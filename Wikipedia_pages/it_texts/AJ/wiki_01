{"id": "1064587", "revid": "2730", "url": "https://it.wikipedia.org/wiki?curid=1064587", "title": "Ex spedale di San Pier Novello", "text": "Lex spedale di San Pier Novello o dei Ridolfi \u00e8 un ospedale storico di Firenze, situato in via Romana 64r-66r-68r, nel quartiere di Oltrarno. Venne chiamato anche \"ospedale della Chiocciola\" o \"del Ciottolo\". \nStoria e descrizione.\nNel testamento del 1349 di Piero di Cione dei Ridolfi di Piazza venne disposta la costruzione di un luogo di ricovero per i poveri, dedicato a san Pietro in onore del suo patrono, e \"Novello\" per distinguerlo da uno gi\u00e0 esistente in San Pier Gattolino (non pi\u00f9 esistente, demolito nel 1547). Come sede venne predisposta una casa che Piero Ridolfi, gi\u00e0 importante figura politica della Repubblica gonfaloniere nel 1344 e priore delle Arti nel 1348, aveva acquistato da messer Giannozzo de' Cavalcanti presso la Porta Vecchia di San Pier Gattolino. Le volont\u00e0 testamentarie vennero puntualmente attuate dal nipote Antonio, che a sua volta, alla morte nel 1454, lasci\u00f2 all'ospedale una cospicua dotazione di terreni e si fece seppellire nello scomparso oratorio dell'istituto.\nDella sede resta ancora oggi un portale trecentesco al 64 rosso con la figura di San Pietro tra due stemmi Ridolfi (al monte di sei cime e alla banda diminuita attraversante) e l'iscrizione \u00ab\"Hospitium Nobilis Familiae Rodolphorum\"\u00bb (\"ospizio della nobile famiglia dei Ridolfi\"). \nNel tempo vari\u00f2 le sue dimensioni, restando sempre di dimensioni piccole, con una media di dieci/dodici letti disponibili. \nIn seguito ad una congiura organizzata nel 1560 dai Pucci contro i Medici, alla quale avevano aderito anche i Ridolfi, lo spedale fu confiscato e sottoposto ai Capitani del Bigallo. Nel 1599 tuttavia, dopo molti tentativi e richiesti, i rdolfi riuscirono a riottenenrne la gestione. Il 16 marzo 1621 l'orto dello spedale venne venduto alle monache del monastero di San Vincenzo di Annalena. \nNonostante un certo benessere finanziario dato dalla buona gestione durante i secoli, l'sopedale fu comunque soppresso nel riordino lorenese del 1751, e i suoi beni immobili concessi alle monache di Annalena, che li confinavano. Dopo la soppressione del monastero vennero infine ceduti a privati. Oggi l'antica sede, una bassa costruzione a due piani, ospita un laboratorio artigiano, e a memoria della sua storia resta solo la mostra del portale esterno."}
{"id": "1064591", "revid": "1121152", "url": "https://it.wikipedia.org/wiki?curid=1064591", "title": "Morris Kline", "text": "Docente alla New York University, la sua attivit\u00e0 scientifica ha riguardato principalmente la storia, la filosofia e la didattica della matematica; \u00e8 stato anche un abile divulgatore di tematiche connesse con la matematica e le sue applicazioni. \nBiografia.\nKline trascorse la giovinezza a Brooklyn e nel Queens. Conseguito il diploma presso la \"Boys High School\" di Brooklyn, prosegu\u00ec gli studi matematici e fisici presso la New York University, conseguendovi il titolo di B.S. nel 1930, il M.S. nel 1932 e il Ph.D. nel 1936.\nInsegn\u00f2 quindi presso la New York University dal 1938 al 1975, con la sola interruzione dovuta al servizio militare prestato presso lo \"U.S. Army Signals Corps\" nel periodo bellico; in tale periodo lavor\u00f2, come fisico, nei laboratori di ricerca che furono predisposti al perfezionamento del radar. \nSi dedic\u00f2 soprattutto alla redazione di numerosi articoli scientifici e di pi\u00f9 di una dozzina di testi su vari aspetti, sia storici che didattici, della matematica pura e applicata, non tralasciando anche le questioni relative all'insegnamento della matematica e della fisica. A quest'ultimo proposito, fu uno dei protagonisti dell'acceso dibattito che si svilupp\u00f2 negli Stati Uniti sulla \"New Math\" e la definizione dei curricula formativi in matematica, sia scolastici che universitari, negli anni '60 e '70. \nIn particolare, Kline sottoline\u00f2 con insistenza, rispetto ad un insegnamento della matematica fine a s\u00e9 stessa, la necessit\u00e0 di prestare maggiore attenzione alle varie applicazioni scientifiche e all'utilit\u00e0 tecnico-pratica della matematica, non aspettando dunque che un numero elevato di studenti ne apprezzasse il fascino intrinseco come disciplina pura. Di conseguenza, egli sollecit\u00f2 affinch\u00e9 gli studi (a qualsiasi livello di insegnamento) e le ricerche di matematica si concentrassero pi\u00f9 sulla risoluzione di problemi tecnico-applicativi posti da altri settori scientifici (in particolare, la fisica e l'ingegneria), piuttosto che costruire strutture formali astratte e autoreferenziali, capaci di suscitare quasi esclusivamente l'interesse di chi ha una maggiore propensione verso la cosiddetta \"matematica pura\". \nCos\u00ec riassunse in merito alcune sue vedute nel 1986, nell'editoriale \"Focus\", periodico della Mathematical Association of America: \nIn \"Matematica: la perdita della certezza\" (Capitolo XIII), Kline deplora il modo in cui \u00e8 praticata la ricerca matematica, lamentandosi che spesso i matematici, disinteressandosi dei contesti (spesso complessi) che sono indispensabili per risolvere problemi applicativi delle scienze, preferiscono invece dedicarsi alla soluzione di questioni di \"matematica pura\", prive di alcuna utilit\u00e0 pratica. Kline attribuisce ci\u00f2 anche alla smania di pubblicare articoli e testi accademici, secondo il motto \"pubblica o crepa\" (\"publish or perish\"), ai meri fini di avanzamento di carriera.\nOpere.\nTra i principali libri scritti da Kline, figurano:\nIn italiano, \u00e8 stato inoltre pubblicato, in prima edizione nella collana \"Storia della Scienza\", la monografia: \"La matematica nella cultura occidentale\" (trad. di Libero Sosio), Giangiacomo Feltrinelli Editore, Milano, 1976."}
{"id": "1064592", "revid": "36426", "url": "https://it.wikipedia.org/wiki?curid=1064592", "title": "Ex ospizio di San Niccol\u00f2", "text": ""}
{"id": "1064602", "revid": "287204", "url": "https://it.wikipedia.org/wiki?curid=1064602", "title": "CB Malaga", "text": ""}
{"id": "1064603", "revid": "122258230", "url": "https://it.wikipedia.org/wiki?curid=1064603", "title": "Antiche unit\u00e0 di misura della provincia di Mantova", "text": "Sono qui riportate le conversioni tra le antiche unit\u00e0 di misura in uso nella provincia di Mantova e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nAlcune unit\u00e0 di misura erano riprese da Brescia e da Verona.\n\u00c8 da segnalare il caso di Castiglione delle Stiviere dove, oltre ad alcune unit\u00e0 di misura di Brescia, erano utilizzate alcune specifiche unit\u00e0 di misura locali.\nMisure di lunghezza.\nIl braccio mercantile di Mantova si divide in dodicesimi.\nIl braccio agrimensorio di Mantova si divide in 12 once.\nSei braccia fanno una pertica, due pertiche fanno un perticone.\nIl braccio da panno, il braccio da seta, ed il piede agrimensorio di Castiglione si dividono in 12 once.\nSei piedi fanno un cavezzo.\nII trabucco di Viadana si divide in 6 piedi, il piede in 12 once, l'oncia in 12 punti, il punto in 12 atomi.\nIl braccio lungo ed il braccio corto di Monzambano si dividono in 12 once.\nLa pertica di Monzambano si divide in 6 piedi, il piede in 12 once, l'oncia in 12 linee.\nMisure di superficie.\nIn tutti i comuni meno quelli indicati nelle tabelle seguenti\nNel comune di Acquanegra sul Chiese si usava anche la misura agraria di Brescia.\nCastiglione delle Stiviere, Medole, Solferino, Asola, Casalmoro, Casalpoglio, Casaloldo, Redondesco, Mariana, Canneto, Castelromano.\nNel XVIII sec., nel rispondere ai quesiti relativi alle unit\u00e0 di misura agricole utilizzate, i comuni di Castiglione delle Stiviere e Medole indicarono esplicitamente l'uso di unit\u00e0 di misura bresciane.\nNelle tavole ufficiali del 1803 e del 1860 le unit\u00e0 di misura superficiali per Castiglione delle Stiviere sono indicate come coincidenti con quelle di Brescia.\nPer Castiglione delle Stiviere alcune fonti ottocentesche non ufficiali indicano l'esistenza di un pi\u00f2 locale pari a 3194,3931 m\u00b2, cio\u00e8 il valore che le tabelle ufficiali del 1803 indicavano erroneamente per il pi\u00f2 di Brescia. Tale errore, dovuto all'utilizzo di un campione mantovano, venne evidenziato nella \"Prefazione\" alle tavole ufficiali edite nel 1809. Il valore di 3194,3931 m\u00b2 per il pi\u00f2 di Castiglione delle Stiviere \u00e8 riportato anche dalla Camera di Commercio di Mantova.\nMisure di volume.\nIl quadretto o braccio cubo di Mantova \u00e8 di 1728 once cube.\nPer la misura della legna si usa il passo di 45 quadretti.\n100 quadretti fanno un carro da fieno.\n120 quadretti fanno un carro da paglia.\nIl quadretto bresciano detto anche braccio da fabbrica si divide in 12 once, l'oncia in 12 punti, il punto in 12 atomi.\n36 quadretti bresciani fanno una pertica, misura da muri.\n100 quadretti fanno il carro bresciano da fieno e paglia.\n12 quadretti fanno il carro da concime.\n72 quadretti fanno la meda, misura della legna da fuoco.\nIl piede cubo di Verona si divide in 12 once, l'oncia in 12 linee, la linea in 12 atomi.\nMisure di capacit\u00e0 per gli aridi.\nIl Sacco di Mantova si divide in 3 staia, lo staio in 4 quarti.\nPer i grani vestiti lo staio si usava colmo.\nLa soma bresciana si divide io 12 quarte, la quarta in 4 coppi, il coppo in 4 stoppelli, lo stoppello in 4 quartini.\nIl sacco veronese si divide in 3 minali, il minale in 4 quarte.\nDocumentazione storica.\nLe tabelle ufficiali del 1803 indicavano l'utilizzo di una soma locale per Castiglione delle Stiviere, pari a litri 152,0252 divisa come la soma di Brescia.\nMisure di capacit\u00e0 per i liquidi.\nIl soglio di Mantova si divide in 2 portate, la portata in 60 boccali.\nUna misura di 54 boccali si diceva Portata nuova.\nOccorre notare che la Commissione del 1801 determinava il soglio mantovano da vino di 60 boccali in litri 54,6818, come figura nelle Tavole del 1803. Nel 1827 per\u00f2 una Commissione politico-militare stabiliva il soglio di due portate, di 55 boccali ciascuna, e cos\u00ec il soglio di boccali 110 e corrispondenti a Litri 105,6527.\nOtto Sogli fanno una botte, o carro.\nLa zerla di Brescia si divide in 4 secchie, la secchia in 9 pinte, la pinta in 2 boccali, il boccale in 2 mezzi, il mezzo in 2 tazze.\n15 zerle fanno un carro.\nIl brento di Verona si divide in 72 inghistare.\n18 inghistare fanno una secchia.\nIl brento da olio corrisponde a litri 68,68.\nNel comune di Castiglione delle Stiviere usavasi pure un soglio locale di 66 boccali corrispondente a litri 51,0015.\nPesi.\nIn tutti i comuni meno quelli indicati nelle tabelle seguenti:\nI farmacisti usavano la libbra medica viennese uguale a grammi 420,008 ed anche la libbra locale mercantile.\nGli orefici usavano il marco milanese di 8 once, uguale a grammi 234,973.\nLa libbra di Mantova figura nelle tavole del 1803 uguale a grammi 310,5291. Nel 1827 una Commissione apposita politico-militare ne stabiliva il ragguaglio in grammi 315,006. In qualche documento si legge 315,029. Esperimenti appositamente istituiti nel 1869 e nel 1870 diedero i risultati accolti nella presente tavola.\nTerritorio.\nNel 1874 nella provincia di Mantova erano presenti 66 comuni divisi in 11 distretti."}
{"id": "1064640", "revid": "1573940", "url": "https://it.wikipedia.org/wiki?curid=1064640", "title": "Chiesa di San Gallo (Firenze)", "text": "La chiesa e il monastero di San Gallo a Firenze sono edifici religiosi distrutti nel 1529.\nStoria e descrizione.\nUna chiesa dedicata al monaco eremita san Gallo esisteva sin dal 1218 e si trovava nella zona dell'attuale piazza della Libert\u00e0, presso il \"Parterre\". Era affiancata a un piccolo ospedale per pellegrini fondato qualche anno prima da Guidalotto di Volto dell'Orco e sua moglie Bernardesca: qui la tradizione vuole che fossero stati ospitati i primi francescani giunti in citt\u00e0, nel 1209. Nel Quattrocento la chiesa era retta dagli agostiniani e vi predicava l'umanista fra Mariano da Gennazzano, avversario di Savonarola, per questo gradito a Lorenzo de' Medici, il quale chiese all'architetto Giuliano Giamberti di ampliare la chiesa ed edificarvi accanto un monastero. Il lavoro fu cos\u00ec notevole che Lorenzo stesso, come riporta Giorgio Vasari, decise di soprannominare l'architetto \"il Sangallo\", per cui da allora i vari esponenti della famiglia di architetti, scultori e incisori dei Giamberti vennero comunemente chiamati con l'appellativo \"Da Sangallo\".\nLa chiesa aveva dato il nome anche alla vicina porta San Gallo e poi anche a via San Gallo.\nIl grande monastero ebbe vita breve, perch\u00e9 trovandosi fuori dalle mura di Firenze venne raso al suolo in occasione dell'assedio di Firenze del 1529, quando i fiorentini vollero preventivamente togliere qualsiasi edificio di appoggio all'esercito nemico. Vasari ricord\u00f2 come gi\u00e0 ai suoi tempi non ne rimanesse alcuna traccia."}
{"id": "1064644", "revid": "78273", "url": "https://it.wikipedia.org/wiki?curid=1064644", "title": "Monastero di San Gallo", "text": ""}
{"id": "1064681", "revid": "99630881", "url": "https://it.wikipedia.org/wiki?curid=1064681", "title": "Convento di San Gallo", "text": ""}
{"id": "1064691", "revid": "767487", "url": "https://it.wikipedia.org/wiki?curid=1064691", "title": "Tomaso Catullo", "text": "Biografia.\nStudi\u00f2 medicina, matematica e chimica all'Universit\u00e0 di Padova, senza tuttavia laurearsi.\nNel 1811 divenne professore di \"storia naturale\" e chimica nel Liceo di Belluno.\nNel 1822 gli fu intitolato un istituto superiore nella sua citt\u00e0 natale.\nNel 1829, per meriti scientifici, ottenne la cattedra di \"storia naturale\" dell'Universit\u00e0 di Padova.\nNel 1836, la facolt\u00e0 di medicina gli confer\u00ec la laurea \"honoris causa\" e lo nomin\u00f2 suo preside.\nFu \"Magnifico Rettore\" dell'Universit\u00e0 di Padova nel 1843 - 1844 e membro delle pi\u00f9 importanti accademie mediche e scientifiche dell'epoca.\nDal 1840 fu socio dell'Accademia Nazionale delle Scienze.\nFu autore di oltre 100 pubblicazioni scientifiche riguardanti la geologia, la mineralogia, la paleontologia, la zoologia.\nParte dei suoi libri sono conservati nel fondo a lui intitolato presso la Biblioteca universitaria di Padova.\nL'amico poeta Sebastiano Barozzi lo inserisce tra i personaggi reali del suo monumentale poema risorgimentale \"Cronaca del popolo durante la redenzione d'Italia\", descrivendolo cos\u00ec: \u00abampia la fronte avea grandi le ciglia / nero l'occhio e raccolto, e il crine spanto: / alla vista, all\u2019et\u00e0 ti rassomiglia / un filosofo, un grande, un dotto, un santo\u00bb."}
{"id": "1064704", "revid": "110157", "url": "https://it.wikipedia.org/wiki?curid=1064704", "title": "Banca Popolare di Verona", "text": "La Banca Popolare di Verona (BPV) S.C. gi\u00e0 \"Banca Mutua Popolare di Verona,\" \u00e8 stata un istituto di credito italiano.\nNel 1996 cambi\u00f2 denominazione in \"Banca Popolare di Verona - Banco S. Geminiano e S. Prospero (BPV BSGSP)\" che il 1\u00ba giugno 2002 si un\u00ec alla Banca Popolare di Novara dando vita al Banco Popolare di Verona e Novara, il quale il 1\u00ba luglio 2007 si fuse con la Banca Popolare Italiana (ex Banca Popolare di Lodi) fondando il gruppo bancario Banco Popolare.\nDal 27 dicembre 2011 Banca Popolare di Verona oltre che un marchio del gruppo Banco Popolare, che contraddistingue le sue filiali poste in Veneto, in Friuli-Venezia Giulia e in Lombardia, ne \u00e8 anche una sua Divisione con sede a Verona, con la quale s'estende anche in Trentino, Emilia-Romagna e nelle Marche, che comprende le due Direzioni territoriali Banca Popolare di Verona - cui fanno capo le aree Banco San Marco e Banca Popolare del Trentino - e Banco S. Geminiano e S. Prospero, cui fa capo l'area \"Cassa di Risparmio di Imola\".\nStoria.\nLa \"Banca Mutua Popolare di Verona\" venne fondata il 21 giugno 1867, settima in ordine di tempo tra le banche popolari italiane.\nIl primo sportello vide la luce nel 1927 nella citt\u00e0 di Verona, per poi espandersi al di fuori dell'agglomerato urbano nel 1933. La crescita patrimoniale consolidata negli anni intercorsi tra la fondazione e l'apertura di sportelli al pubblico, consent\u00ec alla banca di non risentire della crisi economica del 1929.\nDiverse le acquisizioni di altre societ\u00e0 di credito, dalla prima del 1935 nei confronti della Banca Cattolica Veronese, protratta negli anni con la prima OPA del mercato italiano, nel 1988 per incorporazione della Banca Popolare di Castiglione delle Stiviere, nel 1993 per l'acquisizione del Banco S. Geminiano e S. Prospero di Modena.\nBanca Popolare di Verona - Banco S. Geminiano e S. Prospero.\nCon l'incorporazione dell'istituto modenese nel 1996 il nome dell'istituto di credito veronese mut\u00f2 in \"Banca Popolare di Verona - Banco S. Geminiano e S. Prospero\", di cui ne divent\u00f2 un marchio.\nNel 1997 acquis\u00ec il controllo del Credito Bergamasco.\nDal 1998 al 31 maggio 2002 \u00e8 stato quotato alla Borsa di Milano.\nIl 1\u00ba giugno 2002 si un\u00ec alla Banca Popolare di Novara dando vita al Banco Popolare di Verona e Novara Soc.Coop.a r.l. (BPVN), uno dei maggiori istituti nazionali e quotato alla Borsa valori di Milano nell'allora S&amp;P Mib.\nMarchio BPV.\nDal 1\u00ba giugno 2002 al 30 giugno 2007 la BPV \u00e8 stata un brand della nuova holding Banco Popolare di Verona e Novara.\nDal 1\u00ba luglio 2007 la BPV \u00e8 stata un marchio della Banca Popolare di Verona - S. Geminiano e S. Prospero S.p.A., nata contestualmente alla fusione tra il Banco Popolare di Verona e Novara e la Banca Popolare Italiana (ex Banca Popolare di Lodi) che hanno fondato il gruppo bancario Banco Popolare, fino al 27 dicembre 2011 quando in seguito alla sua fusione nella capogruppo Banco Popolare, diventa un marchio della capogruppo.\nIl vecchio logo.\nIl vecchio logo dell'istituto fu disegnato da Carlo Scarpa in occasione del suo incarico (1973) per il progetto della sede centrale a Verona, in piazza Nogara, con Arrigo Rudi, completata solo nel 1978. Carlo Scarpa studia un lettering molto semplice, un unico elemento semplice che ruotando diviene prima b, poi p e v, formando la sigla della Banca Popolare di Verona: bpv.\nQuesto criterio grafico fu gi\u00e0 messo in pratica dallo stesso architetto nel 1960 nel cimitero di Udine, presso la tomba Zilio, per comporre il cognome nell'epigrafe, utilizzando un tratto orizzontale e sei doppie barrette verticali.\nStudi\u00f2 una composizione simile anche per i sepolcri dei coniugi Brion a San Vito di Altivole (Treviso) del 1970-1973. Un'applicazione probabilmente ancora precedente del lettering \u00e8 quella al logo del Camping Fusina di Venezia, fondato dall'avvocato Giorgio Falcon presso la localit\u00e0 Fusina sulla terraferma del capoluogo lagunare.\nDivisione Banca Popolare di Verona.\nDal 27 dicembre 2011 Banca Popolare di Verona \u00e8 una Divisione del gruppo Banco Popolare, presente prevalentemente nel nord-est (non pi\u00f9 in Alto Adige dal dicembre 2014) ed in misura marginale in Lombardia e nelle Marche, articolata nelle due Direzioni territoriali: "}
{"id": "1064710", "revid": "1543377", "url": "https://it.wikipedia.org/wiki?curid=1064710", "title": "Borrelia", "text": "Il genere batterico Borrelia \u00e8 costituito da microrganismi gram negativi a forma spirillare, che possono infettare esseri umani e animali (cervo, ratti, roditori, uccelli, che costituiscono i \"serbatoi\") causando malattie infettive note come borreliosi, che in genere vengono trasmesse dagli animali agli umani tramite insetti vettori, che pi\u00f9 spesso sono zecche oppure pidocchi.\nLa neuroborreliosi consiste nell'infezione acuta oppure cronica del sistema nervoso centrale da parte di spirochete del genere \"Borrelia\", con possibile meningite, encefalite, vasculite e sintomi a lungo termine simili a quelli della sifilide o di alcune malattie autoimmuni come il LES e la sclerosi multipla.\nSpecie.\nIl genere \"Borrelia\" possiede almeno 37 specie note; di queste, 12 sono correlate con la malattia di Lyme o con altre borreliosi. Esso possiede un buon numero, tuttora ignoto, di ceppi . Il nome spesso si riferisce alle varie specie di \"Borrelia\" che sono notori agenti della malattia di Lyme (e affini) con il termine \"Borrelia burgdorferi sensu lato\", e da qualche tempo si \u00e8 scoperto che possiedono una maggiore variabilit\u00e0 genetica rispetto a quel che si pensava in precedenza.\n\"Borrelia recurrentis\".\nCon l'eccezione della \"Borrelia recurrentis\" (che causa la febbre ricorrente da zecche e da pidocchi e che viene trasmessa anche dal pidocchio del corpo umano), si pensa che tutte le altre specie del genere \"Borrelia\" siano trasmesse esclusivamente dalle zecche. La \"Borrelia recurrentis\" \u00e8 un batterio gram negativo, a forma di grossa spirocheta. \u00c8 l'agente infettivo della febbre ricorrente, che si manifesta nei climi freddi delle zone montuose del nord-ovest degli Stati Uniti. La diagnosi \u00e8 molto pi\u00f9 semplice rispetto a quella delle altre borreliosi (anche per questo venne scoperta 50 anni prima delle altre), perch\u00e9 durante le puntate febbrili l'agente infettivo pu\u00f2 essere colorato con i metodi batterioscopici per il sangue come la colorazione di Giemsa o la colorazione di Wright.\nLa \"borrelia recurrentis\" \u00e8 l'unica citata nei vecchi testi (prima del 1970), per il fatto che \u00e8 molto pi\u00f9 facile da coltivare, si pu\u00f2 isolare dal sangue e coltivare nella cavit\u00e0 allantoidea dell'embrione di pollo oppure in mezzi liquidi con acqua distillata e glucosio mescolata a siero, sangue o frammenti del tessuto del paziente che si sospetta infetto, e predilige le basse temperature. Nelle vecchie sacche di sangue infetto pu\u00f2 sopravvivere per mesi a 4\u00b0 Celsius.\nSpecie di \"Borrelia\" scoperte successivamente.\nI vari ceppi di \"Borrelia\" scoperti successivamente (anni ottanta) sono molto pi\u00f9 difficili da isolare. Si ottengono da punture del sangue del lobo dell'orecchio, del liquido sinoviale o del liquido cerebrospinale, e devono essere coltivate nel mezzo BSK (Barbour-Stoenner-Kelly: acqua doppiamente distillata, con glucosio, senza tracce di ferro, arricchito da siero e grasso di coniglio) riscaldato per settimane a 32\u00a0\u00b0C in ambiente microaerobico. L'esame batterioscopico si fa sulla coltura cos\u00ec ottenuta, con il microscopio a campo oscuro. Lo screening di massa nella popolazione \u00e8 stato reso possibile dalla ricerca degli anticorpi contro le proteine di superficie della \"Borrelia\", tramite metodi immunoenzimatici come l'ELISA e il Western Blot, che spesso presentano difetti di sensibilit\u00e0 e specificit\u00e0. Con i pi\u00f9 moderni e sensibili metodi di scoperta e classificazione dei vari ceppi batterici di \"Borrelia\" si cercano minuscole quantit\u00e0 del DNA batterico delle varie specie di \"Borrelia\", tramite la reazione a catena della polimerasi (PCR).\n\"Borrelia burgdorferi\", ceppi e specie affini.\nLa \"Borrelia burgdorferi\" \u00e8 l'agente eziologico della malattia di Lyme (dal nome dell'omonimo paesino), ovvero un'affezione multi-organica, divisa in tre stadi, che pu\u00f2 colpire la pelle, il cuore, le articolazioni e l'encefalo oltre che i nervi periferici (neuroborreliosi), causata sia dall'invasione diretta di questi batteri gram negativi (spirochete del genere \"Borrelia\") sia dalla violenta e sregolata reazione autoimmune in alcuni soggetti.\nFino a poco tempo fa si pensava che vi fossero soltanto tre genospecie che causano la \"Lyme disease\":\nAl giorno d'oggi sono noti i genomi completi della \"B. burgdorferi sensu stricto\" (ceppo B31), della \"B. garinii\" (ceppo PBi) e della \"B. afzelii\" (ceppo PKo). Il ceppo genetico originale di \"B. burgdorferi\" (ceppo B31) venne ottenuto per clonazione limitata diluzionale dai germi isolati nell'organismo della zecca della malattia di Lyme, che \u00e8 stata studiata per la prima volta dal microbiologo Alan Barbour.\nCorrentemente, i test diagnostici sono basati soltanto sui batteri \"B. burgdorferi sensu stricto\" (la unica specie che viene indagata negli USA), \"B. afzelii\" e \"B. garinii\". Esiste una crescente e forte evidenza che molte specie diverse sono coinvolte in manifestazioni cliniche peculiari della malattia.\nEvoluzione di \"Borrelia burgdorferi\".\nCome molti altri batteri, \"Borrelia burgdorferi\" attua diversi meccanismi di trasferimento genico orizzontale (HGT, horizontal gene transfer), il quale consiste nel movimento di informazione genetica tra cellule della stessa generazione. Questi meccanismi sono per esempio la trasduzione e la coniugazione. Tutti assieme contribuiscono all'evoluzione dell'organismo e al suo processo di selezione naturale, tramite la rimozione di mutazioni deleterie e la raccolta di mutazioni benefiche in un singolo genoma. Da ci\u00f2 ne consegue che la maggior parte degli individui della popolazione possiede gli stessi alleli, ovvero i pi\u00f9 vantaggiosi per l'organismo. \"B. burgdorferi\", per\u00f2, attua un limitato HGT. Infatti, i suoi geni sono caratterizzati da polimorfismo. Il polimorfismo \u00e8 la presenza di due o pi\u00f9 alleli in un locus di una popolazione, ciascuno con frequenza apprezzabile. In altre parole, i suoi geni mostrano diversit\u00e0 allelica. Questa diversificazione \u00e8 controllata dalla selezione stabilizzante.\nLa selezione stabilizzante \u00e8 un processo nel quale i ricombinanti hanno un vantaggio selettivo. Esso produce diversificazione genetica in quanto alleli multipli sono mantenuti nel pool genico di una popolazione ad alta frequenza. Ci\u00f2 pu\u00f2 avvenire attraverso due diversi meccanismi: la selezione negativa frequenza-dipendente (negative frequency-dependent selection, NFDS) e i polimorfismi a nicchie multiple (multiple niche polymorphisms, MNP).\nNFDS \u00e8 un processo evolutivo attraverso il quale la fitness di un fenotipo diminuisce quando questo diventa sempre pi\u00f9 comune. Ci\u00f2 vuol dire che i genotipi pi\u00f9 rari hanno un vantaggio selettivo rispetto ai genotipi comuni. ospC, che codifica per una proteina esterna di superficie, \u00e8 il locus che mostra pi\u00f9 diversificazione genetica in \"B. burgdorferi.\" In ospC, NFDS \u00e8 prodotta dalla risposta immunitaria. Grazie alla memoria immunitaria, un animale precedentemente infettato da un ceppo di \"B. burgdorferi\" con uno specifico ospC non pu\u00f2 essere reinfettato dallo stesso ceppo, in quanto l\u2019animale possiede gi\u00e0 gli anticorpi contro quel specifico serotipo. L\u2019animale, per\u00f2, potr\u00e0 essere infettato da un ceppo con un diverso ospC, per il quale non possiede anticorpi.\nMNP, invece, avviene quando l\u2019ambiente \u00e8 eterogeneo e nessun serotipo ha una fitness pi\u00f9 alta rispetto ad altri in ciascun ambiente. Per ambienti si intendono le diverse specie di vertebrati che \"B. burgdorferi\" utilizza come ospiti. Possiamo immaginare ogni specie come una diversa nicchia ecologica. Pi\u00f9 nicchie ci sono, maggiore sar\u00e0 la diversificazione genetica in \"Borrelia. B. burgdorferi\" pu\u00f2 infettare molti vertebrati, per esempio il topo, lo scoiattolo, il cervo e l\u2019uomo. Essi sono molto diversi l\u2019uno dall\u2019altro e questo porta allo sviluppo di diversi serotipi ospC.\nEvasione del sistema immunitario da parte di \"Borrelia burgdorferi\".\nUna delle ragioni per cui \"B. burgdorferi\" \u00e8 considerato un patogeno pericoloso \u00e8 la sua alta patogenicit\u00e0 dovuta alle diverse strategie che attua per evadere il sistema immunitario dell\u2019ospite. Queste sono per esempio:\n\"Borrelia valaisiana\".\nLa Borrelia valaisiana venne identificata come una specie genomica dal \"ceppo VS116\", e venne battezzata \"Borrelia valaisiana\" nel 1997. Successivamente \u00e8 stata rilevata con la reazione a catena della polimerasi (PCR) nel liquido cerebrospinale (CSF) in Grecia, ed \u00e8 presente in tutta l'Eurasia; vi sono rapporti di isolamenti in Francia, Regno Unito, Italia, Germania, Paesi Bassi, Svizzera, Polonia, Spagna, Irlanda, Repubblica Ceca, Slovacchia, Russia e Turchia.\n\"B.valaisiana\" \u00e8 stata coltivata anche in Corea, Taiwan, le parti meridionali e centrali della Cina, nell'isola di Okinawa, in Giappone.\nNuove genospecie mondiali: \"B. lusitaniae\", \"B. bissettii\", \"B. spielmanii\".\nNuove genospecie scoperte di recente, si sono dimostrate patogenetiche negli umani: \"Borrelia lusitaniae\"\nin Europa (specialmente in Portogallo), nel Nord Africa e in Asia, \"Borrelia bissettii\"\nnegli USA e in Europa, e la \"Borrelia spielmanii\" in Europa.\nBorrelie asiatiche: \"B. japonica\", \"B. tanukii\", \"B. turdae\", \"B. sinica\".\nUlteriori genospecie di \"B. burgdorferi sensu lato\" sospettate di essere causa di malattia, dato non confermato dalla cultura batteriologica, includono \"Borrelia japonica\", \"Borrelia tanukii\" e \"Borrelia turdae\" (Giappone), \"Borrelia sinica\" (Cina) e \"Borrelia andersonii\" (USA). Alcune di queste specie sono trasportate da altri tipi di zecche, che la medicina corrente non riconosce come vettori della malattia di Lyme.\nLa spirocheta \"Borrelia miyamotoi\", correlata al gruppo di spirochete della febbre ricorrente, \u00e8 sospettata di essere anche una causa di malattia in Giappone. Spirochete simili alla \"B. miyamotoi\" sono state scoperte recentemente sia nelle zecche \"Ixodes ricinus\" in Svezia sia nelle zecche \"Ixodes scapularis\" negli USA\nSTARI: \"Borrelia lonestari\".\nOltre a questo gruppo di genospecie strettamente correlate, specie addizionali di \"Borrelia\", degne di interesse, includono la \"Borrelia lonestari\", una spirocheta recentemente scoperta nella zecca Lone Star tick (\"Amblyomma americanum\") negli USA centro-meridionali (attorno al Texas), riscontrata anche in Brasile.\nVi sono forti indizi che la \"B. lonestari\" sia la causa della STARI (Southern Tick-Associated Rash Illness), nota anche come malattia di Masters in onore del suo scopritore Ed Masters. La malattia si verifica in seguito al morso di una zecca Lone Star tick e clinicamente si assomiglia alla malattia di Lyme, anche se gli affetti da questa infezione presentano abitualmente dei test negativi per la malattia di Lyme. Attualmente non esiste alcun test diagnostico per la malattia STARI/Masters, e non esiste alcun protocollo di trattamento ufficiale, anche se in genere si prescrivono somministrazioni degli antibiotici pi\u00f9 potenti (ceftriaxone e doxiciclina), per periodi di molte settimane.\nCaratteristiche genomiche.\nUna delle caratteristiche pi\u00f9 sorprendenti dell'intero genere di \"Borrelia burgdorferi\" quando viene confrontato con altri eubatteri \u00e8 il suo davvero inusuale ed enorme genoma, che \u00e8 molto pi\u00f9 complesso rispetto a quello della sua cugina spirochetale \"Treponema pallidum\", l'agente della sifilide, malattia nota sin dal tardo medioevo come \"morbo gallico\".\nIl genoma di \"B. burgdorferi\" include un cromosoma lineare, di dimensioni approssimativamente di una megabase, con 21 plasmidi (12 lineari e 9 circolari) - di gran lunga il maggiore numero di plasmidi che si possa trovare in qualsiasi batterio noto. Un forte tasso di scambi genetici, che include il trasferimento di plasmidi, contribuisce alla grande patogenicit\u00e0 potenziale nell'organismo umano e animale.\nLa cultura a lungo termine della \"B. burgdorferi\" provoca la perdita di alcuni plasmidi e cambiamenti nell'espressione dei profili proteici. Associata alla perdita dei plasmidi si verifica una perdita nell'abilit\u00e0 del microorganismo a infettare gli animali di laboratorio, facendo intuire che i plasmidi codifichino per geni chiave coinvolti nella virulenza.\nL'analisi chimica della membrana esterna della \"Borrelia burgdorferi\" rivela la presenza di un contenuto del 46% in proteine, 51% in lipidi e del 3% in carboidrati.\nAltre proteine di superficie.\nLa membrana esterna della \"Borrelia burgdorferi\" \u00e8 composta da vari tipi di lipoproteine (Osp) di superficie esterna che sono state accuratamente studiate e caratterizzare (Dalla Osp A fino alla OspF). Si presume che giochino un ruolo nella virulenza.\nOsp A e Osp B sono di gran lunga le pi\u00f9 abbondanti proteine di superficie della \"Borrelia\".\nI geni per la OspA e OspB codificano le principali proteine di superficie della B burgdorferi. Le due proteine Osp mostrano un alto grado di similitudine nella sequenza aminoacidica, indicando che sono un evento evolutivo recente. L'analisi molecolare e il confronto della sequenza della OspA e della OspB con quella di altre proteine ha rivelato somiglianze con il peptide segnale delle lipoproteine procariotiche. Virtualmente tutte le spirochete nell'intestino medio di una zecca mai nutrita, allo stato di ninfa, esprimono la proteina Osp A.\nLa OspC \u00e8 una proteina che viene percepita come un antigene estraneo dall'organismo ospite e pu\u00f2 stimolare la risposta immune. Ogni cellula batterica contiene soltanto una copia del gene che codifica per la OspC, ma le popolazioni di B. burgdorferi hanno mostrato grande variabilit\u00e0 tra individui nella sequenza genica per OspC. Sembra che OspC giochi un ruolo nella trasmissione dal vettore all'ospite, dal momento che la proteina viene espressa dalla \"Borrelia\" soltanto in presenza di sangue o tessuti di mammifero.\nNella trasmissione all'ospite mammifero, quando la zecca ninfale comincia a nutrirsi di sangue, e le spirochete nell'intestino della zecca cominciano a moltiplicarsi rapidamente, la maggior parte delle spirochete cessa di esprimere la proteina OspA nella superficie. Simultaneamente con la scomparsa di OspA, la popolazione di spirochete nell'intestino della zecca cominciano a esprimere la OspC. L'espressione della OspC comincia durante il primo giorno dell'alimentazione ed effettua un picco 48 ore dopo la puntura.\nStruttura e crescita.\nLa Borrelia burgdorferi \u00e8 una spirocheta altamente specializzata, mobile, dotata di doppia membrana, che oscilla, con lunghezza che va dai 9 ai 32 micrometri. \u00c8 spessa descritta come un batterio gram-negativo e possiede una membrana esterna con LPS, anche se si colora molto debolmente con la colorazione di Gram. \"B. burgdorferi\" \u00e8 un organismo microaerofilo (richiede poco ossigeno per sopravvivere). Vive primariamente come un patogeno extracellulare, anche se pu\u00f2 nascondersi intracellularmente (vedi la sezione #Meccanismi di persistenza).\nCome altre spirochete, ad esempio il \"Treponema pallidum\" (agente della sifilide), la \"B. burgdorferi\" contiene un filamento assiale composto di flagelli che corre per tutta la lunghezza della sua parete cellulare e della membrana esterna. Questa struttura consente alla spirocheta di muoversi efficacemente come un cavatappi attraverso un mezzo viscoso, come il tessuto connettivo. Come risultato, il \"B. burgdorferi\" si pu\u00f2 disseminare nell'intero organismo dopo qualche giorno o settimana dell'infezione, penetrando profondamente dentro i tessuti dove il sistema immunitario e gli antibiotici possono non riuscire a eradicare l'infezione.\nLa \"Borrelia burgdorferi\" prolifera molto lentamente, con un tempo di duplicazione di 12-18 ore (a differenza di patogeni pi\u00f9 comuni come lo streptococco oppure lo stafilococco, che hanno un tempo di divisione di 20-30 minuti). Dal momento che la gran parte degli antibiotici uccidono i batteri soltanto mentre si dividono, questo tempo di duplicazione pi\u00f9 lungo rende necessari lunghi tempi di terapia antibiotica per la cura della malattia di Lyme. Gli antibiotici sono pi\u00f9 efficaci durante la fase di crescita, che per la \"B. burgdorferi\" avviene in cicli di quattro settimane. Alcuni clinici hanno osservato che i malati cronici del Lyme spesso soffrono un peggioramento dei sintomi ogni quattro settimane; si sospetta che questi aggravamenti (\"flare-ups\") periodici siano da imputare alla fase di crescita della \"B. burgdorferi\".\nMeccanismi di persistenza.\nMentre \"in vitro\" la \"Borrelia burgdorferi\" \u00e8 suscettibile a un buon numero di antibiotici, vi sono rapporti molto contraddittori sulla efficacia degli antibiotici \"in vivo\". La \"B. burgdorferi\" pu\u00f2 persistere negli umani e negli animali per mesi o anni a dispetto di una robusta risposta immunitaria e di un trattamento antibiotico standard, particolarmente quando la terapia viene dilazionata e la disseminazione \u00e8 estesa. Numerosi studi hanno dimostrato la persistenza dell'infezione anche dopo intense, prolungate e potenti terapie antibiotiche.\nSono state ipotizzate vari tipi di strategie di sopravvivenza della \"Borrelia burgdorferi\", per potere spiegare questa tenace resistenza,\nincludendo le seguenti:\n i linfociti,\n i macrofagi (che probabilmente la catturano),\n i cheratinociti,\n la sinovia,\n e pi\u00f9 recentemente sono state dimostrate all'interno dei neuroni e della glia.\n Dal momento che si 'nasconde' dentro queste cellule, la \"B. burgdorferi\" si rende capace di evadere il sistema immunitario e rimane protetto fino a un certo punto dagli antibiotici,\n e in questo modo permettono all'infezione di persistere in uno stato cronico. Paradossalmente, molti di questi studi scientifici sono stati eseguiti e pubblicati da medici e ricercatori che erano scettici riguardo alla possibilit\u00e0 di un'infezione persistente da Borrelia.\n sia \"in vivo\",\n e nel modello \"ex vivo\" (animali morti e tramite autopsia).\n \u00c8 assodato il fatto che sia richiesta energia perch\u00e9 il batterio passi dalla forma spirale alla forma cistica suggerisce che queste forme alterate abbiano una funzione per la sopravvivenza, e che non siano dei meri stadi finali, dei prodotti di degenerazione. Gli sferoplasti sono davvero virulenti e infettivi, capaci di sopravvivere in condizioni ambientali avverse, e si \u00e8 vista la loro capacit\u00e0 di tornare alla forma spirale \"in vitro\", una volta che le condizioni diventavano pi\u00f9 favorevoli.\n e l'idrossiclorochina ,\n farmaci a quali la forma batterica spirale di \"B. burgdorferi\" non \u00e8 sensibile.\nQuesta capacit\u00e0 \u00e8 correlata alla complessit\u00e0 genomica della \"B. burgdorferi\", ed \u00e8 un altro modo tramite il quale la \"B. burgdorferi\" evade la sorveglianza del sistema immunitario e riesce a stabilire un'infezione cronica.\nInoltre, l'esistenza di complessi immuni fornisce un'ulteriore spiegazione per la malattia sieronegativa, in pazienti con esposizione alle zecche e sintomi di malattia caratteristici della borreliosi, ma che risultano sieronegativi nella risposta anticorpale presente nel sangue e nel fluido cerebrospinale), dal momento che molti studi hanno dimostrato l'esistenza di un buon numero di pazienti sieronegativi al Lyme, ma che hanno anticorpi sequestrati in questi complessi immuni.\nProgressi nella ricerca immunologica avanzata.\nIl ruolo dei linfociti T nella borrelia venne scoperto per la prima volta nel 1984, il ruolo dell'immunit\u00e0 cellulare nella malattia di Lyme attiva venne individuato nel 1986, e la persistenza a lungo termine delle risposte delle cellule T linfocitarie alla \"B. burgdorferi\" come una \"sindrome da cicatrice immunologica\" venne ipotizzata nel 1990. Il ruolo del Th1 e dell'interferone-gamma (INF-gamma) nella borreliosi venne descritto per la prima volta nel 1995. La via delle citochine nella malattia di Lyme, e il ruolo del Th1 nella \"down regulation\" della interleuchina 10 (IL-10) venne proposta per la prima volta nel 1997.\nRecenti studi, eseguiti sia nella forma acuta sia in quella refrattaria alla terapia antibiotica, oppure in quella cronica, hanno mostrato che la Lyme disease avvia un processo pro-infiammatorio. Questo processo pro-infiammatorio dell'immunit\u00e0 cellulo-mediata e risulta nella \"up-regulation\" della Th1. Questi studi mostrano un aumento significativo nella produzione di citochina (IL-10), una \"up-regulation\" della interleuchina 6 (IL-6) e dell'interleuchina 12 (Il-12) e del interferone gamma (IFN-gamma) oltre che una sregolazione nella produzione di Tumor necrosis factor-alfa, predominantemente."}
{"id": "1064718", "revid": "118947240", "url": "https://it.wikipedia.org/wiki?curid=1064718", "title": "Thangka", "text": "Un thangka (tibetano: \u0f50\u0f44\u0f0b\u0f40, Nepal Bhasa: \u092a\u094c\u092d\u093e), anche noto come tangka, \u00e8 uno stendardo buddista dipinto o ricamato, appeso in un monastero o su un altare di famiglia e portato in processione da lama o da fedeli. In lingua tibetana la parola \u201cthan\u201d significa \u201cpiano\u201d e il suffisso \u201cka\u201d sta per dipinto. Quindi il Thangka \u00e8 un tipo di dipinto realizzato su una superficie piana, ma che pu\u00f2 essere arrotolato quando non ne \u00e8 richiesta l'esposizione; a volte \u00e8 detto \u201cdipinto su rotolo\u201d. Il formato pi\u00f9 comune del Thangka \u00e8 il rettangolo verticale.\nMentre alcuni li considerano semplicemente oggetti a vivaci colori da appendere al muro, per i buddisti questi dipinti religiosi tibetani presentano una bellezza ritenuta una manifestazione del divino, e sono di conseguenza visivamente stimolanti.\nTipi di thangka.\nI thangka possono essere raggruppati per tipo in base alla tecnica e al materiale con cui sono realizzati. In genere si dividono in due ampie categorie: quelli dipinti (tibetano: bris-tan) e quelli su seta, per appliqu\u00e9 (tibetano: go-tang) o per ricamo (tibetano: tshim-tang).\nEssi si dividono inoltre nelle seguenti categorie pi\u00f9 specifiche:\nIl procedimento.\nI thangka vengono dipinti su tela di cotone con pigmenti solubili in acqua, sia minerali sia organici, temperati con una soluzione di erba e colla. Il procedimento nel suo complesso richiede grande padronanza del disegno e una comprensione perfetta dei principi dell'iconometria.\nLa realizzazione materiale di un thangka, come del resto avviene per la maggior parte dell'arte buddista, \u00e8 di natura altamente geometrica. Braccia, gambe, occhi, narici, orecchi e vari utensili rituali vengono tutti sistemati su una griglia sistematica di angoli e linee intersecantisi. Un bravo maestro di thangka sceglie in genere tra una variet\u00e0 di forme predisegnate quelle da inserire nella composizione, su una gamma che va dalle tazze per le elemosine, agli animali, alla forma, dimensione e angolazione di occhi, naso e labbra di una figura. Il procedimento appare molto scientifico, ma spesso richiede una conoscenza molto profonda del simbolismo della scena che si sta dipingendo, onde coglierne l'essenza o lo spirito.\nPer garantire che l'immagine non sbiadisca, oltre all'uso di pigmenti organici e minerali, il dipinto \u00e8 incorniciato (e protetto) da broccati di seta dai colori vivaci."}
{"id": "1064719", "revid": "1305772", "url": "https://it.wikipedia.org/wiki?curid=1064719", "title": "Cupon moldavo", "text": "Il cupon \u00e8 stata la valuta temporanea della Moldavia dal 1992 al 1993. Ha sostituito il rublo sovietico alla pari ed \u00e8 stata sostituita dal leu moldavo al cambio di 1 leu = 1.000 cupon.\nInizialmente furono stampati delle \"cartelle\" (cartela consumatorului) stampate a nome della RSS Moldova, erano fogli stampati mensilmente su un'unica faccia, che contenevano dei tagliandi che consentivano di fare acquisti.\nLe banconote emesse avevano i tagli da 50, 200, 1.000 e 5.000 cupon. Non vennero coniate monete."}
{"id": "1064721", "revid": "2091899", "url": "https://it.wikipedia.org/wiki?curid=1064721", "title": "Aston Martin V8", "text": "La Aston Martin V8 (maggiormente nota col nome di AM V8, per distinguerla da altri modelli Aston Martin con la stessa sigla) \u00e8 un'autovettura sportiva (coup\u00e9 o cabriolet) prodotta dalla casa automobilistica britannica Aston Martin tra il 1973 ed il 1990.\nIl contesto.\nL'Aston Martin V8 non \u00e8 altro che un ulteriore sviluppo della precedente DBS, con la quale condivideva il pianale portante in acciaio e i tratti salienti del design.\nLa DBS fu l'ultimo modello sviluppato dalla Aston Martin durante la sua appartenenza al gruppo David Brown per sostituire la precedente DB6. La DBS era disponibile inizialmente solo con il noto motore sei cilindri in linea ereditato dalla DB6 fino al 1969, quando arriv\u00f2 la DBS V8 con un motore otto cilindri a V totalmente nuovo ed entrambe le versioni della DBS furono prodotte con la stessa carrozzeria fino al 1972. Durante il 1971 l'Aston Martin entr\u00f2 in crisi finanziaria e David Brown decise di venderla alla Investor Company Developments, che ne assunse la guida dell'azienda il 1\u00ba gennaio 1972. Nell'aprile del 1972, Aston Martin realizz\u00f2 le ultime 23 DBS a sei cilindri e 34 DBS V8 completando il ciclo dei modelli dell'era David Brown. \nIn realt\u00e0 per\u00f2 questi modelli non andarono in pensione venendo solo ritoccati e rinominati, infatti nell'aprile del 1972 apparvero la \"nuova\" Vantage (a 6 cilindri) e la \"nuova\" AM V8. In nome del futuro, la sigla \"DB\", che aveva rappresentato l'era David Brown, venne giubilata. Tecnicamente le \"nuove\" vetture corrispondevano alle precedenti DBS e DBS V8; esternamente invece avevano un nuovo frontale con due grandi proiettori rotondi anzich\u00e9 i precedenti quattro piccoli e una nuova griglia ottagonale ispirata a quella della DB4-5-6. Il designer William Towns aveva proposto anche dei cambiamenti ulteriori alla coda che non vennero per\u00f2 attuati per ragioni di costi. Nel 1973 la Vantage and\u00f2 in pensione insieme alle ruote a raggi di serie e al glorioso 6 cilindri in linea di Tadek Marek.\nDopo una nuova crisi nel giugno del 1975 l'Aston Martin venne rilevata da un consorzio di uomini d'affari britannici e canadesi. Sotto la loro guida, la societ\u00e0 ha continuato la produzione della V8 e ampliando gradualmente la gamma disponibile con nuovi modelli derivati. Oltre a una versione cabriolet della V8, la \"Volante\", apparve anche la versione ad alte prestazioni, la \"Vantage\" (da non confondere con la 6 cilindri), e con la \"Lagonda\" del 1976 la Aston Martin port\u00f2 sul mercato una berlina a quattro porte altamente tecnologica, anch'essa basata sulla base della V8. \nL'Aston Martin V8 e i modelli che ne derivarono direttamente rimasero in produzione fino al 1989 mentre gli organi meccanici evoluti nella Virage addirittura fino al 2000, anche sotto la propriet\u00e0 americana Ford, che nel frattempo aveva rilevato la societ\u00e0 entrata nuovamente in crisi.\nLa vettura.\nLa meccanica.\nL'Aston Martin V8 usa il motore otto cilindri a V il cui design di base corrisponde a quello della precedente DBS V8. L'Aston Martin aveva cominciato a sviluppare questo motore nel 1963 sotto la direzione di Tadek Marek che voleva migliorare le prestazioni offerte dal sei cilindri, giunto al termine dello sviluppo. Per questo pens\u00f2 una moderna unit\u00e0 4,8 litri con bancate dei cilindri inclinate di 90\u00b0, due alberi a camme in testa per ogni bancata, impianto di iniezione meccanica e monoblocco, testata e numerosi accessori realizzati in leghe di alluminio per contenere il peso. \nTuttavia la dirigenza scelse di produrre in serie una versione maggiorata a 5,3 litri (5341 cm3, alesaggio \u00d7 corsa: 100 \u00d7 85 mm) pensando al mercato nordamericano, dove Chrysler, Ford e General Motors avevano in produzione motori di dimensioni simili per le loro auto sportive. Questa cilindrata \u00e8 stata mantenuta fino alla fine della produzione nel 1989; tuttavia, negli anni '80, alcuni preparatori, come RS Williams, offrivano delle versioni elaborate del V8 con cilindrata aumentata fino a 7,0 litri.Il nuovo V8 fu installato su un'auto per la prima volta alla 24 Ore di Le Mans del 1967 su due Lola T70 gestite dal Team Surtees. Purtroppo le auto si ritirarono proprio perch\u00e9 i motori non durarono a lungo ma le modifiche applicate al motore dopo queste defezioni assicurarono una migliore affidabilit\u00e0 sui motori prodotti in serie.\nLe differenze principali tra le varie serie della V8 riguardano il sistema d'iniezione del carburante. Sulla DBS V8 e sulle prime V8 il motore sviluppava 325 CV usando il sistema di iniezione meccanica Bosch della DBS V8, che per\u00f2 si rivel\u00f2 problematico sia nell'uso quotidiano sia per le rigide regole antinquinamento USA. Quindi sulla terza serie del 1973 e sulla quarta del 1978 l'Aston Martin torn\u00f2 indietro ad una classica batteria di quattro carburatori Weber doppio corpo 42 DCNF. Purtroppo sulla terza serie il propulsore perse potenza sviluppando solo 292 CV mentre sulla quarta la potenza risal\u00ec a 314 CV. La quinta serie del 1985 introdusse l'iniezione elettronica Weber-Marelli, che aument\u00f2 la potenza del motore fino agli originari 320 CV. \nPer gratificare il pubblico statunitense su tutte le auto venne offerto di serie un cambio automatico Chrysler Torque Flite a tre velocit\u00e0 relegando l'unit\u00e0 manuale ZF a cinque marce ad optional disponibile solo in Europa. L'impianto frenante era di primo livello con servofreno a depressione e quattro freni a disco, di cui gli anteriori autoventilanti e i posteriori inboard. Le sospensioni anteriori a ruote indipendenti sfruttano uno schema a doppi quadrilateri con molle elicoidali, ammortizzatori idraulici telescopici e barra antirollio mentre quelle posteriori un ponte De Dion con doppi bracci di reazione longitudinali e parallelogramma di Watt. \nLa carrozzeria e gli interni.\nLa linea dell'Aston Martin V8 deriva, come il pianale in acciaio scatolato, da quella della DBS ma con un nuovo frontale ridisegnato da William Towns, ex designer capo del gruppo Rootes. La caratteristica distintiva essenziale tra DBS e V8 \u00e8 appunto il design del frontale con due nuovi e pi\u00f9 potenti fanali anteriori circolari e una griglia ottagonale ispirata a quella della DB4 che presero il posto dei precedenti quattro piccoli proiettori inglobati nella griglia cromata. Gli indicatori di direzione, che provengono dalla MG B, vennero montati sotto il paraurti cromato.La V8 resta quindi una granturismo due porte con coda fastback e quattro posti veri in cui il lungo cofano si contrappone ad un abitacolo raccolto e alla coda tronca. Sul parafango anteriore resta la piccola griglia di sfogo dell'aria calda coperta da una barra cromata tipica del marchio inglese, qui con l'indicazione del modello. \nI lussuosi interni, con le quattro poltrone e il volante rivestiti in pelle Connolly e gli strumenti Smiths circolari a fondo nero, rimasero invariati rispetto alla DBS mentre vennero migliorati l'isolamento termico e acustico e ingrandito il serbatoio dotato di due tappi di riempimento.\nLe singole serie dell'Aston Martin V8 si differenziano all'esterno principalmente per la forma delle prese d'aria sul cofano e dalla forma e il posizionamento della griglia di ventilazione dell'aria viziata dall'abitacolo tra il lunotto e il bagagliaio.\nLa produzione.\nNel complesso, la Aston Martin ha prodotto quattro serie della V8. In retrospettiva, la DBS V8 prodotto sotto l'egida di David Brown \u00e8 stata classificata come la 1\u00aa Serie delle V8 dall'Aston Martin Owners Club; quindi i modelli prodotti dalle successive propriet\u00e0 includono le serie dalla 2\u00aa alla 5\u00aa.\nSeconda serie \"V8\": aprile 1972 - luglio 1973.\nIl primo modello Aston Martin che porta la denominazione V8 (senza DBS), venne presentato nell'aprile 1972 ed essendo pi\u00f9 un'evoluzione della DBS V8 che un modello tutto nuovo venne nominato internamente Serie 2.\nSulle prime V8 il motore sviluppava 325 CV usando il sistema di iniezione meccanica Bosch della DBS V8, che per\u00f2 si rivel\u00f2 problematico sia nell'uso quotidiano sia per le rigide norme antinquinamento USA, infatti questa versione non era disponibile nel mercato nordamericano. La Serie 2 \u00e8 riconoscibile esternamente dalla forma della presa d'aria sul cofano le cui dimensioni corrispondono a quella della DBS V8.\nIl prezzo di vendita in Inghilterra della Serie 2 nel 1972 fu di \u00a38.749 tasse incluse. Questa versione \u00e8 stata prodotta per 15 mesi in un totale di 288 esemplari. Da aprile fino a dicembre 1972 il pianale portante in acciaio delle prime 153 V8 era ancora prodotto dalla David Brown Company ad Huddersfield, nell'Inghilterra centrale. Nei mesi seguenti, tuttavia, la produzione delle ultime 135 V8 della Serie 2 pass\u00f2 completamente alla sede della Aston Martin a Newport Pagnell.\nTerza serie \"V8\": agosto 1973 - settembre 1978.\nNell'agosto 1973 fu presentata la V8 Serie 3, caratterizzata da una presa d'aria notevolmente ingrandita sul cofano, dovuta al nuovo impianto di alimentazione a carburatori. Infatti una classica batteria di quattro carburatori Weber doppio corpo 42 DCNF sostitu\u00ec l'impianto di iniezione Bosch, inaffidabile e complicato da gestire, e fece s\u00ec che la vettura potesse soddisfare le norme antinquinamento USA ed essere venduta sul mercato nordamericano.\nL'auto a carburatori produceva 314 CV e poteva raggiungere le 60 MpH () in 6,1 secondi con il cambio automatico o 5,7 s con quello manuale. Successivamente la potenza scese a 292 CV nel 1976 per rispettare le nuove norme antinquinamento della California. L'anno successivo un motore \"Stage 1\" con nuovi alberi a camme e collettori di scarico fece risalire la potenza a 309 CV. L'alimentazione a carburatori fece diminuire la potenza ma ebbe un effetto positivo sul comportamento su strada rendendo l'accelerazione pi\u00f9 regolare. \nNell'ottobre 1974 la prima Aston Martin V8 fu immatricolata negli Stati Uniti dopoch\u00e9 la societ\u00e0, in stretta collaborazione con la Weber, era riuscita a soddisfare gli standard americani sulle emissioni; tuttavia l'auspicato aumento delle vendite non si materializz\u00f2: la prima crisi petrolifera del 1973 colp\u00ec anche gli Stati Uniti, il che significava che le vetture ad alte prestazioni dall'alto consumo di carburante non erano facili da vendere neanche oltreoceano. \nUn'altra differenza della V8 Serie 3 sta nelle griglie di sfogo dell'aria viziata. Le precedenti V8 hanno feritoie verticali nel piccolo pannello montato sotto il lunotto posteriore mentre le auto dalla Serie 3 in poi hanno una sottile apertura orizzontale nella parte inferiore di questo pannello, proprio sopra il bordo superiore del cofano bagagli. \nLa produzione della Serie 3 dur\u00f2 dal 1973 al 1978 ma venne interrotta per tutto il 1975 a causa di una crisi aziendale e ne furono prodotti 967 esemplari.\nQuarta Serie \"V8 Oscar India\": ottobre 1978 - dicembre 1985.\nLa V8 Serie 4 venne presentata nell'ottobre 1978 al Salone dell'Automobile di Birmingham e viene comunemente definita \"Oscar India\" dalla casa e dagli amanti del marchio, una trascrizione delle lettere O e I che a sua volta significano \"October Introduced\", introdotta ad ottobre.\nLa Serie 4 aveva un nuovo cofano, ora chiuso e privato della presa d'aria, con un rigonfiamento simile a quello della versione Vantage. All'interno, per la prima volta dai tempi della Aston Martin DB 2/4, riapparve il rivestimento in legno del cruscotto al posto del vinile insieme ad una nuova consolle centrale.\nA partire dal 1980 tutte le auto ottennero un nuovo motore modificato con rapporto di compressione aumentato (da 9,1:1 a 9,3:1), nuova testata, valvole maggiorate e organi della distribuzione riprogettati che sviluppava pi\u00f9 coppia a parit\u00e0 di potenza e con un consumo ridotto del 10% mentre le vetture destinate al mercato statunitense ricevettero paraurti molto pi\u00f9 grandi ad assorbimento d'urto che aggiunsero peso e modificarono la linea dell'auto. La V8 \"Oscar India\" venne prodotta fino al 1985 in 352 esemplari.\nQuinta serie \"V8 EFI\": gennaio 1986 - ottobre 1989.\nLa Serie 5, l'Aston Martin V8 EFI, \"Electronic Fuel Injection\", venne presentata nel gennaio 1986 al Salone dell'automobile di New York e prodotta fino al 1989 in 405 esemplari. \nLa modifica pi\u00f9 significativa che si evince anche dal nome \u00e8 l'introduzione di un sistema di iniezione elettronica Weber/Marelli al posto dei precedenti carburatori. Il sistema risultava pi\u00f9 compatto dei carburatori e non aveva pi\u00f9 bisogno del rigonfiamento del cofano che venne praticamente eliminato, sostituito da un piccolo rilievo. Ora tutte le vetture montarono i voluminosi paraurti americani che aumentarono leggermente l'altezza da terra e dietro venne montato lo spoiler precedentemente riservato ai modelli Vantage.\nDopo 17 anni la V8 usc\u00ec di produzione sostituita dalla nuova Virage, che comunque mantenne gli organi meccanici della progenitrice, sia pur aggiornati.\nL'Aston Martin V8 Vantage.\nNel febbraio 1977 venne offerta una versione ad alte prestazioni della V8, battezzata come da consuetudine Aston Martin V8 Vantage.\nMeccanicamente vennero modificate le tarature dei carburatori voluminosi e riviste le testate ingrandendo valvole di aspirazione e scarico. Cos\u00ec facendo la potenza del motore crebbe inizialmente a 380 CV e dal 1986 a 400 CV. Negli anni '80 venne lanciata anche una versione con rapporto di compressione innalzato che produceva 432 CV. La velocit\u00e0 massima aument\u00f2 quindi a 265 e poi . Tutte le V8 Vantage (eccetto una equipaggiata con il cambio automatico di serie) sono equipaggiate con un cambio manuale ZF a cinque marce e hanno un assetto ribassato con ammortizzatori Koni.\nEsteticamente la Vantage era riconoscibile dallo spoiler anteriore pi\u00f9 pronunciato, la griglia anteriore chiusa con fanali ausiliari incassati, cofano chiuso con una vistosa gobba sopra i carburatori, passaruota allargati e uno spoiler posteriore integrato nel portellone. Queste modifiche hanno ridotto la resistenza all'avanzamento della Vantage del 10% rispetto alla V8 standard.\nLa Volante: la versione cabriolet.\nDopo la coup\u00e9 standard e la versione ad alte prestazioni Vantage nel 1978 venne lanciata la versione deccapottabile, la V8 Volante, il terzo modello della famiglia V8. Fu la prima Aston Martin scoperta dalla DB6 Volante, la cui produzione era stata interrotta nel luglio 1969. \nLo sviluppo della V8 aperta inizi\u00f2 nel 1976 con il necessario lavoro di irrigidimento della scocca svolto in collaborazione con la carrozzeria Woodall Nicholson di Halifax, che rese la cabriolet pi\u00f9 pesante del modello chiuso. Responsabile del design della cabriolet fu Harold Beach che ridisegn\u00f2 tutta la coda. La Volante \u00e8 identica alla versione chiusa dal paraurti anteriore alle portiere mentre cambiano la parte posteriore, sempre tronca ma pi\u00f9 alta rispetto a quella della coup\u00e9 e con un cofano bagagli orizzontale, e il tetto, ovviamente apribile. La vettura chiusa ha quindi una linea pi\u00f9 classica, diversa da quella due volumi della V8 coup\u00e9.\nLa costruzione della capote \u00e8 ben isolata e con la superficie esterna ricoperta di Everflex, una plastica che simula il vinile. Quando \u00e8 aperto e ripiegato la maggior parte del tetto apribile scompare nella carrozzeria in un apposito vano, ricavato a scapito del bagagliaio. Il meccanismo di apertura e chiusura del tetto elettroidraulico e il vano in cui si ripiega sono stati progettati da George Mosely, che aveva gi\u00e0 progettato il tetto apribile della Rolls-Royce Corniche Convertible.\nLa prima \"V8 Volante\" di serie venne presentata nel febbraio 1978 e anticip\u00f2 i cambiamenti stilistici che ricevette anche la Serie 4 (\"Oscar India\") della V8 nell'ottobre 1978; principalmente il cofano completamente chiuso che rinuncia alla presa d'aria. Le caratteristiche tecniche ricalcavano quelle della versione chiusa eccetto che per il tetto apribile.\nNel 1985, insieme alla versione chiusa, \u00e8 stata presentata la V8 Volante Serie 2 che corrisponde tecnicamente e visivamente alla V8 EFI Serie 5, quindi con un motore ad iniezione e cofano piatto. Quasi tutte le Volante sono dotate di cambio automatico tanto che la prima cabriolet manuale non fu costruita fino al 1983.\nInizialmente la V8 Volante era riservato al mercato nordamericano tanto che i primi clienti britannici non hanno ricevuto le loro macchine fino all'inizio dell'estate 1980. Inoltre pi\u00f9 del 75% della produzione delle cabriolet \u00e8 stato esportato anche a causa del prezzo, di ben \u00a3 89.900 nel 1988. Vennero prodotte 656 vetture 1\u00aa serie e 245 esemplari 2\u00aa serie. \nV8 Vantage Volante.\nNell'ottobre 1986 fu presentata la versione che univa la scocca della cabriolet agli allestimenti sportivi e alle alte prestazioni della V8 Vantage, la \"Aston Martin V8 Vantage Volante\". La scocca cabriolet venne allargata e dotata degli spoiler e della griglia chiusa oltrech\u00e9 del motore Vantage con 400 Cv. L'auto cos\u00ec venne ritenuta troppo appariscente da qualche cliente.\nV8 Vantage Volante \"Principe di Galles\".\nIl principe Carlo d'Inghilterra, che \u00e8 un amante del marchio inglese, ordin\u00f2 ed ottenne una V8 Volante con carrozzeria di serie equipaggiata con la meccanica potenziata della Vantage. Successivamente l'Aston Martin lanci\u00f2 una piccola serie di modelli (circa 20) cos\u00ec realizzati noti come \"V8 Vantage Volante Principe di Galles\". \nL'Aston Martin V8 e James Bond 007.\nNel 1987 la EON Productions aveva deciso di riportare l'Aston Martin nel franchise di James Bond usando un modello \"OI\" della serie 4 nel film 007 - Zona pericolo (\"The Living Daylights)\" con Timothy Dalton nel ruolo dell'agente segreto inglese. \nTuttavia il film ha creato confusione negli spettatori (anche quelli con un po' di familiarit\u00e0 con i modelli Aston Martin dell'epoca) poich\u00e9 vengono usate per le riprese 3 vetture diverse con lo stesso numero di targa; una V8 Volante e 2 V8 coup\u00e9 \"mascherate\" da V8 Vantage. \nAll'inizio del film 007 usa una V8 Volante. L'auto utilizzata in queste scene era la V8 Volante di propriet\u00e0 del presidente della Aston Martin Lagonda, Victor Gauntlett. Successivamente per rendere credibili le scene dell'inseguimento eseguite con delle coup\u00e9 con lo stesso numero di targa sull'auto viene montato un hardtop dalla Sezione Q.\nPer gli inseguimenti vennero usate in realt\u00e0 due coup\u00e9 V8 OI serie 4 entrambe modificate per sembrare delle pi\u00f9 performanti V8 Vantage con la stessa targa della Volante vista all'inizio del film. \nUna delle due auto venne usata per le riprese dinamiche e dei dialoghi con Maryam d'Abo mentre l'altra equipaggiata con gli optional di Q; tra cui radio capace di captare le frequenze della polizia, raggi laser sui mozzi delle ruote, lanciamissili nascosti dai fendinebbia, vetri blindati, pattini estraibili dietro i sottoporta, pneumatici chiodati, postbruciatore e dispositivo di autodistruzione. \nLa V8 torner\u00e0 nel prossimo film di James Bond, \"No Time to Die\". Il CEO di Aston Martin, Andy Palmer, ha confermato il 20 giugno 2019 che la V8 far\u00e0 un'altra apparizione a fianco di Daniel Craig sfoggiando lo stesso numero di targa B549WUU che aveva in Zona Pericolo 32 anni prima."}
{"id": "1064722", "revid": "124006151", "url": "https://it.wikipedia.org/wiki?curid=1064722", "title": "Panna montata", "text": "La panna montata \u00e8 una sostanza che si ottiene incorporando aria nella panna da montare, un tipo di panna con un contenuto di grasso di norma dal 30% al 38%: il prodotto che si ottiene ha una consistenza soffice e schiumosa ed \u00e8 usato soprattutto in pasticceria; in essa \u00e8 consentita l'aggiunta di zucchero al di sotto del 15% o meglio ancora zucchero a velo o anche vanigliato;.\nPreparazione.\nVersare la panna da montare in un recipiente dai bordi abbastanza alti poi con una frusta elettrica o una tradizionale cominciare a girare la panna e proseguire fino a quando la panna non assume una consistenza schiumosa, morbidissima. Evitare di montare eccessivamente la panna, altrimenti rischia di trasformarsi in burro. Non \u00e8 importante il senso di rotazione con il quale viene montata la panna. A dispetto della maggior parte delle ricette, il senso di rotazione con uno sbattitore elettrico \u00e8 ininfluente per il risultato finale. \u00c8 invece necessario con una frusta manuale.\nPanna spray.\nIn commercio si trova anche la panna spray: panna in bomboletta montata grazie a un procedimento fisico molto semplice: agitando la bomboletta si mescolano panna e gas che si liquef\u00e0. All'apertura della valvola, il gas intrappolato nella panna per decompressione si espande generando bolle che montano la panna e permette al prodotto di fuoriuscire dall'ugello. Il gas all'interno \u00e8 a pressione abbastanza elevata (8,9 atmosfere) che significa un'enorme differenza con l'atmosfera esterna. Si deve l'idea di montare la panna in questo modo a Charlie Goetz che nel 1931 speriment\u00f2 l'uso dell'anidride carbonica e del protossido d'azoto. Tuttavia l'uso di bombolette a perdere come siamo abituati oggi fu introdotto nel 1948 dalla Reddi-Wip di Aaron Lapin. \nIl gas propellente di solito \u00e8 protossido di azoto, ma pu\u00f2 anche essere una miscela di anidride carbonica e azoto. La miscela a base di anidride carbonica \u00e8 pi\u00f9 economica, ma ha lo svantaggio di inacidire leggermente la panna a causa della creazione di acido carbonico. Il protossido d'azoto, insapore, di odore leggermente dolciastro e non infiammabile, oltre a essere solubile in acqua come l'anidride carbonica, ha invece il vantaggio di essere solubile nei grassi della panna e di non inacidire il prodotto. Per questo tipo di panna, la quantit\u00e0 di zucchero mediamente usata \u00e8, come riportato nella lista degli ingredienti, il 6,5%"}
{"id": "1064726", "revid": "709565", "url": "https://it.wikipedia.org/wiki?curid=1064726", "title": "Art\u00f9 e i cavalieri della tavola rotonda", "text": "Art\u00f9 e i cavalieri della tavola rotonda (\"Arthur! and the Square Knights of the Round Table\")\n\u00e8 una serie televisiva d'animazione, parodia della saga di Re Art\u00f9, caratterizzata da personaggi e storie che mostrano forti influenze da parte della striscia \"Il mago Wiz\".\nFu prodotta dall'autore di Melbourne Alex Buzo e dal comico di origine britannica Rod Hull, con la collaborazione di Lyle Martin e John Palmer.\nLa serie venne trasmessa per la prima volta in Italia nel dicembre del 1969."}
{"id": "1064730", "revid": "633110", "url": "https://it.wikipedia.org/wiki?curid=1064730", "title": "Tama", "text": ""}
{"id": "1064731", "revid": "15756", "url": "https://it.wikipedia.org/wiki?curid=1064731", "title": "Merlin Entertainments", "text": "La Merlin Entertainments \u00e8 un'azienda britannica con sede a Poole, nella contea del Dorset, specializzata in parchi di divertimento e turismo. Gestisce 127 attrazioni, 19 hotel e 7 villaggi vacanze in 27 paesi, rappresentando la maggior societ\u00e0 del settore a livello europeo e la seconda a livello mondiale dopo la Disney.\nIn Italia l'azienda controlla il parco Gardaland.\nEra quotata alla Borsa di Londra fino a novembre 2019 come componente dell'indice FTSE 250.\nStoria.\nNel dicembre 1998, Nick Varney e tutto il management della Vardon Attractions completarono un management buyout della compagnia per formare la Merlin Entertainments Group Ltd. Nel 2004 la compagnia fu incorporata dal Blackstone Group.\nNel marzo 2007 Merlin Entertainments acquist\u00f2 il The Tussauds Group per un miliardo di sterline. Merlin Entertainments e Tussauds nel corso del 2006 avevano attirato 30 milioni di visitatori e dato lavoro ad oltre 13.000 persone. Dopo l'acquisizione la societ\u00e0 Dubai International Capital (ramo degli investimenti internazionali di Dubai Holding) entr\u00f2 in societ\u00e0 con il 20% della Merlin Entertainment. L'acquisizione fu completata il 22 maggio 2007 e il \"The Tussauds Group\" come entit\u00e0 indipendente cess\u00f2 di esistere e il controllo tra gli altri dei Madame Tussauds, del London Eye, Chessington World of Adventures, Alton Towers e Thorpe Park pass\u00f2 alla Merlin. Nel 2006 il gruppo Merlin acquista il famoso parco Italiano Gardaland, all'epoca formato solo dal parco in s\u00e9 e dall'hotel. In pochi anni il parco ebbe una grande spinta che lo port\u00f2 ad essere ribattezzato come vero e proprio resort con l'aggiunta del \"Gardaland Sea-Life\" e del \"Gardaland Waterpark\".\nNel 2010 la struttura della propriet\u00e0 di Merlin \u00e8 di KIRKBI (36%), Blackstone Group (34%) e CVC Capital Partners (28%). Il rimanente 2% viene mantenuto dal management di Merlin.\nA fine 2013 i tre principali azionisti, che detengono il 98% di Merlin, hanno deciso di vendere una percentuale delle proprie azioni per far fronte all'indebitamento. Ora l'attuale composizione \u00e8 KIRKBI (29,9%), Blackstone Group (22,6%) e CVC Capital Partners (13,1%) per un totale del 65,6%, mentre il restante 34,4% \u00e8 diviso tra tanti piccoli azionisti.\nIl 13 giugno 2014 Blackstone Group e CVC Capital Partners hanno venduto 100 milioni di azioni corrispondenti a 450 milioni di euro. Il nuovo assetto societario \u00e8 il seguente KIRKBI (29,89%), Blackstone Group (9,35%) e CVC Capital Partners (5,50%); infine Blackrock Investment Management detiene 6,47% delle azioni non dirette come gli altri azionisti ma indirette.\nIl 4 marzo 2015 Blackstone Group e CVC Capital Partners sono usciti definitivamente dal gruppo Merlin dopo aver venduto le loro restanti azioni per un valore complessivo di circa 650 milioni. Il nuovo assetto societario con i primi tre proprietari \u00e8 il seguente KIRKBI (29,89%), Blackrock Investment Management (8.39%), GIC Pte Ltd (4.97%). Il 2 giugno due treni dell'attrazione \"The Smiler\" presso Alton Tower, uno dei quali pieno di 16 persone, si sono scontrati causando 4 feriti gravi. Melin ha chiuso le indagini comunicando che l'errore \u00e8 avvenuto a causa di un errore umano dovuto alla mala gestione delle misure di sicurezza dell'attrazione; il dipendente che lo ha causato \u00e8 stato licenziato.\nNel giugno 2019 le tre societ\u00e0 KIRKBI Blackstone Group e il fondo canadese Cppib hanno lanciato un'OPA per l'acquisto dell'intera azienda. La famiglia dei Lego aumenter\u00e0 il proprio capitale al 50% della societ\u00e0 mentre le altre due societ\u00e0 si divideranno il resto. Successivamente la societ\u00e0 Merlin uscir\u00e0 definitivamente dalla borsa londinese."}
{"id": "1064732", "revid": "2075679", "url": "https://it.wikipedia.org/wiki?curid=1064732", "title": "Manat azero", "text": "Il manat (in azero: manat\u0131, \u043c\u0430\u043d\u0430\u0442, \u0645\u0646\u0627\u062a) \u00e8 la valuta ufficiale dell'Azerbaigian. \u00c8 suddiviso in 100 \"qepik\" (in azero: q\u0259pik, \u0433\u044f\u043f\u0438\u043a\u043e\u0432).\nIl suo codice ISO 4217 \u00e8 AZN. Il simbolo del manat, , ha una codifica Unicode dal 2013. (U+20BC); le abbreviazioni m, man. e \u043c\u0430\u043d. possono essere usate invece del simbolo.\nIl manat \u00e8 esistito in altre due forme:\nEtimologia.\nLa parola \"manat\" \u00e8 stata presa in prestito dalla parola russa \"\u043c\u043e\u043d\u0435\u0442\u0430\" (moneta) pronunciata come \"maneta\". Manat era anche il nome del rublo sovietico sia in lingua azera che in lingua turkmena.\nStoria.\nIl primo manat.\nLa prima versione del manat fu introdotta nel 1919, al momento del distacco dell'Azerbaigian dalla Repubblica Federale Democratica Transcaucasica, sostituendo alla pari la prima versione del rublo transcaucasico.\nNon aveva suddivisioni e fu emesso unicamente come banconote:\nFu sostituito dalla seconda versione del rublo transcaucasico quando, nel 1923, la RSS Azera conflui nella Repubblica socialista sovietica federativa Transcaucasica.\nIl secondo manat.\nLa seconda versione del manat fu introdotta nel 1992 all'indomani del distacco dall'URSS dell'Azerbaigian sostituendo il rublo sovietico con un cambio di 10 rubli per 1 manat. Era suddiviso in 100 qepik.\nLe banconote in circolazione furono da 1, 5, 10, 50, 100, 250, 500, 1.000, 10.000 e 50.000 manat. I tagli fino a 250 manat raffiguravano la \"Torre della damigella\" (Qiz Qalasi) a Baku.\nLe monete furono coniate nei tagli da 5, 10, 20 e 50 qepik. Nel 1992 furono prodotte in ottone e cupronichel, nel 1993 solo in alluminio, successivamente caddero in disuso a causa dell'inflazione.\nIl nuovo manat.\nIl 1\u00ba gennaio 2006 fu emesso un 1 nuovo manat (ISO 4217 AZN) al valore di 5000 vecchi manat. Dal 1\u00ba ottobre 2005 i prezzi erano indicati in entrambe le valute per agevolare la transizione. Fu preservata anche la suddivisione in 100 qepik.\nBanconote.\nLe banconote in circolazione sono da 1, 5, 10, 20, 50 e 100, 200 manat. Sono state disegnate dall'austriaco Robert Kalina, che ha anche disegnato le attuali banconote in euro, pertanto i manat sono simili agli euro e la scelta dei motivi \u00e8 stata ispirata da quelli delle banconote della valuta europea.\nLa banconota da 1 manat simboleggia la ricca cultura tradizionale azera e la sua cultura moderna. Mostra immagini di strumenti della musica folk sul fronte, con ornamenti degli antichi tappeti azeri sul retro.\nLa banconota da 5 manat simboleggia i contributi dell'Azerbaigian alla letteratura mondiale. Sul fronte sono raffigurati antichi scrittori, poeti e opere azere, mentre sul retro ci sono disegni di Qobustan, esempi di scritti Orkhon e lettere dell'alfabeto contemporaneo azero.\nLa banconota da 10 manat simboleggia le antiche tradizioni azere dello stato e della sua ricca storia, recando immagini di Baku, del Palazzo degli Shirvanshah e della Torre della Vergine, su uno sfondo del muro della Citt\u00e0 Vecchia sul fronte; sul retro ci sono ornamenti degli antichi tappeti azeri e una cartina che mostra l'integrazione dell'Azerbaigian in Europa.\nLa banconota da 20 manat simboleggia il principale obiettivo dell'attuale politica estera azera, cio\u00e8 l'integrit\u00e0 territoriale del Paese, come ad esempio in caso Nagorno-Karabakh con l'Armenia. Sul fronte sono mostrati i simboli del potere (una spada, un elmo e uno scudo), mentre sul retro c'\u00e8 il simbolo della pace (\"harybulbul\"), insieme alla mappa mostrata anche sulla banconota da 10 manat.\nLa banconota da 50 manat simboleggia l'istruzione azera e il suo futuro, mostrando la giovent\u00f9, le scale (come simbolo di progresso), il sole (simbolo di forza e luce) e simboli matematici e chimici (come simboli della scienza) sul fronte, mentre sul retro ci sono ancora le caratteristiche dei tappeti azeri e la mappa europea.\nInfine, la banconota da 100 manat simboleggia lo sviluppo economico dell'Azerbaigian e il suo status di nazione fiorente. Ci sono simboli architettonici antichi e moderni, il simbolo del manat (una \"M\" stilizzata) e i simboli della crescita economica; sul retro ci sono le caratteristiche delle banconote da 50, 20 e 10 manat.\nMonete.\nLe monete in circolazione appaiono nei tagli da 1, 3, 5, 10, 20 e 50 qepik (l'ultimo \u00e8 bimetallico, simile alla moneta da 2\u20ac)."}
{"id": "1064733", "revid": "1632387", "url": "https://it.wikipedia.org/wiki?curid=1064733", "title": "Impious", "text": "Impious \u00e8 una band thrash death metal nata nel 1994 a Trollh\u00e4ttan, Svezia. La loro musica tratta temi tipici del death metal come morte, anticristianesimo e dolore. Per alcuni anni sono entrati a far parte della band, in qualit\u00e0 di batteristi, Johan Lindstrand e Marko Tervonen, rispettivamente cantante e chitarrista degli svedesi The Crown."}
{"id": "1064741", "revid": "119460566", "url": "https://it.wikipedia.org/wiki?curid=1064741", "title": "Una storia sbagliata/Titti", "text": "Una storia sbagliata/Titti \u00e8 un singolo di Fabrizio De Andr\u00e9, pubblicato in Italia nel 1980 dalla Dischi Ricordi.\nIl disco.\nIl singolo \u00e8 frutto della collaborazione con il cantautore veronese Massimo Bubola, con cui De Andr\u00e9 aveva gi\u00e0 composto i brani dell'album \"Rimini\" (1978). Il brano \"Una storia sbagliata\" \u00e8 uscito in CD per la prima volta nel 1995, all'interno della raccolta \"Luna di giorno - Le canzoni di Pier Paolo Pasolini\", mentre \"Titti\" verr\u00e0 incluso su album solo nel 2005, nella raccolta \"In direzione ostinata e contraria\".\nAlla registrazione dei brani collaborano in \u00abuna sorta di \"session\"\u00bb, come l'ha definita lo stesso Bubola, membri della Premiata Forneria Marconi e dei New Trolls.\nSi tratta delle prime canzoni pubblicate da De Andr\u00e9 dopo il rapimento di cui fu vittima.\nI brani.\n\"Una storia sbagliata\".\nIl testo del brano \u00e8 dedicato a Pier Paolo Pasolini e tratta dell'omicidio del poeta avvenuto nel 1975.\nLa canzone fu commissionata a De Andr\u00e9 dalla Rai, per fare da sigla al programma \"Dietro il processo\" sulle morti di Pasolini e Wilma Montesi. Il cantautore coinvolse nel progetto l'amico Massimo, suo sodale di quel periodo, e insieme decisero subito di concentrarsi su Pasolini, non perch\u00e9 ritenessero la modella meno importante, ma perch\u00e9:\nIl riferimento alla storia della Montesi tuttavia c'\u00e8, ed \u00e8 proprio, come affermato dallo stesso De Andr\u00e9, l'uso del plurale nel ritornello: \"Cos'altro vi serve da queste vite / ora che il cielo al centro le ha colpite\".\nDel brano fu girato anche un video sullo sfondo della cittadina di Calcata, dove De Andr\u00e9 e Bubola suonano la chitarra seduti sugli scalini di una chiesa.\n\"Titti\".\nLa canzone, storia spensierata di una donna con due amori \"\u00abdi segno contrario\u00bb\", \u00e8 ispirata al romanzo \"Dona Flor e i suoi due mariti\" (1966) di Jorge Amado. La musica risulta insolitamente veloce, con ritmi quasi Tex-Mex e si conclude con un lungo assolo di chitarra. \u00c8 forse - con \"Caro amore\" - la canzone meno conosciuta di De Andr\u00e9, che non le riserva mai riflessioni o commenti."}
{"id": "1064742", "revid": "34119", "url": "https://it.wikipedia.org/wiki?curid=1064742", "title": "Drusilla II", "text": ""}
{"id": "1064745", "revid": "14691", "url": "https://it.wikipedia.org/wiki?curid=1064745", "title": "Gan gan", "text": ""}
{"id": "1064748", "revid": "14691", "url": "https://it.wikipedia.org/wiki?curid=1064748", "title": "Talking drum", "text": ""}
{"id": "1064752", "revid": "14691", "url": "https://it.wikipedia.org/wiki?curid=1064752", "title": "Dun dun", "text": ""}
{"id": "1064753", "revid": "14691", "url": "https://it.wikipedia.org/wiki?curid=1064753", "title": "Dundun", "text": ""}
{"id": "1064756", "revid": "1186766", "url": "https://it.wikipedia.org/wiki?curid=1064756", "title": "Dondo", "text": ""}
{"id": "1064757", "revid": "14691", "url": "https://it.wikipedia.org/wiki?curid=1064757", "title": "Lunna", "text": ""}
{"id": "1064758", "revid": "14691", "url": "https://it.wikipedia.org/wiki?curid=1064758", "title": "Kalangu", "text": ""}
{"id": "1064764", "revid": "985910", "url": "https://it.wikipedia.org/wiki?curid=1064764", "title": "Collare", "text": ""}
{"id": "1064765", "revid": "1005847", "url": "https://it.wikipedia.org/wiki?curid=1064765", "title": "Egidio Ariosto", "text": ""}
{"id": "1064768", "revid": "122092699", "url": "https://it.wikipedia.org/wiki?curid=1064768", "title": "Quelli che... (album)", "text": "Quelli che... \u00e8 il settimo album in studio di Enzo Jannacci, il primo dei quattro realizzati per l'Ultima Spiaggia.\nL'album.\n\"Quelli che...\" fu registrato nel gennaio 1975 negli studi Regson di Milano; il tecnico del suono \u00e8 Gianluigi Pezzera, e la copertina del disco \u00e8 di Cesare Montalbetti. \u00c8 il primo disco di Jannacci a racchiudere alcuni brevi monologhi (di cui uno in coppia con il telecronista sportivo Beppe Viola). Nello stesso mese fu anche pubblicato un 45 giri contenente \"Quelli che...\" con un testo diverso dalla versione dell'album, mentre il retro, \"El me indiriss\", \u00e8 cantata in italiano (mentre nell'album \u00e8 in dialetto milanese); questa canzone racconta di un ricordo d'infanzia del cantautore.\nAnche \"Vincenzina e la fabbrica\" era stata pubblicata su 45 giri qualche mese prima, in una versione con un arrangiamento totalmente diverso rispetto a quella dell'album. \"Il bonzo\" era gi\u00e0 stata incisa da Dario Fo nel 1968, con il titolo \"Ora importa anche a me della mia libert\u00e0\", ed era tratta dallo spettacolo di Georges Michel con regia di Fo \"La passeggiata della domenica\". \"Il bonzo\" \u00e8 ispirata alla morte di Th\u00edch Qu\u1ea3ng \u0110\u1ee9c. \"L'arcobaleno\" era gi\u00e0 stata incisa nel 1969 da Cochi e Renato, con un testo leggermente diverso (scritto dai due comici) e con il titolo \"La domenica\".\n\"Nove di sera\" \u00e8 una traduzione di Sergio Bardotti di una canzone di Chico Buarque, \"A televis\u00e3o\". La canzone \"Il monumento\" \u00e8 firmata testo e musica da Jannacci, ma una nota all'interno del disco segnala che il testo, antimilitarista, \u00e8 tratto da un volantino trovato durante l'inaugurazione di un monumento; nella realt\u00e0, \u00e8 invece tratto da una poesia di Bertolt Brecht (pubblicata tradotta in italiano nel settembre del 1965 nel numero 6 della rivista Nuovo Canzoniere Italiano, a pagina 32).\n\"Televisione\", costruita sulla falsariga della prima chanson di Jaques Prevert in Paroles, \u00e8 introdotta da una breve riflessione che sintetizza un suo punto di vista riguardo alla televisione. \"Quelli che...\" dura invece quasi nove minuti: su di una base blues da manuale, accompagnata da un sassofono, e i periodi che iniziano tutti con le due parole del titolo (periodi tutti ellittici della proposizione principale), scorrono, senza un ordine preciso, vizi e costumi, luoghi comuni, contraddizioni e caratteristiche dell'uomo medio: ogni strofa si conclude con un intercalare \"oh, yeah\", a sottolinearne la vena ironica. La peculiarit\u00e0 del brano, in recitato e legato a filo doppio con il momento presente, permetter\u00e0 a Jannacci di modificare di volta in volta buona parte del testo durante le sue esecuzioni e re-incisioni, adattandolo con il segno dei tempi.\nL'album \u00e8 stato ristampato su CD e pubblicato nel mese di dicembre 2011 grazie all'intervento di Paolo Jannacci e dell'etichetta Alabianca.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 97."}
{"id": "1064774", "revid": "287204", "url": "https://it.wikipedia.org/wiki?curid=1064774", "title": "Adalberto Orsatti", "text": "Biografia.\nLaureatosi all'Universit\u00e0 di Padova nel 1960, divenne allievo di Ugo Morin.\n\u00c8 stato professore di algebra nell'Universit\u00e0 di Perugia, nell'Universit\u00e0 di Ferrara e, dal 1975, nell'Universit\u00e0 di Padova.\n\u00c8 considerato il fondatore della ricerca in Italia sui gruppi abeliani.\nDal 1972 si dedic\u00f2 poi alla teoria degli anelli non commutativi e dei loro moduli, ottenendo risultati che sono riconosciuti come contributo fondamentale alla teoria dei moduli.\nNel 1995 fu costretto, per una grave malattia, a lasciare l'insegnamento e la ricerca scientifica."}
{"id": "1064776", "revid": "125829303", "url": "https://it.wikipedia.org/wiki?curid=1064776", "title": "Alba Maria Orselli", "text": "Biografia.\nAllieva di Eugenio Dupr\u00e9 Theseider, studi\u00f2 a contatto con Giorgio Cencetti e Ignazio Luzzatto e approfond\u00ec particolarmente la Letteratura Cristiana Antica (ellenofona e latinofona), dotandosi inoltre di una solida preparazione nelle discipline giuridiche, avendo sostenuto tutti gli esami del corso di Laurea in Giurisprudenza oltre a Filosofia del diritto, Diritto romano e Diritto canonico.\nHa usufruito di una borsa di studio ministeriale annuale (a.a. 1962-1963) presso l'insegnamento di Storia del Cristianesimo dell'Universit\u00e0 di Bologna tenuto dal prof. Serafino Prete e presso l'Istituto di Diritto Romano dell'Ateneo di Roma con il prof. Edoardo Volterra. Titolare di insegnamento nella scuola secondaria superiore a Bologna (1963-1966), contemporaneamente esplicava le funzioni di assistente volontario all'insegnamento, poi cattedra, di Storia del Cristianesimo, di cui dall'a.a. 1963-1964 divenne titolare il prof. Francesco Saverio Pericoli Ridolfini.\nNel 1966 \u00e8 diventata assistente di ruolo di Storia del Cristianesimo, \u00e8 stata incaricata dell'insegnamento di Storia del Cristianesimo dall'a.a. 1970-1971, stabilizzata dall'a.a. 1973-1974, associata confermata dal 1980. Nel 2000 tiene il corso di storia romana tardoantica presso l\u2019universit\u00e0 telematica Uninettuno. Nel 2012 ha tenuto un seminario presso l\u2019universit\u00e0 di Bologna dal titolo \u201cLe migrazioni dei culti santoriali fra oriente e occidente. Lessico e schemi ideologico-sociali: l\u2019esempio di Santa Tecla\u201d.\nCampi d'azione.\nCentro dei suoi interessi \u00e8 stato l'analisi della mentalit\u00e0 storico-religiosa di strati ampi della popolazione, soprattutto cittadina - ma non solo - prendendo come campioni le citt\u00e0 di Ravenna, Bologna e Pavia tra le altre. Tali campioni sono sempre stati assunti nel contesto delle problematiche europee, con attenzione all'area gallo-franca e carolingia, nonch\u00e9 al mondo protobizantino. \nHa poi sviluppato una profonda e supportata analisi delle forme storiche della religiosit\u00e0 cittadina dal Tardo Antico al Medioevo. A fondamento di tali analisi fra l'altro ha percorso il filone filologico-semantico della ricerca lessicale, lavorando perci\u00f2 presso il \"Thesaurus Linguae Latinae\" di Monaco di Baviera nell'anno 1964.\nHa indagato la penetrazione del Cristianesimo nel mondo delle campagne, anche in contesto monastico, nell'ambito emiliano e romagnolo, all'interno della problematica sulle culture popolari, ma i suoi contributi pi\u00f9 importanti vertono sulla storia della mentalit\u00e0 religiosa cristiana tardo antica, non solo nelle sue espressioni cultuali, ma nei suoi presupposti dottrinali e ideologici, e specificamente su\n1. la figura del Santo patrono della citt\u00e0 medievale nel passaggio dal Tardo Antico all'Alto Medioevo, il ruolo del vescovo nella citt\u00e0 tardoantica\n2. il rapporto con il sacro attraverso il simbolo e l'uomo santo (monaco, vescovo ecc.)\n3. la storia del monachesimo antico\n4. l'immaginario religioso della citt\u00e0 tardoantica e medievale e i modelli della citt\u00e0 cristiana; \n5. la santit\u00e0 militare nell'impero dei Romani \n6. la storia religiosa delle societ\u00e0 locali italiane (Esarcato, Pentapoli, Pavia) nel trapasso dal regime bizantino all'Alto Medioevo\n7. il sistema simbolico del Tardoantico cristiano\nOrganismi culturali.\n\u00c8 membro dei seguenti organismi culturali:\nRiconoscimenti.\nLa Fondazione Rotary del Rotary International le ha conferito il 1\u00ba giugno 2004 il titolo di Paul Harris Fellow, \"in segno di apprezzamento e riconoscenza per il suo tangibile e significativo apporto nel promuovere una miglior comprensione reciproca e amichevoli relazioni fra i popoli di tutto il mondo\"."}
{"id": "1064780", "revid": "80598", "url": "https://it.wikipedia.org/wiki?curid=1064780", "title": "Ultima Spiaggia (etichetta discografica)", "text": "Ultima Spiaggia \u00e8 un'etichetta discografica italiana attiva dal 1974 al 1979.\nStoria della Ultima Spiaggia.\nL'etichetta Ultima Spiaggia fu fondata nel 1974 da Ricky Gianco e Nanni Ricordi, gi\u00e0 dirigente della Dischi Ricordi dal 1959 al 1962, e poi della RCA Italiana. Fu attiva fino al 1979, quando chiuse per fallimento.\nLa Ultima Spiaggia stipul\u00f2 un contratto di distribuzione con la RCA, e mise sotto contratto alcuni importanti cantautori, tra cui Enzo Jannacci, Ivan Cattaneo, Claudio Lolli, David Riondino, Massimo Boldi e Gianfranco Manfredi.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nLa catalogazione cambia nel settembre 1976: gli album da ZLUS diventano ZPLS, e i 45 giri da ZUS a ZBS; la numerazione nello stesso periodo diventa omologa a quella della casa madre, la RCA Italiana"}
{"id": "1064785", "revid": "112912112", "url": "https://it.wikipedia.org/wiki?curid=1064785", "title": "Teatro sul Campidoglio", "text": "Il Teatro sul Campidoglio (ricordato sovente come Teatro Campidoglio o Teatro del Campidoglio) era un teatro ligneo eretto nel 1513 sull'allora inesistente piazza del Campidoglio, sul colle omonimo, per volere di papa Leone X.\nIl teatro era stato concepito come provvisorio, ideato per festeggiare il conferimento delle cittadinanza romana al fratello del papa, Giuliano de' Medici. Nonostante il carattere di provvisoriet\u00e0, il progetto fu curato e idoneo ad ospitare un avvenimento di vasta risonanza.\nL'architetto fu Pietro Rosselli, che ide\u00f2 un edificio di forma rettangolare con sette ordini di gradinate su tre lati, per una capienza totale di 3000 persone. Non \u00e8 escluso che le gradinate fossero disposte ad emiciclo. L'apparato scenografico fu curato da Baldassarre Peruzzi, con rappresentazioni pittoriche che celebravano l'avvenimento che si stava festeggiando rivisto in chiave storica.\nIl teatro oper\u00f2 per due giorni: il 13 settembre 1513, giorno della cerimonia di cittadinanza, ed il giorno successivo, in cui si inscen\u00f2 il \"Poenulus\" di Plauto."}
{"id": "1064786", "revid": "118834", "url": "https://it.wikipedia.org/wiki?curid=1064786", "title": "Teatro Campidoglio", "text": ""}
{"id": "1064789", "revid": "118834", "url": "https://it.wikipedia.org/wiki?curid=1064789", "title": "Teatro del Campidoglio", "text": ""}
{"id": "1064792", "revid": "1718925", "url": "https://it.wikipedia.org/wiki?curid=1064792", "title": "Condizione della donna nell'era vittoriana", "text": "La condizione delle donne nell'era Vittoriana durante l'era simboleggiata dal regno della regina Vittoria, la vita delle donne divenne sempre pi\u00f9 difficile a causa della diffusione dell'ideale sulla \"donna angelo\", condiviso dalla maggior parte della societ\u00e0. I diritti legali delle donne sposate erano simili a quelli dei figli: esse non potevano votare, citare qualcuno in giudizio n\u00e9 possedere alcuna propriet\u00e0.\nInoltre, le donne erano viste come esseri puri e puliti. A causa di questa visione, i loro corpi erano visti come templi che non dovevano essere adornati con gioielli n\u00e9 essere utilizzati per sforzi fisici o nella pratica sessuale. Il ruolo delle donne si riduceva a procreare ed occuparsi della casa. Non potevano esercitare una professione, a meno che non fosse quella di insegnante o di domestica, n\u00e9 era loro riconosciuto il diritto di avere propri conti correnti o libretti di risparmio. A dispetto della loro condizione di \"angeli del focolare\", venerate come sante, la loro condizione giuridica era spaventosamente misera.\nLimitazione dei diritti delle donne sposate nell'Ottocento.\nLegalmente, le donne sposate avevano diritti simili ai propri bambini. La legge considerava una coppia di sposi come una persona sola, incarnata nella persona del coniuge maschile. Il marito era responsabile della moglie ed obbligato a proteggerla; in cambio, la moglie aveva il dovere di obbedienza al marito.\nLa propriet\u00e0 personale che la moglie aveva portato con s\u00e9 al momento del matrimonio, diveniva irrevocabilmente di propriet\u00e0 del marito ed allo stesso restava anche in caso di divorzio. L'eventuale reddito di una moglie lavoratrice apparteneva completamente a suo marito, e la patria potest\u00e0 dei figli era affidata al padre. Egli poteva anche, a sua discrezione, proibire ogni tipo di contatto fra la madre ed i suoi figli.\nLa moglie non poteva stipulare alcun tipo di contratto per conto suo, senza l'approvazione del marito. In compenso, una donna sposata non poteva essere punita per determinati reati, come il furto o la violazione di propriet\u00e0, nel caso essa avesse compiuto tali crimini per ordine del marito.\nLa donna come Generale della Famiglia.\nIl termine di \"Generale della Famiglia\" \u00e8 stato coniato nel 1861 da Isabella Beeton nella sua opera \"Il manuale della sig.ra Beeton sull'amministrazione della famiglia\". In quest'opera, ella spiega come la responsabile di una famiglia sia paragonabile al comandante di un esercito o al padrone di un'azienda. Il manuale offre consigli su come far funzionare una famiglia rispettabile ed assicurarle felicit\u00e0, comodit\u00e0 e benessere.\nTra i compiti della donna ci sono l'organizzazione, la delega e l'istruzione della servit\u00f9. I pranzi e le cene all'interno della casa devono essere organizzati al meglio per portare prestigio al marito, ed anche per allacciare relazioni con gente di rilievo e consolidare i rapporti economicamente importanti. Allo stesso tempo, la moglie deve assicurarsi di dedicare abbastanza tempo ai suoi bambini o bambine, e deve cercare di migliorare costantemente le sue proprie abilit\u00e0 e conoscenze culturali. \nUn altro dovere descritto dalla Beeton \u00e8 quello di essere \"sollievo ai malati\", ovvero di prendersi cura dei membri malati della famiglia. Questo compito richiede un buon temperamento, la compassione per coloro che soffrono, l'amore per l'ordine e per la pulizia: tutte qualit\u00e0 che una donna degna del suo nome dovrebbe possedere nel diciannovesimo secolo. La donna vittoriana \u00e8 obbligata a prendersi cura dei suoi genitori in caso di malattia, anche se questa si prolungasse per mesi o anni, con un sacrificio notevole da parte di lei.\nL'opera incita inoltre ad esaltare il legame molto speciale che esiste fra le donne ed i loro fratelli: le sorelle devono curare i fratelli gi\u00e0 dalla giovane et\u00e0, poich\u00e9 devono imparare per i loro mariti futuri. Occuparsi dei maschi della famiglia aveva il redditizio fine di guadagnare il loro affetto, che avrebbe potuto salvarle nel caso fossero rimaste zitelle o avessero sposato un marito negligente. Inoltre, nell'era vittoriana era molto difficile costruirsi una buona reputazione, mentre era molto facile perderla: in base a ci\u00f2, se un membro di una famiglia avesse commesso un'azione orribile, la famiglia intera avrebbe dovuto soffrirne le conseguenze.\nIl corpo della donna come elemento puro.\nIl corpo della donna era visto come un elemento puro e pulito, tranne quando ella entrava nel periodo mestruale. Per una donna rispettabile non era consigliato portare alcun genere di trucco o altri ornamenti, n\u00e9 indossare vestiti che mostrassero troppa pelle, o persino calze particolari o qualunque altro tipo di indumenti intimi. Alcuni credono che la causa di ci\u00f2 sia da ricercare nel fatto che il corpo della donna era considerato come propriet\u00e0 del marito: di conseguenza, le donne non dovevano mostrare i loro corpi ad altri uomini. Tuttavia, queste consuetudini d'abbigliamento valevano in parte anche per gli uomini; \u00e8 questo uno dei pochi casi in cui la morale vittoriana era ambivalente sia per i maschi che per le femmine. Altre limitazioni di questo genere incitavano a non parlare di argomenti poco \"puri\" alla presenza di persone di sesso opposto, oppure a servirsi obbligatoriamente delle macchine da bagno. Anche queste restrizioni erano dirette ad entrambi i sessi.\nDonne e sesso.\nLa prostituzione era un comportamento tollerato, e nell'Era Vittoriana le prostitute erano spesso viste come donne che \"seguivano la loro strada\", in rapporto al ripulimento della loro anima dopo la violazione di una delle regole sopra enunciate. I sacerdoti predicavano che la prostituzione fosse una punizione per le donne che avessero violato le volont\u00e0 del marito. Il loro ragionamento si basava sul fatto che l'uomo che avesse trovato la moglie non di proprio gradimento, cio\u00e8 sporca, avesse la facolt\u00e0 di buttarla fuori di casa. Infatti, trovare sporca la propria moglie era considerato un motivo accettabile perch\u00e9 l'uomo domandasse il divorzio. Il destino di una donna ripudiata era, inevitabilmente, di finire sulla strada a vendere il proprio corpo. \nComunque, come per i padroni era normale dormire con le proprie schiave, le quali erano considerate inferiori, cos\u00ec era considerato accettabile per un uomo dormire con una prostituta, specialmente negli Stati Uniti occidentali. Era un circolo vizioso: \nle donne non potevano avere rapporti sessuali con altri uomini senza essere considerate sporche, ma ovviamente gli uomini non avevano questa restrizione. Era considerato assolutamente naturale per un uomo aver bisogno del corpo di un'altra donna. A causa dei pochissimi diritti di cui le donne godevano, questo comportamento non poteva essere punito con il divorzio: pertanto, le mogli non potevano far altro che accettarlo. Il bene pi\u00f9 prezioso di una donna era la propria reputazione, e se l'avesse persa a causa di dicerie su comportamenti sessualmente scorretti, allora si sarebbe guadagnata il titolo di \"scostumata\" e sarebbe stata allontanata dalla societ\u00e0.\nEducazione della donna.\nL'atteggiamento dell'epoca verso l'argomento era che l'educazione delle donne non avesse bisogno della stessa estensione e degli stessi caratteri classici e commerciali di quella degli uomini. Le donne avevano la necessit\u00e0 di conoscere solo le cose necessarie a badare ai figli e mandare avanti la casa.\nMaterie come storia, geografia e letteratura generale erano considerate importanti, al contrario del latino e del greco. Le donne che desideravano studiare materie come legge, fisica, ingegneria od arte venivano derise ed allontanate.\nEra opinione comune che non fosse necessario per le donne iscriversi all'universit\u00e0. Si arrivava addirittura a dire che studiare fosse contro la loro natura e che potesse farle impazzire. Esse dovevano accontentarsi del semplice ruolo di \"ornamento della societ\u00e0\" ed essere subordinate ai mariti. L'obbedienza era tutto ci\u00f2 che si richiedeva da loro.\nTentativi di riforma.\nRiforma della legge sul divorzio.\nNel XIX secolo avvennero grandi cambiamenti inerenti alla situazione delle donne, specialmente riguardo al divorzio ed allo status legale. La situazione per cui i padri avevano sempre avuto la custodia dei figli, lasciando la madre senza alcun diritto, cominci\u00f2 lentamente a cambiare.\nL\"Atto per la custodia dei minori\", nel 1839, dette alle madri di impeccabile condotta l'accesso ai propri figli in caso di divorzio o separazione, e l\"Atto di causa matrimoniale\" nel 1857 dette alle donne un limitato accesso al divorzio. Ma, mentre il marito doveva solo provare l'adulterio da parte della moglie, una donna doveva provare che il marito non solo aveva commesso adulterio, ma anche incesto, bigamia, violenza o abbandono del tetto coniugale.\nNel 1873 l\"Atto per la custodia dei minori\" estese la custodia dei figli a tutte le madri, indipendentemente dal loro comportamento, in tutti i casi di divorzio o separazione.\nNel 1878, dopo un emendamento al l\"Atto di propriet\u00e0 delle donne sposate\", le donne ottennero il diritto di chiedere la separazione in caso di violenza e di pretendere la custodia dei figli. I magistrati autorizzarono anche ordini di protezione delle mogli i cui mariti fossero accusati di violenza aggravata.\nUn importante cambiamento causato da un emendamento nell\"Atto di propriet\u00e0 delle donne sposate\" nel 1884 elev\u00f2 le donne dallo status di \"propriet\u00e0 privata\" a quello di persone distinte ed indipendenti.\nAttraverso l\"Atto di protezione dei minori\", nel 1886, le donne divennero le sole custodi legali dei loro figli in caso di morte del padre.\nRiforma della legge sulla prostituzione.\nLa situazione delle prostitute \u2014 con un atto che grav\u00f2 su tutte le donne in generale \u2014 peggior\u00f2 dopo il \"Primo atto per la prevenzione delle malattie contagiose\", nel 1864. Nelle citt\u00e0 che ospitavano una grande popolazione di militari, le donne sospette di essere prostitute furono obbligate a sottoporsi a periodici esami genitali anche contro la loro volont\u00e0. Il rifiuto di collaborare comportava un immediato arresto; se fossero state dichiarate contagiate, sarebbero state confinate in ospedale fino alla guarigione. Questa legge venne approvata quando i dottori militari giunsero alla conclusione che questi vergognosi esami non avrebbero distrutto l'autostima degli uomini \u2014 un altro esempio dell'ineguaglianza della societ\u00e0 Vittoriana.\nPoich\u00e9 la decisione su chi fosse una prostituta era lasciata al giudizio di ufficiali di polizia, molte pi\u00f9 donne di coloro che lo erano effettivamente furono esaminate. Dopo due ulteriori emendamenti, nel 1866 e 1869, l'ingiusta legge fu finalmente soppressa nel 1886. Una pioniera di questa lotta fu Josephine Butler, che contribu\u00ec alla fondazione di una societ\u00e0 che lavorasse per abrogare le leggi di questo tipo.\nRiforma sui lavori accessibili alle donne.\nNel XIX secolo vennero aperte tre professioni mediche alle donne: infermieristica, ostetricia e medicina. Comunque fu solo nell'infermieristica, una delle maggiori professioni pi\u00f9 soggette alla supervisione ed all'autorit\u00e0 dei dottori maschi, che le donne vennero ampiamente accettate. I Vittoriani pensavano che la professione di dottore appartenesse per sua stessa natura agli uomini e che una donna non potesse intromettersi in quest'area, al posto di rimanere all'interno del nucleo familiare. Il censimento degli Stati Uniti del 1870 fu il primo a contare l'occupazione femminile in ogni lavoro e rivel\u00f2 che le donne erano il 15% della forza lavoro e i 2/3 di tutti gli insegnanti."}
{"id": "1064794", "revid": "287204", "url": "https://it.wikipedia.org/wiki?curid=1064794", "title": "Cappella dei Visconti", "text": "La cappella dei Visconti o di San Tommaso si trova tra le cappelle del fianco destro della chiesa milanese di Sant'Eustorgio, la quarta entrando sul fianco destro.\nStoria.\nQuesta cappella venne aperta nel 1297, per Matteo Visconti, vicario imperiale e capitano del Popolo a Milano, il cui ritratto in bassorilievo si trova sulla fronte esterna della cappella, sul fianco meridionale di Sant'Eustorgio.\nLa cappella era realizzata secondo un impianto a piccola aula, sul quale si modellano le successive cappelle di questo lato (ad essa precedente \u00e8 quella verso il presbiterio, le altre sono ad essa successive). Era originariamente affrescata, e di queste pitture restano solo in parte quelle della volta e delle parti superiori delle pareti.\nGli affreschi della volta (i quattro evangelisti).\nLe pitture pi\u00f9 antiche sono quelle della volta. Risalgono queste agli anni tra il secondo decennio del Trecento e il 1330; l'autore, per l'espressivit\u00e0 delle loro figure, sembra provenire dall'ambito emiliano, fattore evidenziato anche dal modo di definire la ricca variet\u00e0 delle pieghe dei panneggi.\nNelle quattro vele definite dai costoloni della crociera stanno le figure dei quattro Evangelisti, inseriti in architetture prospetticamente viste. Si tratta di una prospettiva ancora ai suoi esordi, che se da una parte si richiama a Giotto, presente a Milano in quegli anni alla corte di Azzo Visconti, presenta al confronto ancora numerosi errori o incertezze nella rappresentazione spaziale. Forse la difficolt\u00e0 maggiore l'artista la incontr\u00f2 nell'inserire la figura umana nell'ambiente architettonico, dato che qui essa appare o troppo compressa o quasi galleggiante nello spazio prospettico, senza che i suoi piedi riescano a poggiare saldamente sul terreno come avviene per la figura di Giotto.\nLa tomba di Stefano Visconti e Valentina Doria.\nIl monumento risale al 1359 e fu realizzato da maestri campionesi della cerchia di Bonino da Campione: il monumento si presenta allo stato attuale privo di alcune parti sottratte nei secoli al complesso. L'opera pu\u00f2 essere idealmente suddivisa in tre parti: le colonne tortili che reggono il complesso, il sarcofago e l'edicola. Il sarcofago \u00e8 ornato con i bassorilievi della \"Madonna col Bambino in trono tra santi e Stefano e Valentina Visconti\", ed \u00e8 sormontato da una statua della \"Vergine\". L'edicola \u00e8 retta da colonne tortili identiche a quelle che reggono tutto il complesso e termina in una cuspide con ai lati due sculture di \"Angeli\" e al centro un \"Cristo benedicente\". Il complesso si presenta come un tipico lavoro del gotico gi\u00e0 maturo del secondo Trecento dei maestri campionesi.\nGli affreschi delle pareti.\nGli affreschi delle pareti della cappella sono successivi a quelli con gli evangelisti sulla volta. Erano stati scialbati, e vennero riscoperti e riportati alla luce scrostando un successivo intonaco nel restauro del 1868. Appartengono alla seconda met\u00e0 del Trecento, successivi di poco alla collocazione del monumento sepolcrale di Stefano Visconti e Valentina Doria.\nLa prima pittura eseguita \u00e8 quella, accanto al timpano del monumento funebre e al centro della parete, del Biscione visconteo, semplice simbolo araldico e coeovo alla tomba.\nSopra di esso, nella lunetta sotto la crociera, \u00e8 un San Giorgio. Il santo guerriero appena fuori dalle mura della citt\u00e0 \u00e8 col suo cavallo sopra il drago che sta trafiggendo con la sottile lancia. A destra sta la principessa e a sinistra dalle mura della citt\u00e0 i nobili osservano con curiosit\u00e0 la scena. Tale affresco viene attribuito al Maestro di Lentate, artista individuato in una serie di affreschi dell'oratorio visconteo di Lentate sul Seveso. Questa pittura non mostra caratteri specifici e si risolve nella figura araldica del santo, patrono tra l'altro di Genova, da dove veniva Valentina Doria (nell'impostazione la composizione si rapporta infatti ai San Giorgio eseguiti in Genova, per Palazzo San Giorgio ad esempio).\nSulla parete opposta \u00e8 l'affresco pi\u00f9 complesso, soprattutto dal punto di vista contenutistico. Raffigura il trionfo di San Tommaso, ed \u00e8 relativo alla conduzione domenicana di Sant'Eustorgio (chiesa dal 1227 definitivamente assegnata ai Domenicani). A San Tommaso era dedicata questa cappella Visconti, e in questo quadro si sottolineava il supporto teologico alla scelta dei Duchi di Milano.\nL'autore si identifica con Anovelo da Imbonate, o con un maestro vicino a Giusto de' Menabuoi. Questa raffigurazione rappresenta il livello pi\u00f9 elevato del ciclo pittorico della cappella, pittoricamente per i suoi riferimenti giotteschi, filtrati dai discepoli del grande pittore, soprattutto Giottino, o dai contatti con Giusto de Menabuoi o Giovanni da Milano, e teologicamente per i riferimenti non tutto ancora chiari.\nSan Tommaso sta seduto al centro della composizione, sul trono visto prospetticamente, con la veste bianca e nera dell'Ordine, la mano benedicente, il libro aperto simbolo della Dottrina (analoghi riferimenti al libro aperto sono nei santi in bassorilievo sul fronte del sottostante sarcofago di Stefano e Valentina). Si propone una esemplificazone della Summa Teologica di Tommaso; in alto nel Cielo volteggiano gli Angeli, al centro sta il Cristo Benedicente, tutt'intorno i simboli degli Evangelisti e i Profeti ancora con il Libro aperto in mano a mostrare i loro riferimenti al Sacro Testo. Il trono di San Tommaso \u00e8 affiancato dai Dottori della Chiesa, seduti nei seggi che lo attorniano (San Girolamo col cappello rosso da cardinale, rappresentante della scienza religiosa e teologica, Sant'Agostino, ecc. Sotto a queste figure sono i Santi che simboleggiano l'apprendimento, e in positivo e in negativo: un monaco discepolo di Tommaso sulla destra, e dalla parte opposta alcuni eretici, come quello visto di spalle con abiti orientali e il cappello a larghe tese. Altri busti di profeti sono dipinti a monocromo sulla cornice che racchiude questo quadro principale, che mostrano i loro cartigli srotolati.\nL'elemento preso a riferimento nel campo ereticale era Averro\u00e8, il che spostava il clima nella disputa intellettuale. Va inoltre notato come il personaggio vestito all'orientale che lo rappresenta stia tra coloro che apprendono quali studenti la scienza - nel caso l'Aristotelismo - da Tommaso. L'averroismo contendeva alla tomistica la supremazia sull'interpretazione di Aristotele, e la sua corrente di pensiero era in Italia condotta da pensatori quali Taddeo di Parma ed Angelo da Arezzo, che sulle orme del pensiero portato all'Universit\u00e0 di Parigi da Giovanni di Jandun, avevano portato questo insegnamento nell'Universit\u00e0 di Bologna, e nello stesso periodo si era affermata anche una corrente averroistica all'Universit\u00e0 di Padova. Si trattava pertanto di una disputa essenzialmente teologica, pertanto la scena poteva essere pi\u00f9 pacata rispetto al caso in cui si fossero considerati degli elementi albigesi, o la stessa lotta agli eretici Catari, dove Tommaso sarebbe apparso invece in posizioni di violenta repressione sull'eresia (ad esempio nell'atto di schiacciare un eretico). Il clima va inoltre probabilmente ricondotto ad un'operazione di riconciliazione, operata dai Domenicani di Sant'Eustorgio, la cui autorevolezza era assicurata dall'aver contato tra i loro membri San Pietro Martire, tra la chiesa ufficiale e i Visconti, massimi esponenti del ghibellinismo italiano, dei quali nel 1320 il pontefice Giovanni XXII aveva scomunicato per eresia nel 1320 l'arcivescovo Giovanni con i fratelli, tra cui appunto Stefano Visconti, sepolto in questa cappella.\nSotto il quadro principale sta una rassegna di Santi, inseriti in una serie di arcatelle dipinte, il cui disegno rimanda a quello dell'arco del monumento funebre dirimpettaio per l'ornamento lobato dal ricamo di semicerchi. Tra questi santi sono San Giovanni Battista, Santa Caterina, San Lazzaro, Sant'Enrico, un Santo Cavaliere, un Santo Abate, un Santo Vescovo. Per lo stile sarebbero cronologicamente riconducibili agli anni '70 del Trecento.\nIl crocifisso dipinto.\nLa cappella ospitava un'altra opera del tardo XIII secolo, precedente alla sua costruzione e quindi originariamente posta in altra collocazione, opera che riveste una notevole importanza nella storia della chiesa di Sant'Eustorgio.\nSi tratta del crocifisso oggi spostato sopra all'altare maggiore, dipinto su legno del tipo del Cristo Patiens, opera di un ignoto maestro operante tra Padova e Venezia tra il 1270 e il 1315. Esso fu portato in Sant'Eustorgio nel 1288 da Fra Gabio da Cremona e collocato inizialmente al centro della chiesa dove appunto \u00e8 stato ricollocato in tempi recenti.\nL'autore \u00e8 stato individuato nello stesso pittore che aveva affrescato a Padova la cappella Dotto nella chiesa degli Eremitani, al suo tempo noto come una delle maggiori personalit\u00e0 attive nell'area veneta tra la fine del XIII e l'inizio del XIV secolo, nell'epoca che precede la rivoluzione giottesca.\nAppartenente alla generazione cronologicamente prossima o subito successiva a quella di Cimabue, questo artista sa collegare la tradizione bizantina del Cristo Patiens alle nuove esigenze plastico-spaziali delle innovazioni cimabuesche, facendo sua la meniera di rendere il modellato mediante le ombreggiature sfumate. Nei particolari inoltre si stacca decisamente dall'elegante ma tendenzialmente astratta linearit\u00e0 bizantina, ad esempio nel panneggio, e si concentra nella restituzione naturalistica di una serie di particolari naturalistici, ad esempio il sangue che lentamente sta impregnando il perizoma, colando in due strisce verticali.\nIl riferimento tipologico era quello del Cristo Patiens, la cui diffusione era stata avviata dagli ordini Mendicanti, soprattutto quello Francescano. In questo caso abbiamo uno dei pochi esempi rimasti dell'adozione della medesima tipologia da parte dell'Ordine Domenicano, del quale illustre predecessore era stato il crocifisso di Giunta Pisano in San Domenico a Bologna, del 1250-1254.\nSull'onda dell'emozione che l'arrivo di questa croce aveva portato in Sant'Eustorgio e in genere in Milano, fu eseguita, sempre in Sant'Eustorgio, la riproduzione della sua tipologia, quella del Cristo Patiens nell'affresco, di cui resta un frammento, dipinto all'interno della chiesa, sul settimo pilastro a destra della navata centrale.\nDi questo dipinto non ne rimane che un frammento, nel quale per\u00f2 si legge bene il volto del Cristo Patiens. Dietro al suo capo emerge l'asse della Croce con il cartello, simmetricamente disposti sul retro due angeli lo sorreggono. Il volto, bench\u00e9 sintetizzato, riproduce quello della croce lignea della cappella Visconti; rispetto a questa viene meno il naturalismo spinto, troviamo per esempio la chioma senza le definizioni particolareggiate delle ciocche schiacciate dalla corona di spine e appiccicate al corpo per un misto di sudore e sangue, e anzi genericamente descritta dalle linee ondulate alla maniera grafica corrente; tuttavia l'esempio precedente comporta l'accentuazione del carattere patetico dell'espressione, che procede oltre i limiti delle inibizioni formali bizantineggianti. La datazione per questo frammento \u00e8 collocata attorno al 1290; e l'autore sarebbe stato identificato con il cosiddetto maestro di San Giovanni in Conca."}
{"id": "1064795", "revid": "1048551", "url": "https://it.wikipedia.org/wiki?curid=1064795", "title": "Pistis Sophia", "text": "Il Pistis Sophia (gr. \u03c0\u03af\u03c3\u03c4\u03b9\u03c2: \"Fede\" e \u03c3\u03bf\u03c6\u03af\u03b1: \"Conoscenza\"), o Libro del Salvatore (\u03a4\u03b5\u03cd\u03c7\u03b7 \u03c4\u03bf\u03c5 \u03a3\u03c9\u03c4\u1fc6\u03c1\u03bf\u03c2), \u00e8 un vangelo gnostico scritto in lingua copta probabilmente nella seconda met\u00e0 del III secolo. \nCome altri vangeli gnostici contiene una rivelazione segreta di Ges\u00f9 risorto ai discepoli in assemblea (inclusa Maria Maddalena, la Madonna, e Marta), durante gli undici anni successivi alla sua resurrezione. \nPerduto per secoli, \u00e8 studiato dal 1772 grazie al codice Askew. Ne sono state ritrovate varianti tra i Codici di Nag Hammadi nel 1945.\nNon va confuso con altri testi gnostici: la \"Sapienza di Ges\u00f9 Cristo\" o \"Sofia di Ges\u00f9 Cristo\"; il \"Dialogo del Salvatore\"; il \"Vangelo del Salvatore\".\nTradizione manoscritta.\nSimilmente a molte altre opere gnostiche il \"Pistis Sophia\" and\u00f2 perduto con l'estinguersi dello gnosticismo. Una versione del testo in lingua copta fu trovata a Londra nel 1772 dal medico e bibliofilo Anthony Askew (1699-1774). Per questo motivo il manoscritto \u00e8 noto anche come codice Askew o \"Codex Askewianus\". Il titolo di \"Pistis Sophia\" gli fu dato da un certo C.G. Woide, a cui Askew diede l'incarico di studiare e trascrivere l'opera. L'anno dopo la morte di Askew, nel 1775, il codice fu acquistato dal British Museum, dove \u00e8 tuttora conservato. \nAltri due manoscritti hanno permesso lo studio del testo, il Codice Bruce ed il Codice di Berlino.\nNel 1945 sono state rinvenute tra i Codici di Nag Hammadi altre versioni dell'opera.\nStruttura e datazione dell'opera.\nFin dai primi studi di Jack Finegan (Hidden Records of the life of Jesus, p. 298), il testo del Codice Askewianus fu diviso in quattro sezioni. Studi successivi effettuati da H. C. Puech e revisionati da Beate Blatz (New Testament Apocrypha, vol. 1, p. 362), prendendo come base l'analisi di K.R. K\u00f6stlin, giunsero alla conclusione che le quattro sezioni del manoscritto dovevano essere divise in due gruppi distinti. Le prime tre sezioni corrispondevano ai tre libri di uno stesso lavoro, probabilmente composti tra il 250 ed il 300. La quarta sezione (232.1-254.8) che non ha titolo, era, in realt\u00e0, un lavoro distinto, composto nella prima la met\u00e0 del III secolo e quindi pi\u00f9 vecchio di quelli che lo precedono. Di conseguenza solamente il contenuto dei primi tre libri corrisponde realmente al \"Pistis Sophia\".\nIn un primo tempo, il \"Pistis Sophia\" fu attribuito a Valentino, che probabilmente mor\u00ec intorno alla met\u00e0 del II secolo o un decennio pi\u00f9 tardi, o alternativamente ad un suo seguace (teoria del II secolo). Un certo numero di studiosi era di questa opinione, fra questi si possono ricordare: Woide, Jablonski, La Croze, Dulaurier, Schwartze, Renan, R\u00e9villout, Usener ed Am\u00e9lineau. Questo punto di vista, comunque, non fu mai sostenuto da grandi argomentazioni, se si escludono quelle portate dall'egittologo e coptologo francese Am\u00e9lineau, che fu il suo sostenitore pi\u00f9 forte. Sette anni prima della sua traduzione del \"Pistis Sophia\", nel 1895, Am\u00e9lineau dedic\u00f2 156 pagine di una voluminosa composizione, alla dimostrazione delle origini egiziane dello gnosticismo paragonando il sistema di Valentino con quello del \"Pistis Sophia\".\nNel frattempo, in Germania, poco dopo l'apparizione della versione latina di Schwartze del 1851, l'analisi accurata del sistema del \"Pistis Sophia\" da parte di K\u00f6stlin nel 1854 rafforz\u00f2 o, addirittura, diede inizio ad un'altra teoria: si abbandon\u00f2 l'origine Valentiniana, e ci si pronunci\u00f2 in favore di quella che pu\u00f2 essere chiamata generalmente una derivazione Ofitica. K\u00f6stlin posizion\u00f2 la composizione del \"Pistis Sophia\" nella I met\u00e0 del III secolo, e sia Lipsius che Jacobi accettarono la sua teoria (teoria del III secolo).\nNel 1891 Harnack, accettando l'analisi di K\u00f6stlin del sistema, attacc\u00f2 il problema da un altro punto di vista, basandosi principalmente sull'uso delle sacre scritture (come dimostrano le citazioni dal Vecchio Testamento e dal Nuovo Testamento), sul progresso delle idee dottrinali e sullo stato delle pratiche sacramentali nella storia generale dello sviluppo dei dogmi e dei riti cristiani. Si bas\u00f2 anche su una o due altre vaghe indicazioni, come un riferimento ad una persecuzione, da cui concluse che fu scritta in un periodo in cui i cristiani erano \"legalmente\" perseguitati. Queste considerazioni lo condussero ad immaginare come data pi\u00f9 probabile di composizione la II met\u00e0 del III secolo. Schmidt, nel 1892 concord\u00f2 su questa valutazione, con la pregiudiziale che il tomo 4 apparteneva ad una fase pi\u00f9 antica della letteratura, e doveva, perci\u00f2, essere datato intorno alla I met\u00e0 del secolo. Questo punto di vista generale fu estesamente adottato come il pi\u00f9 probabile. In Germania fu accettato anche da specialisti del calibro di Bousset, Preuschen e Liechtenhan; ed in Francia da De Faye. Fra gli studiosi inglesi possono essere menzionati E. F. Scott, Scott-Moncrieff e Moffat.\nContenuto.\nIl testo proclama che Ges\u00f9 rimase sulla terra dopo la resurrezione per altri 11 anni, ed in questo periodo insegn\u00f2 ai suoi discepoli portandoli fino al primo (principianti) livello dei misteri. Esso inizia con un'allegoria che compara la morte e resurrezione di Ges\u00f9 alla discesa ed ascesa dell'anima. Dopo questo procede nella descrizione di importanti figure della cosmologia gnostica, e poi, infine, elenca 32 desideri carnali da superare prima che sia possibile la salvezza; proprio il superarli costituiva la salvezza.\nIn esso vengono esposte le complesse strutture e gerarchie dei cieli contenute negli insegnamenti gnostici. Il \"Pistis Sophia\" allude anche a riferimenti temporali copti e a nomi di demoni o divinit\u00e0 contenuti nei testi magici egiziani.\nCosmogonia.\nLa struttura cosmogonica ed il suo stile letterario fanno pensare che il manoscritto appartenga alla setta gnostica degli Ofiti.\nAl vertice dell'universo si trova un Dio ineffabile, infinito, inaccessibile, dalla cui luce deriva ogni cosa. Questi \u00e8 immerso in tre spazi, nei quali risiedono i pi\u00f9 grandi misteri a cui l'uomo pu\u00f2 accedere: \nTutte le emanazioni furono originate dal Primo Mistero. Esso, immagine perfetta del Dio ineffabile, governa l'universo. Fu per suo comando che iniziarono le vicissitudini di \"Sophia\" ed \u00e8 lui che protegge l'umanit\u00e0 dal potere degli arconti e che diede i natali a Ges\u00f9. Esso, in quanto mistero che guarda dentro (verso l'assoluto), si contrappone a Ges\u00f9 inteso come mistero che guarda fuori (verso il contingente). \nSotto i tre spazi dell'ineffabile e del Primo Mistero si schiude il mondo della luce pura, suddiviso, a sua volta, in tre immense regioni:\nSotto il mondo della luce giace il mondo degli eoni. Caratteristica peculiare di questo livello \u00e8 la commistione tra luce e materia, quale conseguenza della rottura dell'integrit\u00e0 originaria. \u00c8 qui che viene svolta l'operazione attraverso la quale i due elementi vengono divisi e la luce inviata verso la sua origine (nel tesoro della luce), mentre la materia viene messa da parte in attesa della sua distruzione. Anche questo mondo \u00e8 diviso in tre regioni:\nLa permanenza di Ges\u00f9.\nSecondo il Pistis Sophia, dopo la resurrezione, Ges\u00f9, allo scopo di istruire gli apostoli sui misteri, si trattenne sulla terra per undici anni. In questo lasso di tempo, indicato nel primo capitolo dell'opera, Ges\u00f9 port\u00f2 i suoi discepoli solo fino ad un certo livello di conoscenza, per poi portarli, in seguito, a gradi di conoscenza superiori. Il Pistis Sophia, infatti, fa capire che la trasmissione di una conoscenza (gnosi) superiore richiese a Ges\u00f9 l'ascesa al cielo con la relativa trasfigurazione, cos\u00ec come viene descritta nei capitoli successivi.\nIl ruolo delle donne.\n\"\u00abDetto questo ai suoi discepoli, soggiunse: - Chi ha orecchie da intendere, intenda! Udite queste parole del salvatore, Maria rimase un'ora (con gli occhi) fissi nell'aria; poi disse: - Signore, comandami di parlare apertamente. Ges\u00f9, misericordioso, rispose a Maria: - Tu beata, Maria. Ti render\u00f2 perfetta in tutti i misteri di quelli dell'alto. Parla apertamente tu il cui cuore \u00e8 rivolto al regno dei cieli pi\u00f9 di tutti i tuoi fratelli\u00bb\" (capitolo 17).\nQuesto passo del capitolo 17 mostra una donna che si erge a protagonista all'interno dell'opera. Nei capitoli precedenti si trovano solo due riferimenti, indiretti, a figure femminili: nel capitolo 7, quando viene citata Elisabetta, a cui venne deposto in grembo lo spirito di Elia per permettere la nascita di Giovanni Battista, e nel capitolo 8, quando Ges\u00f9 racconta come, sotto le spoglie dell'Arcangelo Gabriele, infuse nel grembo di sua madre terrena la prima forza, cio\u00e8 il Padre.\nDa questo passo pu\u00f2 iniziare un'analisi pi\u00f9 approfondita del ruolo delle donne sia nell'economia del Pistis Sophia sia all'interno dello gnosticismo cristiano dell'epoca. L'autorit\u00e0 e la dignit\u00e0 qui riconosciute alla donna non si trovano in nessun altro scritto cos\u00ec antico. Per questo motivo, si pu\u00f2 anche ipotizzare un'aperta contrapposizione dell'ambiente da cui proviene il Pistis Sophia alla Chiesa di Roma sul ruolo della donna all'interno della comunit\u00e0 e del culto cristiano che, all'epoca, erano retti dal monito di San Paolo: \"mulieres in ecclesia taceant\" (le donne tacciano durante l'assemblea).\nAll'interno dell'opera, in tutti e quattro i libri gli interlocutori di Ges\u00f9 sono i suoi discepoli, accompagnati da quattro discepole: Maria, madre di Ges\u00f9, Salom\u00e8, Marta e Maria Maddalena. La Madre di Ges\u00f9 interviene tre volte (capitoli 59, 61, 62), Salom\u00e8 altre tre volte (capitoli 54, 58 e 145) e Marta quattro (capitoli 38, 57, 73 e 80). Tuttavia, Maria Maddalena interviene, in contesti sempre molto importanti, sessantasette volte. Ges\u00f9 arriva a lodarla varie volte e lei arriva persino ad intercedere presso di lui quando i discepoli non capiscono qualche passaggio (capitolo 94).\nAll'interno del Pistis Sophia, Maria Maddalena \u00e8 sposa e sacerdotessa di Ges\u00f9, e come tale simboleggia la conoscenza (gnosi).\nPistis Sophia e l'Arrogante.\nDal capitolo 29 in poi, la figura centrale dell'opera diventa Pistis Sophia. Ma cosa rappresenta?\nA livello puramente intellettuale, questa figura rappresenta il devoto, l'iniziato, l'adepto, e quindi tutta la promanazione eonica della creazione, all'interno della quale l'anima umana, caduta dal tredicesimo eone al caos della materia, trova l'opportunit\u00e0 per risalire e tornare al Dio ineffabile.\nTutta la vicenda del Pistis Sophia altro non \u00e8 che la rappresentazione della vicenda umana: dalla creazione alla salvezza, passando per la caduta. Ges\u00f9 trova Pistis Sophia nel dodicesimo eone, dove \u00e8 caduta, nel caos della materia, a causa dell'inganno dell'Arrogante, un arconte del tredicesimo eone, che le mostr\u00f2 una luce dal volto di leone, inducendola a seguirla. Pistis Sophia segu\u00ec la luce perch\u00e9 la scambi\u00f2 per una luce superiore, simbolo dell'anelito umano al raggiungimento di un essere superiore.\nTale rappresentazione ricorda la caduta di Pistis Sophia nel mito valentiniano, che cade negli abissi a causa del suo anelito egoistico di ricerca del Padre ineffabile e prende il nome di \u2018'Prunico'\u2019, la lasciva. \nPistis Sophia e i mosaici di Aquileia.\nAlcuni studi hanno individuato possibili legami tra la cosmogonia gnostica esposta nel Pistis Sophia e varie immagini raffigurate su alcuni mosaici della Basilica di Santa Maria Assunta (Aquileia). "}
{"id": "1064798", "revid": "110157", "url": "https://it.wikipedia.org/wiki?curid=1064798", "title": "Progetto 1153 Orel", "text": "Il progetto 1153 Orel (parola russa che significa aquila) riguardava un programma navale sovietico degli anni settanta, che prevedeva la costruzione di una classe di superportaerei a propulsione nucleare, ispirate a quelle americane. Tuttavia, per problemi sia tecnici, sia di costi, il programma non venne mai portato a termine.\nLe origini del progetto.\nLe origini del programma Orel risalgono ai primi anni settanta, quando l'allora Ministro della Difesa, il Maresciallo Andrei Grechko, sponsorizz\u00f2 la costruzione di grandi navi da guerra, in risposta alle portaerei nucleari americane.\nLo scopo di questo progetto era potenziare l'aviazione di marina sovietica e permettergli di operare anche in alto mare. Infatti, le uniche due portaerei sovietiche di allora, le classe Moskva, erano sostanzialmente delle portaelicotteri, non in grado di imbarcare aeromobili ad ala fissa. Questo fatto rendeva la flotta sovietica praticamente priva di copertura aerea durante le operazioni lontano dalle coste, e ne limitava fortemente le capacit\u00e0 operative.\nIl progetto 1153 aveva quindi lo scopo di risolvere questo problema.\nLo sviluppo.\nIl programma Orel inizi\u00f2 probabilmente alla fine degli anni sessanta. Il progetto prevedeva la costruzione di tre superportaerei con un dislocamento di 75.000-80.000 tonnellate, in grado di trasportare una settantina di aerei a decollo convenzionale. Il decollo sarebbe dovuto avvenire, come sulle portaerei americane, grazie all'ausilio di catapulte. Il nome di questo progetto era noto come Progetto 1160, ed aveva lo scopo di bilanciare i rapporti di forza navali tra Stati Uniti ed Unione Sovietica.\nInizialmente, il gruppo di volo avrebbe dovuto essere composto da MiG-23 navalizzati, aerei ASW Beriev P-42, Sukhoi Su-24 ed elicotteri Kamov Ka-252. Tuttavia, nel 1972, la composizione del gruppo di volo venne rivista, soprattutto in seguito all'apparizione del nuovo Sukhoi Su-27. Quindi, la componente imbarcata delle Orel avrebbe dovuto essere costituita da:\nDal punto di vista tecnico, si trattava di navi molto simili alle grandi portaerei atomiche americane, anche se era prevista la presenza a bordo di alcune batterie di missili antinave, in modo da assicurare una qualche forma di autodifesa.\nEvidentemente, si trattava di un programma molto ambizioso, che presentava problemi sia costi, sia tecnici (dovuti in particolare alla scarsissima esperienza sovietica nella costruzione di navi di questo tipo). Tuttavia, venne portato avanti grazie al sostegno del Ministro della Difesa, il Maresciallo Grechko, che lo consider\u00f2 prioritario.\nPer\u00f2, in seguito alla morte di questo (avvenuta nel 1976), ed all'insediamento del nuovo Ministro, il maresciallo Dmitry Ustinov, il progetto perse la sua priorit\u00e0. Infatti, si decise di puntare su unit\u00e0 di dimensioni pi\u00f9 ridotte (intorno alle 35.000-40.000 tonnellate), adatte per gli aerei a decollo verticale.\nQuesta soluzione di compromesso assicurava un migliore equilibrio tra prestazioni e costi, anche se le navi risultanti sarebbero state decisamente inferiori alle corrispettive unit\u00e0 statunitensi.\nIl risultato fu la classe Kiev. Il programma Orel, cos\u00ec come era stato concepito, venne riproposto a met\u00e0 anni ottanta con la classe Ulyanovsk.\nIl progetto va avanti.\nNonostante lo sviluppo delle classe Kiev, ed i numerosi ritardi che seguirono, il progetto Orel continu\u00f2 ad andare avanti. Infatti, nel 1976-1977, questo prese il nome di Progetto 1153: dal punto di vista tecnico era molto simile al 1160, anche se di dimensioni minori (il dislocamento avrebbe raggiunto le 60.000 tonnellate, ed il gruppo di volo sarebbe stato composto da non pi\u00f9 di una cinquantina di velivoli).\nNel 1981 venne iniziata la costruzione di una prima unit\u00e0, basata sullo scafo gi\u00e0 collaudato dei classe Kirov. Lo scafo venne varato nel 1983, e la nuova nave ricevette il nome in codice NATO di classe Sovietsky Soyuz. I sovietici prevedevano di avere in servizio un paio di unit\u00e0 di questo tipo entro il 1985.\nTuttavia, ci si rese conto che la nave era troppo corta per essere utilizzata dagli aerei convenzionali. Inoltre, il sistema di catapulte che dovevano essere imbarcate si rivel\u00f2 un fallimento.\nQuindi, vista l'inutilit\u00e0 di completarla come portaerei per aerei a decollo verticale (erano gi\u00e0 disponibili le Kiev), si decise di interrompere definitivamente il programma: era il 1983."}
{"id": "1064804", "revid": "116608970", "url": "https://it.wikipedia.org/wiki?curid=1064804", "title": "Togoville", "text": "Togoville (precedentemente nota come Togo) \u00e8 una citt\u00e0 del sud del Togo. Si trova nella regione Marittima, sul Lago Togo, non distante dall'Oceano Atlantico. Nel 1884 furono firmati a Togoville, da Gustav Nachtigal, i Trattati di Togoville che consegnavano alla Germania i territori attorno al Lago Togo, da quel momento chiamati Togoland.\nFra i luoghi di interesse della citt\u00e0 ci sono la cattedrale del 1910, un sacrario in onore della Vergine Maria che segnerebbe il luogo di una apparizione, numerosi altari vud\u00f9, e l'antico palazzo reale."}
{"id": "1064806", "revid": "1632387", "url": "https://it.wikipedia.org/wiki?curid=1064806", "title": "One Man Army and the Undead Quartet", "text": "One Man Army and the Undead Quartet \u00e8 una band thrash death metal nata nel 2004 a Trollh\u00e4ttan, Svezia. La band \u00e8 stata creata dal cantante Johan Lindstrand dopo lo scioglimento della sua precedente band, gli svedesi The Crown. Musiche e testi della band sono scritti, in buona parte, proprio da Lindstrand, tanto che nel loro primo album intitolato 21st Century Killing Machine non compaiono i nomi degli altri membri. Il giorno 23 novembre 2012 con un comunicato stampa il cantante Johan Lindstrand ha annunciato lo scioglimento del gruppo, proseguendo la sua carriera con i The Crown."}
{"id": "1064826", "revid": "76963", "url": "https://it.wikipedia.org/wiki?curid=1064826", "title": "Jaclyn Linetsky", "text": "Biografia.\nJaclyn \u00e8 nata e cresciuta in una famiglia di origini ebree in un sobborgo di Montr\u00e9al chiamato Hampstead, con due fratelli grandi, Kelly e Derek. L'avevano chiamata usando la lettera \"J\" in memoria di qualcuno morto nella famiglia del padre, e lo stesso per la lettera \"M\" e a. La sorella ha avuto un figlio che la chiamato Jackson Miles, come la zia.\nJaclyn Linetsky era chiamata amorevolmente dal padre \"muffin\" ovvero focaccina, perch\u00e9 quando \u00e8 nata e il padre l'ha vista per la prima volta, ha detto ridendo che era la sua \"focaccina\" (focaccina \u00e8 la traduzione di \"muffin\"). Da quel giorno lui l'ha sempre chiamata cos\u00ec ed \u00e8 diventato il suo soprannome, infatti tutti i suoi amici e familiari la conoscevano con questo affettuoso nomignolo e anche i membri del cast di 15/love a volte la chiamavano \"focaccina\".\nJaclyn \u00e8 stata la voce inglese per la serie animata \"Caillou\" tra il 2000 e il 2002. Ha anche fornito le voci per Bitzi (Daft Planet), Lori (What's With Andy?) e per Meg (Mega Babies). Era nella classe del 2003 della \"St. George's High School\", Montr\u00e9al, ed ha effettuato il discorso per la cerimonia del diploma (onore che spetta all'alunno/a che si \u00e8 distinto/a per le proprie capacit\u00e0 durante l'anno scolastico).\nNel 2003, Jaclyn faceva parte del cast della serie televisiva \"15/Love\" in cui il suo personaggio si stava innamorando di quello del collega Vadim Schneider. L'8 settembre 2003, mentre si stavano recando a girare un episodio di \"15/Love\" vicino a Montr\u00e9al, il loro veicolo, un minivan, perse il controllo e si scontr\u00f2 con un camion che procedeva in direzione contraria. Vadim fu ucciso sul colpo mentre Jaclyn mor\u00ec pi\u00f9 tardi all'ospedale dove venne portata a causa delle troppe ferite.\nIn quel periodo le riprese del telefilm erano in pieno svolgimento e l'intera troupe rimase sconvolta dal tragico incidente. Le riprese si fermarono per due mesi, ma poi la produzione, di comune accordo con i genitori delle due vittime, decise di continuare e i genitori insistettero perch\u00e9 gli episodi in cui comparivano i figli venissero mandati in onda, affinch\u00e9 il mondo conoscesse la tragedia di questi due ragazzi cos\u00ec uniti sia sul lavoro sia nella vita. Si diceva infatti che fra loro stesse nascendo qualcosa di tenero anche nella vita privata, notizia in seguito smentita dai genitori di entrambi."}
{"id": "1064837", "revid": "765341", "url": "https://it.wikipedia.org/wiki?curid=1064837", "title": "Abeona e Adeona", "text": "Abeona (da abire-andar via) e Adeona (da adire-tornare) sono dee della Mitologia romana comprese nel gruppo dei Di indigetes.\nDescrizione.\nAbeona \u00e8 protettrice delle partenze, dei figli che lasciano per la prima volta la casa dei genitori o che muovono i loro primi passi.\nViene messa in contrapposizione con Adeona, protettrice del ritorno, in particolare di quello dei figli verso casa dei genitori.\nLe statue delle due dee accompagnavano la statua della dea Libertas fatta costruire sull'Aventino da Tiberio Gracco, a significare che la Libertas poteva andare e tornare come pi\u00f9 desiderava."}
{"id": "1064839", "revid": "119456542", "url": "https://it.wikipedia.org/wiki?curid=1064839", "title": "Simone Schettino", "text": "Biografia.\nDopo gli studi superiori, frequenta il corso di Giurisprudenza all'Universit\u00e0 degli Studi di Napoli Federico II, senza conseguire la laurea.\nHa recitato in cabaret insieme a Biagio Izzo, su Telenapoli 34, dal 1998 al 2001 in una trasmissione chiamata Pirati Show.\nDebutta in teatro al Cilea di Napoli nel 2000. In seguito ha tenuto diversi spettacoli in teatri e piazze e ha inoltre pubblicato alcuni CD e DVD con le proprie esibizioni.\nIn televisione partecipa ai programmi \"Convenscion\" su Rai 2 e \"SuperCiro\" su Italia 1, dove si esibisce presentando alcuni dei suoi \"sketch\".\nNel gennaio 2004, per un breve problema di salute, sospende per due mesi l'attivit\u00e0, lo spettacolo \"Dov'eravamo rimasti?\" si riferisce a questa disavventura. Negli anni successivi porta in tourn\u00e9e una serie di altri spettacoli. Nel 2010 \u00e8 impegnato in \"Se tocco il fondo... sfondo!!!\".\nIn seguito al naufragio della Costa Concordia, nel 2012 \u00e8 vittima di insulti per la parziale omonimia col comandante della nave, pur non avendo con lui alcun tipo di legame.\nDal 2013 porta in tour \"Se permettete, vorrei andare oltre\".\nNel 2017 torna in televisione, su Rai 2, nel cast della nuova edizione di \"Made in Sud\", condotto da Gigi D'Alessio insieme ad Elisabetta Gregoraci e Fatima Trotta.\nSuccessivamente dirige il suo primo film \"Made in China napoletano\", di cui \u00e8 anche il protagonista."}
{"id": "1064843", "revid": "174925", "url": "https://it.wikipedia.org/wiki?curid=1064843", "title": "Apodittica", "text": "L' apodittica \u00e8 una parte della logica aristotelica che tratta della dimostrazione fondata sull'apodissi. Il termine \"apodittico\" (dal greco \"apod\u00e8iknymi\" = dimostrare, \"apodeiktik\u00f2s\" = suscettibile di dimostrazione) \u00e8 un aggettivo usato per definire proposizioni che sono dimostrabili, necessariamente vere o auto-evidenti, o viceversa che sono impossibili. Per Aristotele il termine significava \"dimostrativo\", con riferimento a una proposizione o alla scienza stessa, da lui definita \"abito dimostrativo\", cio\u00e8 prodotto della dimostrazione.\nNel significato filosofico generico, l'apodittica \u00e8 la parte della dialettica di tipo sofistico che vuole dimostrare la verit\u00e0 di una affermazione servendosi del solo ragionamento, senza avere il sostegno dell'esperienza.\nIl significato di verit\u00e0 incontrovertibile, adottato anche dal linguaggio comune, ma con diverse ragioni, risale ad Aristotele e in modo particolare ai suoi sillogismi apodittici costituiti da premesse sicuramente vere e che quindi conducono a una conclusione altrettanto scientificamente vera. \n\u00c8 da ricordare che il sillogismo aristotelico \u00e8 uno strumento di logica formale il cui scopo non \u00e8 quello di dimostrare la verit\u00e0, ma solo la correttezza formale del ragionamento. Infatti un sillogismo pu\u00f2 essere corretto formalmente, cio\u00e8 rispettare le regole della logica, senza corrispondere alla realt\u00e0, ed essere quindi falso. I sillogismi apodittici, invece, sono non solo corretti formalmente, ma anche certamente veri proprio perch\u00e9 trovano corrispondenza nella realt\u00e0. \nDiversi da quelli apodittici sono i \"sillogismi dialettici\", che partono da premesse non sicuramente vere ma solo probabili e che quindi portano a conclusioni altrettanto insicure sul piano della verit\u00e0, pur nel rispetto formale delle regole logiche.\nImmanuel Kant usa il termine apodittico con il significato di \"necessario\" com'\u00e8 nei giudizi apodittici (la cui formula \u00e8: \u00abA \u00e8 necessariamente B\u00bb, oppure \u00abA non pu\u00f2 essere B\u00bb). Kant inoltre estende il valore del termine non solo a quello che viene dimostrato come vero, ma anche a quello che si riferisce all'attivit\u00e0 della intuizione da cui scaturisce la necessaria certezza. Apodittico sarebbe dunque ci\u00f2 che \u00e8 intuitivo, necessariamente certo. "}
{"id": "1064858", "revid": "128346", "url": "https://it.wikipedia.org/wiki?curid=1064858", "title": "Adeona", "text": ""}
{"id": "1064861", "revid": "1812835", "url": "https://it.wikipedia.org/wiki?curid=1064861", "title": "Teoria della grande unificazione", "text": "In fisica la teoria della grande unificazione, nota anche come GUT (acronimo dell'inglese \"grand unification theory\" o \"grand unified theory\") \u00e8 un insieme di teorie costruite per ottenere l'unificazione delle tre interazioni fondamentali descritte dal Modello standard. Tra i candidati pi\u00f9 plausibili per il gruppo di simmetria in grado di rappresentare tale unificazione vi sono il Gruppo ortogonale SO(10) e il Gruppo unitario speciale SU(5). Un interesse particolare \u00e8 attualmente rivolto alla sottoclasse di teorie che incorporano la supersimmetria.\nMotivazioni.\nI modelli di grande unificazione si fondano sullo stesso principio alla base del modello standard delle interazioni e delle particelle elementari: il principio che sta alla base delle interazioni (o forze) elementari \u00e8 che ci sia un gruppo di simmetria, detto gruppo di gauge.\nUna teoria di gauge dove il gruppo di gauge \u00e8 un gruppo semplice, ha solo una costante di accoppiamento e quindi un'unica interazione fondamentale. Pertanto, in una teoria di grande unificazione, le tre interazioni indipendenti di gauge del modello standard vengono messe in relazione tra loro. In certe teorie SU(5) supersimmetriche o in certi modelli SO(10) non supersimmetrici, queste relazioni sono compatibili con i valori misurati delle tre interazioni del modello standard.\nInoltre, i 5 campi fermionici chirali (3 quarks e 2 leptoni) che costituiscono una \"famiglia\" del modello standard vengono ridotti a solo 2 campi in SU(5), e ad 1 solo campo (detto lo spinore) in SO(10). Il gruppo SO(10) predice anche l'esistenza di un neutrino destrorso, possibilmente legato alla spiegazione delle masse dei neutrini.\nOgni specifico modello GUT predice delle relazioni tra le masse dei fermioni, per esempio fra l'elettrone e il quark down, il muone e il quark strange e fra il leptone tau e il quark bottom per SU(5) e SO(10). Si deve sottolineare per\u00f2 che le masse dei fermioni non sembrano spiegate in maniera altrettanto convincente delle interazioni.\nIngredienti.\nUn modello GUT sostanzialmente consiste di un gruppo di gauge che \u00e8 un gruppo di Lie compatto, una forma di connessione per quel gruppo di Lie, un'azione di Yang-Mills per quella connessione data da una forma invariante simmetrica bilineare sulla sua algebra di Lie (che \u00e8 specificata da una coppia di costanti per ciascun fattore), un settore di Higgs consistente in un numero di campi scalari presi sui valori con un rappresentazioni reali/complesse del gruppo di Lie dei fermioni chirali di Weyl presi sui valori con un rappresentante complesso del gruppo di Lie. Il gruppo di Lie contiene il gruppo del Modello Standard e il campo di Higgs conduce alla rottura spontanea di simmetria del modello standard. Il fermione di Weyl rappresenta la materia.\nTeorie proposte.\nNumerose teorie sono state proposte, ma nessuna \u00e8 attualmente universalmente accettata. Una eventuale pi\u00f9 ambiziosa teoria che includa tutte le forze fondamentali (fra cui soprattutto la gravit\u00e0) \u00e8 chiamata Teoria del Tutto. I principali modelli di GUT sono:\nTeorie non propriamente GUT:\n\"Nota\": Questi modelli si riferiscono ad una algebra di Lie non ai gruppi di Lie. I gruppi di Lie possono essere per esempio [SU(4)\u00d7SU(2)\u00d7SU(2)]/Z2.\nPrevisioni e possibili verifiche sperimentali.\nPer il momento non c'\u00e8 alcuna verifica sperimentale diretta della teoria GUT, poich\u00e9 la tipica scala energetica di grande unificazione dovrebbe essere quella di 1013 TeV mentre oggigiorno si effettuano esperimenti ad energie dell'ordine di 1 TeV (ossia diecimila miliardi di volte meno).\nTra le possibili verifiche indirette della teoria GUT, vanno sottolineate la ricerca di decadimento del protone (non osservato) e la ricerca di masse di neutrini. Quest'ultima ha dato risultati positivi, tramite lo studio delle oscillazioni dei neutrini. Notiamo che la scala di massa delle oscillazioni dei neutrini atmosferici, m(nu)=0.05 eV, suggerisce tramite la formula del seesaw m(nu)=v2/M (dove v=174 GeV) un valore della scala di nuova fisica M intorno a 1015 GeV, vicini alla scala di grande unificazione sopra ricordata.\nAlcuni modelli GUT permettono di ottenere stime sull'evoluzione dell'universo. Secondo questi modelli, nei primi istanti di vita dell'universo, si \u00e8 prodotto un surplus di particelle a discapito delle antiparticelle, che ha portato alla rottura della simmetria tra materia ed antimateria ed ha condotto all'universo che noi osserviamo. In alcuni di questi modelli, l'origine della materia \u00e8 strettamente collegata con le masse dei neutrini, la cosiddetta leptogenesi.\nInfine, bisogna ricordare che la predizione della scala di grande unificazione dipende dal modello specifico, e non esiste ancora un modello universalmente accettato; in particolare, la letteratura scientifica annovera modelli GUT alternativi con nuove particelle potenzialmente osservabili negli acceleratori.\nStato corrente.\nLa scoperta delle oscillazioni del neutrino indica che il modello standard \u00e8 incompleto e conduce ad interesse rinnovato verso certe GUT come SO(10). L'interesse si sta anche spostando verso particolari GUT supersimmetrici.\nBosoni X e Y.\nNella teoria della grande unificazione, i bosoni X e Y sono le particelle elementari ipotetiche, analoghe ai bosoni W e Z, responsabili di un nuovo tipo di forza prevista dalla teoria stessa."}
{"id": "1064864", "revid": "22475", "url": "https://it.wikipedia.org/wiki?curid=1064864", "title": "Dawsonia superba", "text": "Dawsonia superba \u00e8 un muschio della famiglia delle Polytrichaceae, diffuso in Nuova Zelanda e Australia.\nDescrizione.\n\u00c8 il pi\u00f9 grande esemplare di muschio conosciuto, pu\u00f2 raggiungere 50\u00a0cm di altezza.\nDistribuzione e habitat.\n\u00c8 un tipico colonizzatore di foreste umide."}
{"id": "1064865", "revid": "590", "url": "https://it.wikipedia.org/wiki?curid=1064865", "title": "Veneto Fronte Skinhead", "text": ""}
{"id": "1064867", "revid": "125845516", "url": "https://it.wikipedia.org/wiki?curid=1064867", "title": "Henry Silva", "text": "Il suo volto, caratteristico per impassibilit\u00e0 e durezza dell'espressione, si \u00e8 prestato spesso per la parte dell'antagonista cattivo. In Italia ebbe un certo successo negli anni settanta partecipando a film del filone western e di quello poliziesco. Attore caratterista fu prolifico attore in film di genere come in \"Ocean's 11\" (1960), \"The Manchurian Candidate\" (1962), \"Johnny Cool\" (1963), \"Sharky's Machine\" (1981), e \"Ghost Dog - Il codice del samurai\" (1999).\nBiografia.\nProveniente da una famiglia povera di origine ispanica ed italiana, cresce a Harlem e lascia la scuola a 13 anni, lavorando come lavapiatti e cameriere in hotel a Manhattan. Nel 1955 viene ammesso all'Actors Studio, ove partecipa a un allestimento della pi\u00e8ce \"A Hatful of Rain\" di Michael V. Gazzo, con Paul Richards e Anthony Franciosa. La rappresentazione ha successo e giunge fino a Broadway, con la partecipazione di Ben Gazzara, Shelley Winters, Harry Guardino, oltre che di Franciosa, Richards e Silva.\nNel frattempo Silva inizia la carriera cinematografica nel 1952, recitando come comparsa nel film \"Viva Zapata!\" con Marlon Brando e Anthony Quinn. Otterr\u00e0 via via parti di maggior rilievo in film successivi, fra i quali \"Un cappello pieno di pioggia\" (1957), adattamento cinematografico della pi\u00e8ce \"A Hatful of Rain\", fino al suo primo ruolo da protagonista nel film \"Johnny Cool, messaggero di morte\" (1963). Partecipa in ruoli di co-protagonista anche ad altri film importanti come \"La veglia delle aquile\" (1964), accanto a Rock Hudson e Rod Taylor, e \"5 per la gloria\" (1965) con Raf Vallone.\nA partire dal 1966 comincia a partecipare a numerose produzione italiane del filone western e poliziesco, interpretando \"Un fiume di dollari\" (1966), insieme a Thomas Hunter. Successivamente \u00e8 protagonista di \"Assassination\" (1967), \"Quella carogna dell'ispettore Sterling\" (1967), e \"La mala ordina\" (1971), diretto da Fernando Di Leo. Questo film, in cui Silva \u00e8 protagonista, gli d\u00e0 la fama internazionale. Tra il 1973 e il 1977 recita sempre come protagonista in numerosi film di registi quali Umberto Lenzi, Giovanni Fago, Tonino Ricci, Andrea Bianchi. Ha fatto parte anche del clan di Frank Sinatra.\nPur continuando a recitare in rare occasioni in film italiani, nel 1977 Silva ritorna in patria, dove partecipa al film \"Tiro incrociato\" (1979) di Stuart Rosenberg. I ruoli in patria gli regalano per\u00f2 meno visibilit\u00e0 di quelli in Italia. Dopo numerose pellicole minori, nel 1983 la sua carriera ha un rilancio grazie al film \"Fuga dal Bronx\" di Enzo G. Castellari, nel quale ritorna a essere protagonista. Dall'anno successivo comincia ad apparire molto di pi\u00f9 in ruoli secondari. Tuttavia si ricordano ruoli da protagonista in \"Il codice del silenzio\" (1985) insieme a Chuck Norris, \"Gli avventurieri della citt\u00e0 perduta\" (1986), \"Nico\" (1988), di Andrew Davis, \"L'ultima partita\" (1990), l'ultimo girato in Italia, e \"Una chiamata nella notte\" (1997) con Peter Fonda. L'ultima sua apparizione cinematografica risale al 2001, in un cameo nel film \"Ocean's Eleven - Fate il vostro gioco\"."}
{"id": "1064878", "revid": "767487", "url": "https://it.wikipedia.org/wiki?curid=1064878", "title": "Sokod\u00e9", "text": "Sokod\u00e9 \u00e8 una citt\u00e0 del Togo, situata nella Regione Centrale, 339 km a nord della capitale Lom\u00e9, in un altopiano di modesta altezza, a 20 km dal fiume Mono. Con i suoi 86.500 abitanti (censimento 2004) \u00e8 la seconda citt\u00e0 pi\u00f9 popolosa del paese dopo Lom\u00e9. \u00c8 il centro commerciale delle aree agricole circostanti."}
{"id": "1064882", "revid": "1543377", "url": "https://it.wikipedia.org/wiki?curid=1064882", "title": "Anurognathus ammoni", "text": "Anurognathus (il cui nome significa \"mascella senza coda\") \u00e8 un genere estinto di pterosauro anurognathide di piccole dimensioni vissuto nel Giurassico superiore, circa 150.8\u2013148.5 milioni di anni fa (Titoniano), in quelli che oggi sono i calcari di Solnhofen, Germania. Il genere contiene una singola specie, ossia \"A. ammoni\", nominata e descritta per la prima volta da Ludwig D\u00f6derlein, nel 1923. Il nome del genere \"Anurognathus\" deriva dal greco \u03b1\u03bd/\"an\"- (\"senza\"), \u043e\u03c5\u03c1\u03b1/\"oura\" (\"coda\") e \u03b3\u03bd\u03b1\u03b8\u03bf\u03c2/\"gnathos\" (\"mascella\") in riferimento alla sua coda insolitamente corta rispetto ad altri pterosauri \"rhamphorhynchoidi\" (cio\u00e8 basali). Il nome specifico, \"ammoni\", rende omaggio al geologo bavarese Ludwig von Ammon, dalla cui collezione D\u00f6derlein aveva acquisito il fossile nel 1922.\nDescrizione.\nIl genere \"Anurognathus\" \u00e8 basato sull'olotipo BSP 1922.I.42 (Bayerische Staatssammlung f\u00fcr Palaeontologie und Geologie), ritrovato nei calcari di Solnhofen, vicino a Eichst\u00e4tt. Questo esemplare consiste in uno scheletro relativamente completo ma schiacciato su una lastra. Tuttavia, all'esemplare manca la contro-lastra e con essa la maggior parte degli elementi ossei: gran parte dello scheletro \u00e8 visibile solo come impronta lasciata dal materiale osseo sulla lastra.\n\"Anurognathus\" aveva una testa corta e larga, dotata di ampie fauci con denti simili a spilli adatti a catturare insetti, e, sebbene, sia tradizionalmente attribuito al gruppo degli pterosauri dalla coda lunga, i \"rhamphorhynchoidea\", la sua coda era relativamente corta, consentendogli una maggiore manovrabilit\u00e0 durante la caccia a prede piccole e veloci. Secondo la prima interpretazione di D\u00f6derlein la coda di \"Anurognathus\" era sostituita da un pigostilo simile a quello degli uccelli moderni. I suoi caratteri da \"rhamphorhynchoide\" pi\u00f9 tipici includono il quinto dito allungato del piede e i metacarpi e il collo pi\u00f9 corti. Con un'apertura alare stimata a 50 centimetri (20 pollici) e un corpo lungo 9 centimetri (cranio incluso), il suo peso era estremamente ridotto: nel 2008 Mark Paul Witton stim\u00f2 una massa di 40 grammi per un esemplare con un'apertura alare di 35 centimetri. L'olotipo venne in seguito ridescritto da Peter Wellnhofer, nel 1975.\nSuccessivamente \u00e8 stato rinvenuto un secondo esemplare pi\u00f9 piccolo, probabilmente un individuo subadulto. La sua lastra e controlastra sono separate ed entrambe sono state vendute a collezioni private, pertanto l'esemplare non ha una registrazione ufficiale, venendo descritto da S. Christopher Bennet solo nel 2007. Questo secondo esemplare \u00e8 molto pi\u00f9 completo e meglio articolato dell'olotipo, mostrando persino l'impronta di gran parte della membrana alare, e, sotto luce UV, sono visibili pure i resti dei muscoli della coscia e del braccio, fornendo nuove informazioni su molti punti dell'anatomia dell'animale. Questo esemplare mostra un cranio largo e corto, dimostrando che nella sua prima ricostruzione del 1975, Wellnhofer aveva erroneamente scambiato le grandi orbite per le \"fenestrae antorbitales\" (aperture del cranio che nella maggior parte degli pterosauri sono pi\u00f9 grandi delle orbite) che in \"Anurognathus\" sono piccole e insieme alle narici erano poste nella parte anteriore del muso piatto. Gli occhi puntavano in avanti fornendo una visione binoculare. La maggior parte del cranio era costituita da montanti ossei. Il presunto pigostilo della coda proposto da D\u00f6derlein era assente; studiando le vere nove vertebre caudali del nuovo esemplare, Bennet constat\u00f2 che le vertebre caudali erano s\u00ec ridotte, ma non fuse. Il quarto dito alare (che sosteneva la membrana alare) mancava della quarta falange. Secondo Bennett una membrana, visibile vicino allo stinco, mostrava che la membrana alare si attaccava alla caviglia ed era quindi piuttosto corta e larga. Bennett ha anche ristudiato l'olotipo, interpretando le protuberanze sulla parte anteriore del cranio come un'indicazione che sul muso dell'animale fossero presenti lunghi peli setolosi, simili a quelli presenti sul becco dei podarghi.\nClassificazione.\n\"Anurognathus\" \u00e8 stato assegnato da Oskar Kuhn alla famiglia Anurognathidae, nel 1937. Nel moderno clade Anurognathidae, \"Anurognathus\" \u00e8 il sister taxon del clade Batrachognathinae, che contiene \"Batrachognathus\", \"Dendrorhynchoides\" e \"Jeholopterus\". Nel 2021, un'analisi filogenetica condotta da Xuefang Wei e colleghi ha recuperato \"Anurognathus\" all'interno della sottofamiglia Anurognathinae, una sottofamiglia all'interno della famiglia Anurognathidae. In questo studio, \"Anurognathus\" \u00e8 risultato essere il sister taxon di \"Vesperopterylus\". Di seguito \u00e8 riportato un cladogramma che rappresenta la loro analisi filogenetica:\nPaleobiologia.\nSecondo D\u00f6derlein, con le sue lunghe ali \"Anurognathus\" era un veloce volatore che sorprendeva le sue prede, in modo simile al moderno succiacapre. Bennett, tuttavia, dedusse dalle vere proporzioni delle ali, pi\u00f9 corte ed ampie, combinate con la coda corta, che \"Anurognathus\" fosse un predatore volante pi\u00f9 lento ma dotato di una maggiore manovrabilit\u00e0, usando i suoi grandi occhi adattati a uno stile di vita crepuscolare per cercare prede nel buio. Questo comportamento sarebbe anche supportato dalla grande flessibilit\u00e0 delle articolazioni delle dita alari. Sapendo che la maggior parte degli anurognathidi fossero ricoperti da picnofibre, come visto in \"Jeholopterus\", che si estendevano fin sul bordo delle ali, quest'ultime avrebbero attutito i battiti d'ali dell'animale, permettendogli di cacciare silenziosamente, come i moderni gufi. \nIl ricercatore Chris Bennett pubblic\u00f2 un articolo, nel 1995, che esaminava i tassi di crescita degli pterosauri. Con i fossili ritrovati di \"Rhamphorhynchus\", \u00e8 stato in grado di constatare che tutte le ossa conservate in esemplari di pochi giorni erano molto dure e ossificate proprio come se fossero adulti. Questa fase di sviluppo stava progredendo molto pi\u00f9 rapidamente rispetto a quella degli uccelli moderni. Ci\u00f2 indica che i giovani pterosauri fossero meno dipendenti dalle cure parentali, e che fossero autosufficienti quasi fin dalla nascita, essendo forse anche in grado di volare dopo poco tempo. \nHabib e Witton hanno anche descritto come gli pterosauri divennero insettivori, proprio come si vede in \"Anurognathus\" e \"Dendrorhynchoides\", e come ci\u00f2 si colleghi alla loro morfologia funzionale, dimostrando che grazie alla manovrabilit\u00e0 e flessibilit\u00e0 delle loro ali, gli anurognathidi e altre specie di piccole dimensioni, fossero in grado di catturare insetti e di muoversi agilmente in ambienti chiusi, come i sottoboschi. Per prevedere che tipo di prede potessero far parte della dieta di questi animali, Habib e Witton hanno stimato l'apertura massima delle fauci di questi piccoli pterosauri, usando come riferimento le misurazioni della punta premascellare fino alle punte della mascella e quindi la larghezza tra le sezioni. I loro calcoli hanno previsto 1734 mm2 per le lacune stimate fornite dall'olotipo di \"Anurognathus\", \"Dendrorhynchoides\" e \"Jeholopterus\". Il team di ricerca ha concluso che le prede consumate da animali come \"Anurognathus\" dovevano essere molto piccole, circa 11 millimetri in totale.\nPaleoecologia.\nGrazie ai loro grandi occhi, le ali corte e larghe, la loro manovrabilit\u00e0 aerea ed i loro denti aghiformi, gli anurognathidi come \"Anurognathus\", probabilmente, occupavano una propria particolare nicchia ecologica, come cacciatori aerei di insetti. I grandi occhi dell'animale suggeriscono che cacciasse in condizioni di scarsa luminosit\u00e0. Altri pterosauri ritrovati nei calcari di Solnhofen, sono stati indicati come notturni, tra cui il filtratore \"Ctenochasma\" e il piscivoro \"Rhamphorhynchus\". Al contrario, il pi\u00f9 piccolo \"Pterodactylus\" e il predatore volante \"Scaphognathus\" erano probabilmente diurni. \"Anurognathus\" era probabilmente un predatore crepuscolare che viveva nell'entroterra, cacciando insetti e altri piccoli animali nel sottobosco.\nNella cultura di massa.\n\"Anurognathus\" appare nel secondo episodio della serie di documentari britannici \"Nel mondo dei dinosauri\" (1999). Nell'episodio l'animale viene erroneamente mostrato nella Formazione Morrison, Nord America, in una relazione simbiotica con i sauropodi \"Diplodocus\", nutrendosi di insetti parassiti che infestano il dinosauro. L'aspetto dell'animale nell'episodio \u00e8 molto diverso dalla sua controparte preistorica, mostrando un cranio allungato e alto, un lungo collo, ali strette e lunghe e una totale mancanza di picnofibre sul corpo. Sebbene la loro simbiosi con \"Diplodocus\" nello show sia totalmente speculativa, \u00e8 altamente improbabile se si analizza l'anatomia dell'animale. \n\"Anurognathus\" appare anche come principale antagonista nel quinto episodio della prima stagione della serie televisiva fantascientifica \"Primeval\" (2007). In questo episodio l'aspetto dell'animale \u00e8 simile a quello visto in \"Nel mondo dei dinosauri\", oltre al fatto che viene identificato come un animale del Cretaceo superiore, 85 milioni di anni fa, e presenta un comportamento simile ad un piranha. Come licenza artistica, l'animale nella serie caccia in enormi stormi ed \u00e8 attratto dall'odore del sangue, comportandosi come una sorta di piranha volante, sebbene ci\u00f2 sia in contrasto con ci\u00f2 che si conosce dell'animale."}
{"id": "1064884", "revid": "339392", "url": "https://it.wikipedia.org/wiki?curid=1064884", "title": "Kandinskij", "text": ""}
{"id": "1064885", "revid": "174925", "url": "https://it.wikipedia.org/wiki?curid=1064885", "title": "Il berretto a sonagli", "text": "Il berretto a sonagli \u00e8 una commedia in due atti dello scrittore e autore teatrale italiano Luigi Pirandello. Il titolo si riferisce al berretto portato dal buffone, il copricapo della vergogna ostentato davanti a tutti.\nLa storia si svolge in una cittadina siciliana dell'interno, nel tempo presente.\nNascita della commedia.\nLa commedia, che riprende le tematiche delle due novelle \"La verit\u00e0\" (1912) e \"Certi obblighi\" (1912), venne scritta nell'agosto 1916 in lingua siciliana per l'attore Angelo Musco con il titolo \"'A birritta cu' i ciancianeddi\". In questa versione fu messa in scena dalla compagnia di Musco a Roma, al Teatro Nazionale, il 27 giugno 1917. Il nullaosta per la rappresentazione venne dato dalla prefettura di Palermo l'8 settembre 1917.\nI lavori per la rappresentazione della \"pi\u00e8ce\" furono caratterizzati dalle continue tensioni tra Musco ed \"il professore\" (con questo nome Musco usava chiamare Pirandello). I conflitti erano dovuti alle diverse aspettative: la commedia doveva, secondo Pirandello, concentrarsi sui paradossi del personaggio e dell'esistenza, mentre Musco voleva, da attore abituato a rappresentazioni brillanti, sottolinearne l'aspetto comico.\nMusco, avendo il ruolo di capocomico, riusc\u00ec a portare in scena una versione accorciata di parecchio. A detta della maggior parte degli studiosi, i tagli operati da Musco alla versione siciliana sarebbero la causa di un fatto abbastanza curioso: la versione italiana, preparata alcuni anni pi\u00f9 tardi da Pirandello, corrisponde all'incirca alla versione ridotta, messa in scena dalla compagnia di Musco. Il \"professore\" infatti avrebbe perso nel frattempo il manoscritto con la versione originale in siciliano.\nLa versione abbreviata non s'incentra pi\u00f9 su quello che \u00e8 il personaggio principale della commedia in siciliano, cio\u00e8 Beatrice, ma tende invece a mettere in risalto Ciampa, ossia il suo antagonista.\nNell'estate del 1918 Pirandello termin\u00f2 la versione in italiano, che fu rappresentata il 15 dicembre 1923 al teatro Morgana di Roma dalla compagnia di Gastone Monaldi. Gli effetti comici della versione in siciliano erano andati in buona parte perduti. A causa del notevole ritardo della prima rappresentazione, il pezzo riscosse tiepidi consensi.\nTrama.\nPrimo atto.\nTradita e vilipesa, Beatrice cede ai suoi umori mutevoli, e \u2013 convinta dalla Saracena \u2013 decide di convocare a s\u00e9 il delegato Span\u00f2 per sporgere denuncia per adulterio nei confronti del marito, il Cavaliere. Nulla pu\u00f2 la vecchia donna di servizio Fana, che con tutte le sue forze aveva cercato di convincere Beatrice a desistere.\nIl delegato Span\u00f2, chiamato a casa di Beatrice, cerca di sottrarsi all'ingrato compito di accettare la denuncia, per non dover poi indagare il Cavaliere nel tentativo di coglierlo in flagrante con Nina, la moglie del suo scrivano Ciampa. Messo alle strette, deve alla fine cedere alle insistenze di Beatrice.\nIl primo atto si chiude con una visita di Ciampa a casa di Beatrice, per cercare di convincerla a considerare i gravi problemi che comporterebbe una denuncia. Rimane implicito che in questo caso \u2013 per salvare il nome macchiato della famiglia Ciampa \u2013 egli sarebbe costretto a fare una pazzia e a uccidere la traditrice Nina. Ciampa quindi invita Beatrice a usare la ragione e a dare una \"giratina allo strumento\":\nSecondo atto.\nIl secondo atto si apre in un contesto completamente diverso, subito dopo che la perquisizione nell'ufficio del Cavaliere ha portato all'arresto di quest'ultimo e di Nina. Ci\u00f2 che Beatrice non sa \u00e8 che il delegato Span\u00f2, per non compromettersi con il Cavaliere, ha evitato di partecipare all'azione mandando invece sul posto un suo collega calabrese, il quale ha \u2013 con tutta probabilit\u00e0 \u2013 colto in flagrante la coppia adultera.\nPer non mettersi contro il Cavaliere e per evitare che Ciampa uccida la moglie, il delegato Span\u00f2 cerca di imbrogliare le carte negando che l'arresto sia stato motivato dall'adulterio; lo spiega invece con un presunto attacco d'ira: provocato dalla perquisizione, il Cavaliere sarebbe montato su tutte le furie oltraggiando le forze dell'ordine.\nPer\u00f2 lo scandalo \u00e8 ormai nato ed \u00e8 assai difficile che la gente del posto, ormai al corrente dell'arresto, possa credere veramente alla versione di Span\u00f2.\nCiampa riesce a capovolgere la situazione in suo favore proponendo di avvalorare la tesi del delegato con uno stratagemma: bisogner\u00e0 far credere a tutti che Beatrice sia pazza e che il tradimento del Cavaliere sia stato una sua montatura.\nL'idea di Ciampa piace a tutti tranne naturalmente a Beatrice. Messa sotto pressione da sua madre e dal fratello Fif\u00ec, Beatrice viene per\u00f2 indotta a convincersi che sia meglio \u2013 per il bene di tutti \u2013 recitare il ruolo della pazza e farsi quindi ricoverare per qualche tempo in una casa di cura. Come Beatrice impara a sue spese, mostrare in faccia a tutti la nuda verit\u00e0 si rivela quindi assai problematico:\nTematiche della commedia.\nDiversi personaggi di questa commedia si trovano in una situazione di dilemma, di tipiche situazioni paradossali in cui l'individuo resta quasi senza via di uscita.\nMeno ricco di conflitti \u00e8 il caso di Beatrice, ma il suo atteggiamento privo di dubbi o ripensamenti viene presto punito.\nUn tema sicuramente di primo piano \u00e8 quello che emerge dalla novella \"Certi obblighi\" ripresa dalla commedia: l'individuo \u00e8 costretto a difendere il suo prestigio sociale, il \"pupo\", quel pupazzo con cui nascondiamo la meschina realt\u00e0 di ognuno di noi, anche a costo di pagare un prezzo altissimo, sino al punto che Ciampa, per mantenere integro il suo onore, potrebbe essere costretto ad uccidere la moglie (fatto che accade effettivamente nella principale novella ispiratrice della commedia, \"La verit\u00e0\")."}
{"id": "1064895", "revid": "28592", "url": "https://it.wikipedia.org/wiki?curid=1064895", "title": "Teodoro Roosevelt", "text": ""}
{"id": "1064900", "revid": "1573940", "url": "https://it.wikipedia.org/wiki?curid=1064900", "title": "Liocarcinus vernalis", "text": "Il granchio di sabbia (Liocarcinus vernalis ()) \u00e8 un granchio appartenente alla famiglia Polybiidae.\nDescrizione.\nCarapace fino a 40 millimetri di larghezza, tipicamente grigio-giallo e con peluria sporadica. Il segmento terminale della quarta zampa posteriore \u00e8 appiattito, e viene utilizzato per scavare una fossa in cui il granchio si nasconde.\nDistribuzione.\nSi trova comunemente su fondali sabbiosi del Mar Mediterraneo, dai 2 ai 30 metri di profondit\u00e0 (ma anche pi\u00f9 a fondo).\nSpecie affini.\n\"L. vernalis\" \u00e8 spesso confuso con \"Liocarcinus holsatus\" e \"Liocarcinus marmoreus\"."}
{"id": "1064905", "revid": "29244", "url": "https://it.wikipedia.org/wiki?curid=1064905", "title": "Granchio di sabbia", "text": ""}
{"id": "1064909", "revid": "124824760", "url": "https://it.wikipedia.org/wiki?curid=1064909", "title": "Fortis Juventus 1909", "text": "La Associazione Sportiva Dilettantistica Fortis Juventus 1909 \u00e8 una societ\u00e0 calcistica di Borgo San Lorenzo (Provincia di Firenze). Gioca le sue partite casalinghe allo stadio \"G. Romanelli\" di Borgo San Lorenzo. I colori sociali sono il bianco e il verde.\nStoria.\nDalla Fondazione agli anni settanta.\nIl 7 marzo 1909 un gruppo di amici borghigiani decisero di fondare una nuova Associazione Sportiva, la Palestra Ginnastica Fortis Juventus. L'attivit\u00e0 della Palestra Ginnastica Fortis Juventus inizi\u00f2 subito con l'atletica e il podismo. Nel 1910 la societ\u00e0 si trasfer\u00ec nella nuova sede in Via Lapi dove si svolsero le elezioni per la formazione del nuovo consiglio direttivo il quale decise anche i colori sociali: il bianco e il verde. Nel febbraio dello stesso anno, nell'attuale Piazza Dante, scese in campo la prima formazione ufficiale. In questi primi 10 anni, prima dell'avvento della Grande Guerra, la Societ\u00e0 organizz\u00f2 diverse partite amichevoli di calcio, con cittadine e paesi limitrofi oltre a gare ciclistiche, di atletica, di pugilato e di ginnastica. Dopo gli anni di inattivit\u00e0 a causa della guerra la societ\u00e0 riprese vigore agli inizi degli anni venti durante i quali, in mancanza di tornei veri e propri, furono disputate moltissime partite amichevoli, tornei locali e rionali.\nIl 28 ottobre del 1928 fu inaugurato il Campo Sportivo Comunale \"Romanelli\", disputando una partita amichevole contro il Dopolavoro Provinciale di Firenze, gara che termin\u00f2 per tre a tre. Negli anni del fascismo la societ\u00e0 si era fusa con altre due realt\u00e0 sportive del territorio, la \"Velox\" e il \"Ciclo Club Appenninico\". Negli anni trenta, sotto il regime fascista, ebbe un notevole vigore l'atletica privilegiata rispetto ad altre branche sportive. Durante quegli anni, al Campo Sportivo Littorio \"Romanelli\", la squadra di calcio si fece grande onore prima nei campionati ULIC e successivamente nei campionati FIGC, vincendo tre campionati nelle stagioni sportive 1931-1932, 1933-1934 e 1936-1937. \nDurante gli anni quaranta la seconda guerra mondiale limit\u00f2 notevolmente l'attivit\u00e0 sportiva in generale e anche la Fortis Juventus dovette ridimensionare i suoi impegni agonistici. Quando finalmente la guerra termin\u00f2 un gruppo di amici, che non avevano mai rinunciato ai colori biancoverdi, ricostituirono la Fortis Juventus.\nGli anni cinquanta furono caratterizzati da continui cambiamenti al vertice della societ\u00e0. Durante questi anni i campionati si susseguirono senza infamia e senza lode con piazzamenti decorosi. Da ricordare la vittoria nella stagione 1953-1954 nel campionato di 1\u00aa Divisione. Nella stagione 1955-1956 la Fortis Juventus retrocedette in Seconda Divisione andando incontro ad una crisi dirigenziale quasi insanabile. \nFortunatamente per\u00f2, grazie a Gino Scappini detto il \u201cDivo\u201d, che non si perse mai d'animo nonostante le moltissime difficolt\u00e0, e grazie anche all'aiuto di un gruppetto di sportivi e fedeli amici, si riusc\u00ec a salvare la societ\u00e0.\nGli anni pi\u00f9 gloriosi della sua prima parte di attivit\u00e0 sono quelli a cavallo degli anni sessanta-settanta, con presidente prima Antonio Berretti e poi Giuseppe Maggi, le vittorie nei campionati regionali si susseguono fino ad arrivare a conquistare la Serie D. \nDa ricordare il campionato del 1966-1967 che vide la Fortis Juventus terminare al primo posto appaiata al , ci volle lo spareggio per decretare la vincente. Questo si svolse in campo neutro allo Stadio Comunale di Firenze, al cospetto di spettatori, ironia della sorte anche questo termin\u00f2 in parit\u00e0 (1-1), e soltanto il lancio di una monetina decret\u00f2 il passaggio alla categoria superiore dell'Aquila Montevarchi. \nLa compagine biancoverde di Borgo San Lorenzo si rifar\u00e0 l'anno seguente, vincendo il campionato di competenza e salendo di categoria, conquistando cos\u00ec la meritata Serie D.\nIn quegli anni a Borgo San Lorenzo si vedono squadre del calibro della , , e , molte delle quali trovano la sconfitta sul campo del \"Romanelli\".\nGli anni ottanta e novanta.\nNei primi anni ottanta la Fortis Juventus, guidata dal presidente Giovanni Cipriani non vive stagioni particolarmente brillanti; la squadra milita infatti per molti anni nel campionato di Seconda Categoria, disputando numerosi derby con Barberino, San Piero, Vicchio, Audax Borgo, Firenzuola, Scarperia e Dicomano. La svolta avviene nei campionati 1987-1988 e 1988-1989, sotto la presidenza del dott. Roberto Roselli.Sono anni che vedono la Fortis vincere prima il campionato di seconda categoria con Moreno Cecchi in panchina e successivamente, sotto la guida dall'allenatore Miro Morandi, il campionato di prima Categoria.\nNei primi anni novanta la squadra disputa decorosamente vari campionati di Eccellenza, riuscendo, come risultato di maggior prestigio, a centrare le semifinali di Coppa Italia Dilettanti dopo aver battuto formazioni come l' e la . \nNel susseguirsi delle stagioni, la Fortis affronta squadre blasonate, quali il , il Castelnuovo, il Grosseto e la , oltre a contendersi numerosi ed accesi derby con Barberino, , Firenze Ovest e . La stagione 1994-1995 segna il ritorno in panchina dell'allenatore Piero Donatini, in grado di guidare la compagine bianco verde alla vittoria del campionato, poi revocata da una sentenza della C.A.F. che assegna la vittoria alla Virtus Chianciano. \nTra le vittorie della Fortis sicuramente la pi\u00f9 importante \u00e8 quella ottenuta nella Coppa Italia Dilettanti nel 1996. L'affermazione in coppa permette alla Fortis Juventus 1909 di accedere di diritto al Campionato Nazionale Dilettanti, cui la squadra prende parte sino alla stagione 1997-1998, che segna la retrocessione nel campionato di Eccellenza. Nel marzo del 1999 la Fortis Juventus celebra i novanta anni dalla fondazione.\nLa Coppa Italia del 1996.\nMerita senza dubbio un paragrafo a parte la vittoria della Coppa Italia Dilettanti nella stagione 1995-1996. La squadra biancoverde, dopo aver battuto squadre della provincia (Antella e Barberino del Mugello) e successivamente della regione (Terranuovese, Sansovino e Alabastri Volterra), battendo nella finalissima il Grassina si laurea campione, dopo che gi\u00e0 nella stagione precedente aveva raggiunto la finale, persa per\u00f2 contro il Marino Mercato Subbiano. Una volta superato l'ostacolo delle squadre toscane, la Fortis Juventus elimin\u00f2 nell'ordine: il Bo.Ca Bologna, campione dell'Emilia-Romagna, quindi il San Sisto di Perugia, campione dell'Umbria e successivamente l'Alpignano di Torino, campione del Piemonte. Nella finalissima nazionale la squadra biancoverde incontr\u00f2 il Locri, campione della Calabria, che a sua volta aveva eliminato i campioni della Sicilia, della Campania e della Puglia. Vincendo allo Stadio Romanelli per 1-0 con il gol del giovane attaccante Luzi e pareggiando per 0-0 in terra calabrese, la Fortis Juventus vinse la Coppa Italia Dilettanti, laureandosi Campione d'Italia di Eccellenza. \nNella successiva sfida contro i campioni della Coppa Italia di Serie D, saranno proprio i vincitori di quest'ultima, i siciliani dell'Alcamo, a laurearsi campionissimi. Per la Fortis Juventus, dopo un'onorevole sconfitta di misura giocata nel \"caldo\" campo dei trapanesi, e il successivo pareggio per 3-3 in casa, rimase comunque la soddisfazione di aver giocato alla pari contro una formazione di categoria superiore.\nIl nuovo millennio.\nIl nuovo millennio porta fortuna alla Fortis Juventus; infatti dopo un campionato durissimo e combattuto vinto con un solo punto di vantaggio sulle dirette rivali, riconquista la tanto ambita Serie D. I campionati che si susseguono vedono la Fortis soffrire per rimanere in categoria, addirittura nel campionato 2004-2005 la squadra perde i play out contro la Rondinella. Tuttavia, grazie ai meriti sportivi, la compagine bianco verde viene ripescata.\nSicuramente un'altra stagione da ricordare e da incorniciare per i biancoverdi \u00e8 quella del 2005-2006, che ha visto la squadra sfiorare la Serie C2, il campionato infatti si \u00e8 concluso con la Fortis ad un solo punto di distanza dalla Fortis Spoleto. La squadra ha poi ben figurato nei \"play-off\", vincendo quelli del proprio girone. Agli spareggi nazionali la Fortis si \u00e8 fermata in semifinale con il Celano. La Fortis ha comunque avuto poi possibilit\u00e0 di accedere in C2 sia per la successiva squalifica della Fortis Spoleto, sia per eventuale ripescaggio a completamento d'organico; ma alcuni problemi societari sorti durante l'estate ne negarono l'accesso al calcio professionistico. La stagione 2006-2007 ha visto la squadra biancoverde concludere al quintultimo posto, giocandosi la permanenza in Serie D ai \"play-out\" contro l'Aglianese. \nSia ad Agliana che a Borgo San Lorenzo il risultato \u00e8 stato di 1 a 1, permettendo cos\u00ec alla Fortis Juventus di rimanere in Serie D visto il miglior piazzamento nella stagione regolare.\nLa stagione 2007-2008 vede la squadra biancoverde allenata da Marco Brachi.\nLe partenze di due bandiere come Pagliai e Nardoni, e un budget ridotto fanno subito pensare al peggio, ma la squadra riesce ad ottenere la salvezza con due turni di anticipo. Per il nono anno consecutivo la Fortis rimane in Serie D. La stagione 2008-2009 sar\u00e0 quella del centenario. Stagione per\u00f2 che gi\u00e0 ad agosto sembrava compromessa, con un budget molto inferiore rispetto a tutte le altre squadre del girone la Fortis sembrava gi\u00e0 retrocessa ad inizio stagione. Infatti il girone di andata si conclude con appena 14 punti. La societ\u00e0, nonostante numerose critiche, continua a dar fiducia al borghigiano Piero Donatini e grazie a degli acquisti mirati la Fortis ottiene 30 punti nel girone di ritorno. Nonostante tutto per rimanere nella categoria la squadra di Borgo San Lorenzo deve vincere la doppia sfida con la Pontevecchio nel play-out. In terra umbra la Fortis viene sconfitta per 2 a 1. A Borgo San Lorenzo, per\u00f2, la Fortis si impone per 1 a 0 grazie ad una punizione all'ultimo secondo dei minuti di recupero ad opera di Maurizio Figus. La Fortis festeggia cos\u00ec il suo centenario con una salvezza storica.\nIl dopo centenario.\nIl centunesimo anno di vita della Fortis inizia con un cambio dirigenziale, alla vecchia triade subentra una cordata di nuovi dirigenti capeggiata dalla coppia Dori - Bazzani. La carica di D.S. viene affidata a Franco Manzani. La stagione non inizia nel migliore dei modi: la squadra alterna grandi prestazioni (come la vittoria sulla capolista ) a prestazioni scadenti con squadre di basso rango. L'acquisto di due attaccanti di peso come Mariotti e Andreini e l'esonero di D'Annibale con il seguente ritorno di Roberto Galbiati (l'allenatore della C2) non sembra portare i frutti desiderati. Dopo la sconfitta di 3-0 in quel di Forcoli gi\u00e0 partecipare ai play-out sarebbe un successo. \nIl confronto con gli Ultras e il cambio di alcuni giocatori per\u00f2 cambia la direzione del vento e la Fortis grazie a 4 vittorie consecutive riesce addirittura a evitare i play-out salvandosi con una giornata d'anticipo. Nel 2012 dopo un campionato di Eccellenza Toscana giocato a ottimi livelli (Brega \u00e8 capocannoniere con 27 reti, mentre secondo \u00e8 Iacona con 25) e concluso al secondo posto, partecipa agli spareggi nazionali, perdendo a Frascati 2-0 e vincendo la gara di ritorno per 1-0, ma per la differenza reti viene esclusa dalle finali. Per\u00f2 grazie ad un ottimo punteggio e ai meriti sportivi acquisiti viene ripescata e sale in Serie D.\nLa societ\u00e0 fiorentina nella stagione 2012-2013 \u00e8 inserita nel girone D di Serie D che annovera squadre del calibro di Lucchese, Massese, Pistoiese e Spal, arrivando undicesima.\nAl termine della stagione 2015-2016 retrocede in Eccellenza, arrivando ultima nel proprio girone, e tornando nei campionati regionali a distanza di quattro anni."}
{"id": "1064913", "revid": "78273", "url": "https://it.wikipedia.org/wiki?curid=1064913", "title": "Palma di Mallorca", "text": ""}
{"id": "1064934", "revid": "1463849", "url": "https://it.wikipedia.org/wiki?curid=1064934", "title": "Cimbelino", "text": "Cimbelino (\"Cymbeline, King of Britain\" [Cimbelino, il re di Britannia]) \u00e8 un'opera teatrale di William Shakespeare, scritta probabilmente nel 1609 e pubblicata nel 1623. Ritenuta inizialmente una tragedia (e inclusa in quel gruppo nel cosiddetto \"First folio\"), oggi la critica \u00e8 unanime nell'includerla nei romance.\nRaramente messo in scena e poco amato dalla critica, Cimbelino presenta una trama molto ricca e articolata oltre alla presenza di alcuni dei versi tardivi pi\u00f9 belli e interessanti ad opera del Bardo.\nTrama.\nAntefatto.\nDurante l'Impero Romano. Cimbelino, re di Britannia, ha avuto dalla sua prima moglie tre figli: due maschi, Guiderio e Arvirago, e una femmina, Imogene. I due bambini, vent'anni prima, sono stati misteriosamente rapiti e di loro non si \u00e8 saputo pi\u00f9 nulla: perci\u00f2 Cimbelino, ignorando la sorte dei figli, ha nominato Imogene sua erede al trono.\nIn seguito, il sovrano \u00e8 rimasto vedovo e si \u00e8 risposato con una bella e giovane vedova, che da un precedente matrimonio aveva avuto un bambino, Cloteno, che ha circa l'et\u00e0 dei suoi figli. Si auspicava il matrimonio tra il ragazzo e Imogene, ma la ragazza, spaventata dai modi crudi e rozzi del fratellastro, si \u00e8 invece innamorata di un suo amico d'infanzia, Postumo Leonato, un povero e onesto gentiluomo allevato a corte da Cimbelino.\nI due si sono sposati, ma il matrimonio ha vita breve: il padre di lei, che non vede di buon occhio quelle nozze, costringe la figlia a divorziare: l'uomo partir\u00e0 per l'esilio, e lei rimarr\u00e0 reclusa nelle sue stanze finch\u00e9 non si decider\u00e0 a sposare Cloteno.\nLa storia.\nLa vicenda inizia con la partenza per l'esilio di Postumo, diretto a Roma: la giovane principessa, ancora innamoratissima del marito, si confida col fido servo Pisanio, non fidandosi molto dei modi melensi della matrigna. In effetti, la nuova regina, sotto la maschera di moglie e madre amorevole, \u00e8 una cinica e spietata macchinatrice che non esiterebbe a uccidere Imogene e Cimbelino per salire al trono.\nCon il pretesto di compiere alcune ricerche, chiede un veleno al medico Cornelio: l'uomo, intuendo il pericolo, ne ha sostituito il letale contenuto con una pozione che causa la morte apparente. La boccetta in seguito finisce nelle mani di Pisanio, a cui viene spacciata come una medicina.\nNel frattempo, a Roma, Postumo scommette con l'amico Iachimo sulla fedelt\u00e0 della moglie: l'uomo perci\u00f2 viene mandato in Britannia a conoscere la donna, che prova inutilmente a sedurre. Iachimo perci\u00f2 si nasconde in un baule fatto entrare con una scusa nella camera di Imogene, e ne approfitta per rubare il bracciale che Postumo le ha lasciato come pegno d'amore e per studiare l'ambiente e soprattutto, la vittima. Davanti al bracciale e alla descrizione della stanza da letto e di certe caratteristiche fisiche della moglie, Postumo si convince che Imogene lo abbia tradito.\nMentre Cimbelino \u00e8 alle prese con gli ambasciatori di Roma che richiedono il tributo che la Britannia si rifiuta di pagare da molto tempo, Imogene, dopo un'aspra discussione con Cloteno, che le ha dichiarato inutilmente il suo amore, fugge dalla corte con l'aiuto di Pisanio, dirigendosi al porto di Milford Haven, dove suo marito, ora che \u00e8 scoppiata la guerra, le ha chiesto di raggiungerla. Per strada, Pisanio le rivela una terribile verit\u00e0: Postumo l'ha accusata di adulterio (per motivi che Imogene ancora ignora) e in una lettera ha chiesto al servo di ucciderla una volta arrivati a Milford.\nMa Pisanio non ha alcuna intenzione di uccidere la sua padrona: la fa travestire da uomo e partire da sola per Milford Haven, dove potr\u00e0 imbarcarsi al servizio di Gaio Lucio, un ambasciatore amico di Cimbelino, mentre lui porter\u00e0 a Postumo la finta notizia della sua morte. Prima di partire le d\u00e0 la boccetta ricevuta dalla Regina. Nel frattempo, a corte, si scopre che Imogene \u00e8 scappata: Cloteno, che vuole vendicarsi della ragazza, parte al suo inseguimento.\nPersasi per strada, Imogene (che ora \u00e8 travestita da uomo e si fa chiamare Fedele) trova ospitalit\u00e0 presso una famiglia di campagnoli, formata dal padre Morgan e dai figli Polidoro e Cadvalo: la ragazza si affeziona ai due giovani e li considera come dei fratelli. Quello che la principessa non pu\u00f2 sapere \u00e8 che i due ragazzi in realt\u00e0 sono Guiderio e Arvirago, i suoi veri fratelli: Bellario (questo \u00e8 in realt\u00e0 il vero nome di Morgan) li aveva rapiti con l'aiuto della loro balia per vendicarsi di un'accusa ingiusta, ma non ha mai fatto loro alcun male, anzi li ha educati in maniera impeccabile.\nMentre Bellario e Arvirago sono a caccia, Guiderio, rimasto a badare a Imogene, che nel frattempo si \u00e8 ammalata, uccide Cloteno, giunto nei pressi per cercare la ragazza. Imogene, nel frattempo, ha ingerito la medicina datagli da Pisanio, e cade in catalessi: i due fratelli celebrano un funerale molto semplice per lei e per Cloteno. La giovane si risveglia, vede il corpo decapitato del fratellastro e vedendogli addosso i vestiti di Postumo (che Cloteno indossava per una sorta di vendetta verso Imogene), crede che quel corpo sia quello del marito, e che Pisanio l'abbia ucciso. \nIn quel momento, Gaio Lucio passa per caso con l'esercito, e saputa la sua storia, decide di prenderla sotto la sua ala. Imogene perci\u00f2 finisce al fronte. La battaglia tra Romani e Britanni finisce con la vittoria dei secondi, spronati da Bellario, Guiderio e Arvirago: molti uomini romani vengono catturati, tra cui l'ambasciatore, Iachimo e Postumo, il quale, per il forte senso di colpa, ha deciso di aiutare l'esercito del suocero, salvando anche in battaglia lo stesso sovrano. La mattina dopo la battaglia, Cimbelino riunisce tutti, prigionieri e membri della corte.\nL'incontro per il vecchio sovrano sar\u00e0 davvero sorprendente: Cornelio lo informer\u00e0 della morte di sua moglie e dei delitti che ella intendeva compiere; si viene a sapere della morte di Cloteno; Iachimo, spronato dalla stessa Imogene, confesser\u00e0 il suo misfatto; Imogene si toglier\u00e0 gli abiti da uomo, si chiarir\u00e0 con Pisanio e si riunir\u00e0 al marito; Postumo svela il suo contributo alla causa britannica durante la battaglia e Bellario svela a Guiderio e Arvirago la loro identit\u00e0 di eredi al trono. Cimbelino, felice, libera i prigionieri e perdona tutti: inizia cos\u00ec quello che si preannuncia un lungo periodo di pace.\nOrigini.\nFonti.\nLa trama \u00e8 vagamente basata su un personaggio storico, il monarca britannico Cunobelino, dalla \"Historia Regum Britanniae\" di Goffredo di Monmouth. Shakespeare, tuttavia, adatta liberamente la tradizione e aggiunge sottotrame completamente originali. Notevole \u00e8 per\u00f2 in questo senso l'influenza di Giovanni Boccaccio: la sottotrama della scommessa di Iachimo deriva in gran parte (con qualche modifica) dalla storia II. 9 del \"Decameron\".\nComposizione e stampa.\nLa prima rappresentazione, come notato da Simon Forman, ebbe luogo nell'aprile 1611. Fu pubblicato nel \"First Folio\" nel 1623, tuttavia non pu\u00f2 essere precisamente stabilito quando venne veramente scritta.\nL'edizione di Yale suggerisce la presenza massiccia di un collaboratore. La commedia condivide notevoli somiglianze linguistiche, di situazione e di trama con la tragicommedia di Fletcher e Beaumont, \"Philaster, or Love lies a-bleeding\", (c.1609\u201310). Entrambe le opere teatrali parlano di una principessa che, dopo aver disobbedito a suo padre per sposare un amante umile, \u00e8 ingiustamente accusata d'infedelt\u00e0 e quindi rischia di essere assassinata, prima di fuggire e dimostrare la sua fedelt\u00e0. Inoltre, entrambe sono state scritte per la stessa compagnia di teatro e per lo stesso pubblico. Alcuni studiosi ritengono che questo indichi una datazione attorno al 1609, anche se non \u00e8 chiaro da quale commedia sia preceduta.\nAnche se una volta godette di alta considerazione, \"Cimbelino\" ha perso favore nel secolo scorso. Alcuni hanno dichiarato che Shakespeare, tessendo storie assurde in maniera frivola, semplicemente l'avesse scritta per divertire se stesso. William Hazlitt e John Keats, tuttavia, l'annoverano tra le loro commedie preferite. \u00c8 a volte indicata come una \"problem play\", perch\u00e9 il suo personaggio centrale si confronta con una preoccupazione morale o sociale specifica.\nI redattori dell\"Oxford &amp; Norton\" credono che il nome Imogene sia un errore di ortografia per Innogene \u2014 traggono diversi confronti tra Cimbelino e \"Molto rumore per nulla\", in cui una comparsa muta chiamata Innogene doveva essere la moglie di Leonato (e Postumo \u00e8 noto anche come \"Leonatus\", la forma latina del nome italiano in altre commedie). Stanley Wells e Michael Dobson puntualizzano che le cronache di Holinshed, che Shakespeare us\u00f2 come fonte, parlano di un'Innogen, e i racconti dei testimoni della performance dell'aprile 1611 segnalati da Forman si riferiscono dovunque a \"Innogen\". A dispetto di questi argomenti, la maggior parte delle edizioni della commedia hanno continuato ad utilizzare il nome Imogene."}
{"id": "1064937", "revid": "380654", "url": "https://it.wikipedia.org/wiki?curid=1064937", "title": "The Brothers of Destruction", "text": "The Brothers of Destruction \u00e8 stato un tag team di wrestling attivo nella World Wrestling Federation/Entertainment formato da Kane e The Undertaker, fratellastri secondo la kayfabe.\nStoria.\nIl tag team, nato dopo una lunga faida tra i due culminata nel 1998 a \"WrestleMania XIV\" e in un Inferno match a \"\", vinti entrambi da Undertaker), vinse il WWF Tag Team Championship per due volte; la prima battendo Edge e Christian nell'aprile del 2001, mentre la seconda sconfiggendo Diamond Dallas Page e Kanyon unificando il titolo con il WCW Tag Team Championship nell'agosto del 2001 e divenendo il primo tag team a detenere entrambi i titoli contemporaneamente.\nI Brothers of Destruction alternarono periodi di attivit\u00e0 ad altri in cui i due wrestler hanno combattuto separatamente o anche contro, come a \"SummerSlam 2000\" e \"WrestleMania XX\".\nFino al 1999 il duo venne accompagnato spesso dal loro manager Paul Bearer, padre di Kane (\"kayfabe\"). Bearer non apparve pi\u00f9 a causa del suo addio alla WWF avvenuto nei primi mesi del 2000. Successivamente il duo venne accompagnato da Sara, allora moglie nella vita reale di Undertaker. Sara non si present\u00f2 pi\u00f9 poich\u00e9 era nel periodo di gravidanza.\nRiunitosi nuovamente nel 2006 senza manager, i due combatterono sporadicamente in coppia fino alla separazione, avvenuta il 6 marzo 2010, che ha poi portato a una nuova faida tra i due che vide Kane prevalere per tre volte consecutive, rispettivamente a \"Night of Champions\", in un Hell in a Cell match a \"Hell in a Cell\" e in un Buried Alive match a \"Bragging Rights\".\nSi riunirono ancora a \"Raw 1000\", quando The Undertaker salv\u00f2 il fratello dall'attacco di numerosi wrestler, per poi affrontare senza successo in coppia con Daniel Bryan (allora compagno di Kane nel Team Hell No) lo Shield.\nIl 16, 17 e 18 ottobre 2015 i due lottarono in diversi house show in Messico; in tutte e tre le occasioni affrontarono con successo Luke Harper e Braun Strowman, due membri della Wyatt Family. A \"Hell in a Cell 2015\", al termine dell'omonimo match tra Undertaker e Brock Lesnar, i membri della Wyatt Family attaccarono e rapirono Undertaker. La sera successiva a \"Raw\" Kane volle vendicarlo, ma sub\u00ec la stessa sorte. Ci\u00f2 port\u00f2 a un tag team match tra i Brothers of Destruction e la Wyatt Family alle \"Survivor Series\", dove sconfissero Bray Wyatt e Luke Harper.\nIl 6 ottobre 2018 a Melbourne in Australia, Kane, accompagn\u00f2 The Undertaker nel suo match contro Triple H a \"Super Show-Down\", match vinto da quest'ultimo. Al termine del match, dopo un iniziale stretta di mano, i due attaccarono sia Triple H che Shawn Michaels. Il 2 novembre a a \"Crown Jewel\", i due tag team si sfidarono, in un match che vide come vincitori la D-Generation X.\nStatistiche.\nDall'agosto 1998 al novembre 2018, i Brothers of Destruction disputarono un totale di 154 incontri, vincendo in 129 occasioni, pareggiando in 4 e perdendo in 21."}
{"id": "1064939", "revid": "1234826", "url": "https://it.wikipedia.org/wiki?curid=1064939", "title": "Anthocerotophyta", "text": "Le antocerote sono piante non vascolari (atracheofite) (apparse nel Devoniano) appartenenti alla divisione Anthocerotophyta, che comprende specie molto simili alle epatiche tallose, da cui differiscono per la totale assenza degli oleocorpi e dalla modalit\u00e0 delle prime divisioni dello zigote. Attualmente si conoscono circa 100 specie di \"antocerote\".\nLo sporofito vive alcuni mesi e presenta un meristema intercalare basale. Mostra una simmetria bilaterale, epidermide fortemente cutinizzata e la deiscenza avviene attraverso due aperture longitudinali (non 4 come nelle epatiche), spore ed elateri sono prodotti in tempi non sincroni. \nA livello citologico vi \u00e8 la presenza - a parte qualche eccezione - nelle singole cellule di un solo cloroplasto e i pirenoidi sembrano poter essere paragonati a quelli di alcune Chlorophyta. Le cellule inoltre non sembrano essere in grado di produrre antociani e collenchima e dunque le piante risultano strettamente legate a ambienti mesofili. Una loro caratteristica \u00e8 quella di produrre sostanze mucillaginose con funzione protettiva.\nNella parte inferiore del tallo sono presenti stomi con due cellule di guardia reniformi. Anteridi e archegoni sono infossati nella parte superiore del tallo.\nNella maggior parte delle specie il gametofito \u00e8 omotallico, cio\u00e8 presenta sia anteridi che archegoni.\nLa fecondazione avviene con gli spermi, biflagellati, natanti in un velo d'acqua attratti chemiotatticamente dall'oosfera immobile (oogamia).\nClassificazione.\nLe antocerote venivano tradizionalmente considerate una classe (\"Anthocerotopsida\") all'interno della divisione Bryophyta, che includeva anche i muschi e le epatiche. Oggi questo gruppo risulta essere parafiletico, cos\u00ec le antocerote sono state poste in una propria divisione, chiamata appunto \"Anthocerotophyta\", come le epatiche che si ritrovano ora nella divisione Marchantiophyta. La conseguenza di questi spostamenti ha fatto s\u00ec che la divisione Bryophyta venga adesso identificata dalle sole specie di muschi.\nLa divisione delle antocerote presenta una sola classe, chiamata Anthocerotopsida, o tradizionalmente Anthocerotae. In questo schema classificativo, la classe \u00e8 rappresentata da un solo ordine, Anthocerotales. In altri schemi viene riconosciuto anche un secondo ordine, Notothyladales, che include il solo genere \"Notothylas\", per le uniche ed inusuali caratterische presenti nel gruppo.\nFamiglia Anthocerotaceae\nFamiglia Dendrocerotaceae\nFamiglia Notothyladaceae\nFamiglia Phymatocerotaceae"}
{"id": "1064942", "revid": "1272592", "url": "https://it.wikipedia.org/wiki?curid=1064942", "title": "Ansaldo Energia", "text": "Ansaldo Energia S.p.A. \u00e8 una societ\u00e0 per azioni italiana attiva nel settore energetico, tra i maggiori produttori di centrali elettriche al mondo. \u00c8 stata una divisione del gruppo Ansaldo, successivamente di Leonardo-Finmeccanica (prima Finmeccanica) fino a quando, nel dicembre 2013, quest'ultima ha deliberato la cessione di parte della propria partecipazione in Ansaldo Energia al Fondo Strategico Italiano, cessione che verr\u00e0 perfezionata entro la fine del 2017.\nStoria.\nNel 1953 nasce con il nome di \"Gruppo Industrie Elettro Meccaniche per Impianti all'Estero\", con sede a Milano, un'azienda che, dopo vari cambi di azionariato, viene denominata \"Ansaldo GIE\" nel 1989, diviene di propriet\u00e0 totale di Ansaldo nel 1991 e confluisce per incorporazione in \"Ansaldo Energia\" (a sua volta fondata nel 1991), nel 1994.\nIl 9 marzo 2011 Ansaldo Energia Holding (55% Leonardo-Finmeccanica, 45% First Reserve Corporation) ha acquistato il 100% di Ansaldo Energia con un esborso di 1,07 miliardi. Ansaldo Energia inoltre ha versato a Leonardo-Finmeccanica 95 milioni di euro per il diritto d'uso del marchio \"Ansaldo\" per i 25 anni successivi.\nNel dicembre 2013 il Fondo strategico italiano ha acquistato per 777 milioni di euro, da Leonardo-Finmeccanica e dal Fondo First Reserve, una quota dell'85% di Ansaldo Energia. Da parte italiana le firme sotto l'accordo sono del presidente del Consiglio Matteo Renzi e del ministro della Difesa Roberta Pinotti.\nL'8 maggio 2014 la Shanghai Electric ed il Fondo Strategico Italiano hanno firmato un accordo per l'acquisizione da parte di Shanghai di una quota del 40% di Ansaldo Energia per 400 milioni di euro. Intesa firmata alla presenza del premier Matteo Renzi e Roberta Pinotti.\nL'assetto societario attuale comprende Fondo Strategico Italiano con circa il 60% e Shanghai Electric con il 40%.\nA luglio 2016 l'azienda ha iniziato la costruzione a Genova di un nuovo stabilimento a Cornigliano per l'assemblaggio delle turbine a gas di nuova generazione generazione \u00abereditate\u00bb da Alstom. Al termine dei lavori, entro giugno 2017, verr\u00e0 spostata in Italia la fabbricazione attualmente in Germania. La nuova produzione riguarder\u00e0 le tecnologie ottenute dalla societ\u00e0 per azioni ligure dopo l'acquisizione di Alstom da parte di General Electric. L'Antitrust di Bruxelles ha infatti permesso l'operazione alla multinazionale statunitense, a patto che la tecnologia nelle turbine a gas dell'azienda francese venisse ceduta a un concorrente europeo. La scelta poi caduta su Ansaldo Energia.\nNell'ottobre 2019 c'\u00e8 stato un cambio al vertice della societ\u00e0: Giuseppe Zampini ha lasciato l'incarico di amministratore delegato, diventando presidente, e Giuseppe Marino (ex Ansaldo Breda e Hitachi Ltd) ha assunto l'incarico di amministratore delegato.\nAl gennaio 2021, la societ\u00e0 \u00e8 posseduta al 88% dal gruppo Cassa Depositi e Prestiti e al 12% da Shangai Electric Corporation, che congiuntamente detengono un indebitamento finanziario superiore al miliardo di euro. Nei mesi successivi, il partner cinese ha acquisito il 40% delle quote azionarie flottanti.\nAttivit\u00e0.\nAnsaldo Energia \u00e8 un produttore di energia con una vasta gamma di offerta di prodotti e servizi, copre l'intero spettro della produzione di energia con la fornitura di centrali elettriche complete chiavi in mano e la produzione di turbine sia a vapore sia a gas e dei generatori, inoltre fornisce anche centrali elettriche nucleari vantando con la sua divisione specifica una notevole esperienza nel campo dei reattori nucleari.\nRecentemente con l'acquisizione della societ\u00e0 Olandese Thomassen Turbine Systems e della societ\u00e0 Svizzera ESG Ltd ha rafforzato la sua divisione sul service e la manutenzione.\nMentre con l'acquisizione di Ansaldo Ricerche e di Ansaldo Fuel Cells lo sviluppo e la ricerca nel campo delle nuove fonti di energia.\nHa installato nel mondo oltre 164'000\u00a0MW in pi\u00f9 di 75 nazioni.\nNel 2021 consegnano ad Edison la turbina GT36, denominata Monte Bianco, una maxi turbina di classe H dalla mole di 525 tonnellate che sar\u00e0 installata presso la centrale elettrica a ciclo combinato di Marghera Levante. Le dimensioni di questa turbina sono 13,4 m di lunghezza e 6,4 m di altezza. Sar\u00e0 in grado di generare fino 760 MW di potenza sfruttando gas naturale o idrogeno. La realizzazione di questa turbina fa parte di un progetto di sviluppo durato 7 anni e un investimento di 600 milioni di euro. La turbina opera in due modalit\u00e0: \"Performance Optimised Mode\", modalit\u00e0 pi\u00f9 prestazionale, e \"XL (eXtended Lifetime) Operation Mode\", mirata ad avere intervalli di manutenzione pi\u00f9 lunghi, riducendo quindi i costi di gestione.\nProdotti.\nI principali prodotti sono:"}
{"id": "1064943", "revid": "834", "url": "https://it.wikipedia.org/wiki?curid=1064943", "title": "A5m", "text": ""}
{"id": "1064947", "revid": "1305772", "url": "https://it.wikipedia.org/wiki?curid=1064947", "title": "A6M", "text": ""}
{"id": "1064949", "revid": "834", "url": "https://it.wikipedia.org/wiki?curid=1064949", "title": "A6m", "text": ""}
{"id": "1064958", "revid": "1305772", "url": "https://it.wikipedia.org/wiki?curid=1064958", "title": "A7M", "text": ""}
{"id": "1064959", "revid": "122973881", "url": "https://it.wikipedia.org/wiki?curid=1064959", "title": "Manuela Falorni", "text": "Biografia.\nCarriera.\nLa Venere Bianca ha per anni portato avanti una carriera da fotomodella e indossatrice, fino a quando non \u00e8 passata all'hardcore. Inizi\u00f2 quindi a esibirsi in giro per l'Italia con alcuni spettacoli di \"striptease\" integrale, e conquistando subito un folto numero di fan, da lei meglio denominati \"i miei orgasmini\" (ispirandosi ai \"cicciolini\" di Ilona Staller). Il decollo della sua carriera da pornostar fu facilitato dalla notoriet\u00e0 ricevuta attraverso alcune trasmissioni televisive: lavor\u00f2 per due anni nella trasmissione \"Top Club\" su Rete Mia durante la quale si esibiva nuda.\nLe grandi soddisfazioni e i consensi ottenuti la spinsero ad andare oltre; fu girato un primo video che ebbe un notevole successo, e divent\u00f2 quindi una professionista nell'hardcore. Nacque una grande collaborazione con il regista Mario Bianchi e con \"FM Video\", che sfoci\u00f2 in numerose pellicole vincenti.\n\u00c8 stata una delle poche pornostar italiane a partecipare al Festival internazionale del cinema erotico di Barcellona, tenutosi nel 2000, con il film porno \"Doom Fighter\".\nTuttora in attivit\u00e0, continua ad esibirsi in spettacoli hardcore e in chat-line erotiche televisive. Spettacoli hard a parte, pratica l'hobby della pittura. All'et\u00e0 di 55 anni ha cominciato a dedicarsi al body building partecipando a numerose esibizioni.\nVita privata.\nSposata in prime nozze con il pugile Nino La Rocca, ha generato con lui un figlio, Antonio, affidatole nel 1995 dopo una lunga battaglia legale con l'ex coniuge.\nNel 2005 \u00e8 uscita la sua autobiografia \"Di l\u00e0 dal fosso\" (editore Meiattini), il cui titolo si riferisce a chi vive controcorrente rispetto a un'etica generale.\nIl suo secondo libro \"E se andassi in Paradiso\" (Fandango Libri) \u00e8 stato pubblicato il 24 febbraio 2010 e racconta il romanzo della sua vita.\nResidente a Viareggio, nel 2013 vi ha rilevato un'edicola; in seguito, sempre nella citt\u00e0 della Versilia, ha aperto una palestra per sole donne.\nDopo aver ottenuto il divorzio, Manuela Falorni si \u00e8 risposata con Franco Ciani, musicista e paroliere, ex marito di Anna Oxa, morto suicida il 3 gennaio 2020."}
{"id": "1064961", "revid": "137590", "url": "https://it.wikipedia.org/wiki?curid=1064961", "title": "Marchantiophyta", "text": "Le epatiche sono piante crittogame non-vascolari appartenenti alla divisione Marchantiophyta, che comprende circa 9.000 specie distribuite in tutto il mondo con una particolare predilezione per le localit\u00e0 pi\u00f9 umide.\nMorfologia.\nLo stadio iniziale del protonema \u00e8 estremamente ridotto, mentre il gametofito presenta in modo accentuato una simmetria dorso ventrale sia se \u00e8 presente una struttura tallosa, sia se \u00e8 presente una struttura cormoide (differenziamento di foglioline e fusticini). Le epatiche sono caratterizzate dalla presenza nelle cellule di corpi oleosi (oleocorpi) di forma specifica, avvolti da una membrana e che contengono terpeni e sesquiterpeni, che non si ritrovano in alcun altro gruppo di organismi vegetali.\nUn'altra caratteristica \u00e8 la presenza degli anfigastri, cio\u00e8 di foglioline differenziate, presenti solo sul lato ventrale del fusticino che accentuano la simmetria dorso-ventrale.\nRiproduzione.\nLe epatiche svolgono una riproduzione attraverso un ciclo aplodiplonte, come tutte le piante terrestri, ma con alternanza di generazioni antitetiche (n-2n) eteromorfiche, con predominanza della generazione gametofitica su quella sporofitica.\nRiproduzione sessuale (gametofitica)\nIl gametofito ha crescita esclusivamente apicale per attivit\u00e0 di un'unica cellula a forma di piramide rovesciata.\nSul protonema si sviluppano filamenti chiamati primordi.\nIl gametofito nelle epatiche cormoidi ha foglioline che crescono su 3 file: 2 laterali e 1 ventrale, l'ultima ventrale essendo pi\u00f9 corta forma una struttura dorso ventrale.\nIl gametofito nelle epatiche tallose ha un fusticino appiattito ed espanso, cos\u00ec da assumere la forma di una lamina modificata nella cui parte ventrale sono situati i rizoidi, sempre unicellulari al contrario dei muschi che possono avere rizoidi sia uni che pluricellulari.\nIl gametofito pu\u00f2 essere annuale, anche se la maggior parte delle volte \u00e8 pluriennale alcune volte pluricentenario come negli Sfagni, quindi continua a crescere apicalmente riassorbendo la parte basale del fusticino.\nSui gametofiti si differenziano i gametangi, sempre in gruppi e protetti da foglioline e anche gameti o le spore sono sempre protetti da strati di cellule sterili.\nLa riproduzione avviene attraverso gametogamia oogama.\nI gametangi sono di 2 tipi: archegoni e anteridi.\nGli archegoni a forma di fiasco rappresentano i gametangi femminili, contengono il gamete femminile (cellula uovo) oosfera, sormontato da cellule del ventre sopra le quali troviamo le cellule del collo.\nLe cellule del collo quando arriveranno gli anterozoi si trasformeranno in una massa liquida che aiuter\u00e0 il passaggio dei gameti maschili fino alla oosfera.\nLe cellule della parete del ventre o della parete del collo sono tutte cellule sterili che cambiano nome solo a seconda della posizione.\nGli anteridi (gametangi maschili sferici o ovoidali) contengono gli anterozoidi biflagellati.\nLe epatiche aspettano la presenza dell'acqua per liberare i gameti maschili cos\u00ec da essere facilitati agli spostamenti e raggiungere l'archegonio.\nQuesto spostamento pu\u00f2 avvenire solo per distanze brevi sulla terra al contrario dell'ambiente acquatico.\nI gametofiti sono unisessuali ma pu\u00f2 capitare che da un anno con l'altro cambino produzione dei gameti.\nNelle epatiche cormoidi i gameti femminili sono avvolti dal perianzio (struttura protettiva).\nNelle forme tallose i gametangi possono essere parzialmente infossati nel tallo o portati da piccole ramificazioni con alla sommit\u00e0 un ombrellino differenziato nell'anteridio prende il nome di ombrelletto anteridioforo e nell'archegonio ombrelletto archegonioforo.\nLa gametogamia \u00e8 l'unico processo per il quale le Briofite e quindi le Epatiche si dimostrano ancora dipendenti dall'acqua.\nRiproduzione sessuale (sporofitica)\nLo zigote d\u00e0 origine a uno sporofito morfologicamente diverso dal gametofito (alternanza di generazioni antitetiche eteromorfiche).\nLo sporofito \u00e8 avvolto da una formazione a tubo, con funzione protettiva essa lo avvolge fino a maturazione delle spore, \u00e8 costituito da un piede che affonda nella parte superiore del fusticino e si allunga nella seta una parte filamentosa priva di appendici laterali poco sviluppata rispetto ai muschi, termina con una capsula nella quale vengono contenute le spore. Questa capsula costituisce quindi lo sporangio.\nBisogna tenere conto che la struttura delle capsule ha valore estremamente importante tassonomicamente, quindi possiamo trovare molta differenziazione.\nSporogonia\nla sporogonia \u00e8 la pi\u00f9 importante tra queste tipologie di riproduzione. Avviene attraverso meiospore prodotte da sporangi nei quali troviamo l'archesporio costituito dal complesso di cellule madri delle spore, da ognuna di queste spore per meiosi si formano 4 meiospore.\nLe meiospore sono costituite da una parete bistratificata, che interiormente prende il nome di endosporio o intina ed esteriormente prende il nome di esosporio o esina, quest'ultimo \u00e8 formato da sporopollenina.\nL'archesporio produce gli elateri che sono inspessimenti di pareti formati da cellule sterili i quali favoriscono la dispersione.\n\"Diffusione delle spore:\" Sono sempre coinvolti gli elateri con le loro pareti interne a spirale che favoriscono la dispersione.\nNella maggior parte dei casi la disidratazione determina il distacco dello sporangio e delle spore attaccate ad esso.\nIn poche epatiche gli elateri sono attaccati con entrambe le estremit\u00e0, e in questo caso \u00e8 la disidratazione degli elateri che ne provoca il distacco dal centro della capsula avendo cos\u00ec la dispersione.\nRiproduzione vegetativa\nQuesta riproduzione \u00e8 in grado di essere sostenuta solo dal gametofito pu\u00f2 avvenire:\n- Per semplice frammentazione gametofitica\n- Tramite produzione di propaguli unicellulari o pluricellulari che nelle forme cormoidi vengono formati alla sommit\u00e0 dei frustili o sulla punta delle foglioline mentre nelle forme tallose vengono formate attraverso espansioni del tallo.\n-Tramite differenziazione di gemme pluricellulari che porta all'immediata formazione di un nuovo gametofito senza passare dallo stadio protonema (per quanto riguarda lo stadio maschile).\nClassificazione.\nTradizionalmente, le epatiche venivano incluse, con i muschi e le antocerote, nella divisione Bryophyta, dove formavano la classe Hepaticae o, convenzionalmente, \"Marchantiopsida\". \nOggi, si tende a considerare il gruppo delle briofite come parafiletico e ci\u00f2 ha portato all'elevazione delle singole classi al rango di divisione. Le epatiche vengono quindi ascritte alla divisione Marchantiophyta, le antocerote alla divisione Anthocerotophyta mentre i muschi rimangono i soli rappresentanti della divisione Bryophyta. La classe Marchantiopsida, intesa nel nuovo senso, rappresenta adesso solo una parte di epatiche e non, come in passato, la totalit\u00e0.\nDivisione Marchantiophyta\nNel 2016 S\u00f6derstr\u00f6m e collaboratori propongono questa classificazione aggiornata:\nBibliografia\nBiologia vegetale sistematica filogenetica di Filippo M. Gerola"}
{"id": "1064963", "revid": "834", "url": "https://it.wikipedia.org/wiki?curid=1064963", "title": "A7m", "text": ""}
{"id": "1064980", "revid": "2812", "url": "https://it.wikipedia.org/wiki?curid=1064980", "title": "Pecora Dolly", "text": ""}
{"id": "1064986", "revid": "125719037", "url": "https://it.wikipedia.org/wiki?curid=1064986", "title": "Pro loco", "text": "Le Pro loco (dal latino, letteralmente \u00aba favore del luogo\u00bb) sono associazioni locali, nate con scopi di promozione e sviluppo del territorio. Norme di carattere regionale ne stabiliscono l'appartenenza o meno all'albo regionale, valutata la presenza di determinati requisiti. Molte pro loco hanno sottoscritto l'adesione all'Unione Nazionale delle pro loco d'Italia (UNPLI) oppure all'Ente Nazionale Democratico di Azione Sociale (ENDAS). Va detto che l'adesione alle suddette organizzazioni nazionali non qualifica come ente una pro loco, la sua iscrizione non \u00e8 significativa, infatti, di un imprimatur di carattere pubblico e non conferisce ad essi poteri di intervento e controllo.\nLa prima pro loco in Italia \u00e8 nata nel 1881 a Pieve Tesino, in Trentino-Alto Adige, allora territorio dell'Impero austro-ungarico.\nStoria.\nAlla fine del 1800, sull'esempio dei comitati di cura e delle Societ\u00e0 di Abbellimento o per il concorso di forestieri, iniziano a nascere dei comitati cittadini che adottano come denominazione la semplice preposizione \"pro\" davanti al nome della localit\u00e0 dove operano; naturalmente \"pro\" indica la volont\u00e0 di lavorare a favore del proprio paese, generalizzando molto il campo d'azione di queste Associazioni, cosa che porter\u00e0 alla creazione di vari modelli di sviluppo di questi enti dal denominatore comune.\nAlcuni anni dopo (di mezzo c'\u00e8 una guerra mondiale) le pro loco, sollecitate dall'ENIT (Ente nazionale italiano per il turismo) nato nel 1919, iniziano a diffondersi su tutto il territorio nazionale; gi\u00e0 nel 1921, a cura di A. Trulli, viene pubblicato dallo stesso ente un opuscolo in cui si tracciano le linee guida per la nascita di queste associazioni: \"\u00abTra noi, purtroppo, la coscienza di queste verit\u00e0 (tanto ovvie, che in Svizzera ed in Francia hanno portato alla costituzione di mirabili organizzazioni di turismo ricettivo, le Socii\u00e9t\u00e9s Suisses de Developpement ed i Syndacats d'iniziative) \u00e8 ancora allo stadio crepuscolare. Solo a pochi e dispersi enti locali, le Associazioni pro loco, \u00e8 balenata chiaramente l\u2019importanza della loro funzione, e a questi sono mancati i mezzi o \u00e8 venuta meno la lena o sono state negate le possibilit\u00e0 di sviluppo e di coordinamento con istituzioni affini. Mentre il turismo attivo vanta fra noi un\u2019organizzazione ormai studiata ed invidiataci anche dall'estero, il turismo ricettivo - che a ragione di logica avrebbe dovuto precedere l'altro, poich\u00e9 non si possono invitare ospiti in casa propria senza aver prima preparato questa casa in modo da renderla degna di riceverli - \u00e8 ancora nell'infanzia; in moltissimi luoghi dove bellezza di posizione e d'arte lo dovrebbe aver gi\u00e0 largamente sviluppato, esso non ha dato ancora i primi vagiti, o, datili, s'\u00e8 subito addormentato\u00bb\".\nL'ENIT si preoccup\u00f2 di adattare le Associazioni pro loco alle condizioni italiane tanto da tratteggiare, addirittura, sulle pagine delle \"Vie d'Italia\", un organico piano d\u2019azione secondo il quale ciascuna pro loco, di cui avrebbero dovuto far parte gli esercenti e tutti gli interessati al turismo locale, avrebbe mantenuta piena autonomia pur agendo in coordinazione con il massimo Ente; venne previsto, inoltre, che tutte le pro loco sarebbero state raggruppate in federazioni regionali facenti capo ad una Pro-Regioni, composta di esperti di materie turistiche integrati con rappresentanti dei principali enti nazionali turistici.\nQuesto programma, per\u00f2, non venne mai attuato; le tendenze accentratrici dello Stato spinsero alla istituzione, nel 1926, delle AA.AA.C.S.T. (Aziende Autonome Cura, Soggiorno, Turismo) che, dipendendo dal Ministero degli Interni, risultavano di pi\u00f9 facile controllo. \u00c8 vero che, in epoca successiva, il progetto veniva ripreso tanto che, nel 1936, il Ministero della Stampa e della Propaganda sollecitava, con una circolare contenente precise direttive, gli EE.PP.T. (enti provinciali al turismo) a favorire l'istituzione delle pro loco, ma la serie di controlli e di vincoli posti a carico delle stesse ne ritard\u00f2 notevolmente lo sviluppo.\nGiovanni Mariotti, nell\u2019opuscolo \"L\u2019Italia turistica\" pubblicato nel 1929 a proposito delle pro loco, scrive: \"\u00abil campo d'azione di questi Enti fu ed \u00e8 assai vasto. Esso comprende infatti l'organizzazione dei servizi di stagione ed il controllo dei pubblici locali, il funzionamento di speciali servizi di informazione, il controllo degli alberghi, il miglioramento delle passeggiate, dei parchi e dei giardini, la propaganda e la pubblicit\u00e0 delle prerogative locali ed altri compiti minori. Grandi furono i benefici ottenuti con l'azione volenterosa delle Associazioni turistiche locali. E ancora maggiori sarebbero stati ove esse avessero potuto contare su mezzi finanziari meno ristretti di quelli che possedevano\u00bb.\"\nA queste parole di riconoscimento non seguirono mai fatti concreti.\nLo Stato quindi, nel periodo in esame, tiene nella giusta considerazione le pro loco sollecitandone addirittura la nascita, come si pu\u00f2 chiaramente notare le precise indicazioni tendevano all'istituzione di enti che potessero essere uniformi nelle caratteristiche statutarie e nella composizione ma che fossero anche facilmente controllabili. Resta il fatto che lo Stato dopo aver puntato decisamente sulle proprie neonate strutture pubbliche, in virt\u00f9 di esperienze evidentemente non troppo esaltanti, torn\u00f2 decisamente sull'argomento pro loco. Infatti nel 1940, a cura del dott. Guido Saraceni, per le edizioni della \"Rassegna moderna\", viene pubblicato un sostanzioso opuscolo intitolato \"Aziende Autonome per le Stazioni di Cura, Soggiorno e Turismo e Associazioni pro loco\" contenente un riepilogo delle norme di funzionamento, uno stralcio del codice civile sulle associazioni non riconosciute (come le pro loco) ed un interessante elenco dei presidenti e dei segretari delle associazioni pro loco, allora, ufficialmente, riconosciute. Nel lungo e minuzioso elenco \u00e8 interessante notare che le due cariche pi\u00f9 importanti sono ricoperte, nella stragrande maggioranza dei casi, da nobili e notabili del luogo, segno dell'importanza che veniva attribuita a questi enti e al ruolo che essi svolgevano a favore della localit\u00e0 dove operavano. Questo solo per ribadire le nobili origini delle pro loco che in questo modo potranno vantare un'ulteriore specificit\u00e0, una diffusione popolare ed un \"sangue blu\" di derivazione aristocratica.\nGli anni terribili che seguirono, con l'intero continente spazzato dal letale ciclone della II guerra mondiale, non alimentarono di certo il turismo e le iniziative legate ad esso, come la nascita o l'attivit\u00e0 delle pro loco, ma con la fine del conflitto e la ricostruzione queste Associazioni ripresero la loro costante proliferazione ed il movimento recuper\u00f2 corpo e coraggio anche se dallo Stato non arrivarono cenni positivi. Un timidissimo segnale ci fu molti anni dopo con uno pseudo tentativo di finanziamento: l'art. 2b della legge 174 del 4 marzo 1958, il quale stabiliva che i comuni, con i proventi dell'imposta di soggiorno, dovevano provvedere anche al sostentamento delle pro loco, ma l'imposta fu motivo di infinite discussioni: si argomentava sulle modalit\u00e0 di applicazione, sull'opportunit\u00e0 di tassare i turisti, sui termini di riscossione. Tranne qualche eccezione (le nove pro loco operanti nelle frazioni del Comune di Roma ricevevano negli anni ottanta, per la realizzazione delle loro iniziative, una cinquantina di milioni a testa derivanti dalla tassa di soggiorno) anche questi finanziamenti stentarono ad arrivare a destinazione.\nCon il 1\u00ba gennaio del 1989 i denigratori del balzello ottengono l'annullamento dell'imposta, scompare una delle pochissime forme di finanziamento delle pro loco.\nPer dovere di cronaca bisogna tornare indietro di una quindicina di anni ed esattamente al 1965, quando lo Stato, con D.M. del 7 gennaio 1965 e successiva modifica del 19 luglio, istituisce l'Albo nazionale delle associazioni pro loco, tenuto dal non ancora abolito Ministero del turismo e spettacolo; per essere inseriti occorre rispondere a determinati requisiti contenuti nel decreto, tendente ad impedire la proliferazione incontrollata di questi enti. La responsabilit\u00e0 della tenuta dell'Albo viene trasferita alle regioni con il D.P.R. n. 6 del 14/01/1972, in virt\u00f9 del quale diventano, anche grazie alla nuova legge quadro sul turismo, la 217/83, i nostri principali enti pubblici di riferimento. Naturalmente le venti leggi regionali derivate dalla legge nazionale 217 non possono essere identiche perch\u00e9 concepite in luoghi diversi, da persone diverse, con esigenze diverse; alcune funzionano dal nostro punto di vista meglio, alcune peggio; sar\u00e0 la nuova legge quadro, gi\u00e0 approvata al Senato e all'esame del comitato ristretto della Commissione Turismo della Camera dei Deputati, a portare nuove indicazioni e a sancire un riconoscimento definitivo delle pro loco.\nPer finire un breve accenno alla questione degli aspetti legislativi che per le pro loco sono regolati dalle leggi regionali e quindi variano a seconda della regione di appartenenza.\nLe pro loco oggi.\nQuesta situazione si rispecchia anche al giorno d'oggi: in Italia, attualmente, le pro loco sono migliaia e le attivit\u00e0 che svolgono afferiscono a diverse sfere d'intervento turistico, sociale, culturale, ecologico e sportivo. Di norma, hanno sede in comuni e in frazioni, le pro loco possono avere come sede la frazione di appartenenza e mantenere la propria competenza nell'intero comune. Tendenzialmente, si tratta di un fenomeno associativo che riguarda in prevalenza i centri medio-piccoli. Accade che non essendo la denominazione pro loco tutelata in tutte le regioni, in taluni comuni e frazioni italiane possono essere presenti pi\u00f9 pro loco di cui solitamente la pi\u00f9 anziana (ma \u00e8 un'usanza che non sempre viene applicata) viene iscritta nell'albo regionale con validit\u00e0 annuale per l'ottenimento di contributi.\nDescrizione.\nNella maggioranza dei casi, le pro loco nascono per ovviare al bisogno di cittadini ed operatori turistici di avere a disposizione uno strumento valido per tutelare e possibilmente migliorare la qualit\u00e0 della vita nella propria localit\u00e0. Difendere il patrimonio culturale, ambientale e storico del paese e promuoverne la conoscenza diventano cos\u00ec gli scopi principali dei soci che, in questo modo, innescano un meccanismo di potenziamento delle attivit\u00e0 legate al turismo.\nIl \"lavoro\" effettuato a favore del luogo ha quindi un doppio benefico effetto, perch\u00e9 le iniziative per migliorare la citt\u00e0 e la vita dei cittadini sono anche quelle che creano le basi indispensabili per un turismo di qualit\u00e0.\nSpesso da un gruppo di amici o da una comunit\u00e0 parrocchiale, da un'associazione o un comitato gi\u00e0 funzionanti che sentono il bisogno di qualificare ancor di pi\u00f9 la loro attivit\u00e0 con il riconoscimento ufficiale e i crismi nobiliari derivanti dall'immagine e dalla storia delle pro loco. In alcuni casi, non molti per la verit\u00e0, sono le stesse Amministrazioni comunali che stimolano la nascita di una pro loco nella speranza che la stessa risolva, con la sua versatilit\u00e0 e con la passione dei suoi componenti, le pastoie burocratiche in cui si impantanano spesso gli enti pubblici nella realizzazione di un\u2019iniziativa, in particolare, se questa non \u00e8 programmata con largo anticipo e con dovizia di particolari.\nNel peggiore dei casi, la pro loco viene fatta nascere come strumento politico e soprattutto partitico, in questo caso avr\u00e0 vita breve e travagliata perch\u00e9 le Amministrazioni comunali cambiano spesso e anche se non cambiano colore politico, cambiano gli uomini di riferimento o gli accordi programmatici. In questi casi se la pro loco non ha dimostrato nel tempo una certa equidistanza dai partiti viene etichettata e messa all'indice con conseguenze disastrose, se al contrario avr\u00e0 dimostrato di voler operare comunque per il bene della propria comunit\u00e0, al di l\u00e0 degli schieramenti, allora, probabilmente, non solo gli amministratori intelligenti e lungimiranti si avvarranno della sua collaborazione, ma l'Associazione sar\u00e0 sostenuta anche dalla maggioranza della popolazione, che identificher\u00e0 in essa un punto di riferimento sociale importante e da tutelare.\nLe attivit\u00e0.\nParticolare rilievo rivestono per lo sviluppo delle attivit\u00e0 turistiche, in particolare per quel che concerne i prodotti tipici dell'enogastronomia e dell'artigianato locale, le tradizioni popolari, la tutela e la salvaguardia dei patrimoni storico-artistici, architettonici, culturali e ambientali.\nGli organi.\nL'organo rappresentativo \u00e8 l'assemblea dei soci composta da tutti i soci. L'assemblea elegge il presidente e ha funzioni di rappresentanza e la responsabilit\u00e0 gestionale e amministrativa. L'organo deliberativo principale \u00e8 il Consiglio direttivo eletto dall'assemblea dei soci tesserati e rinnovato secondo le direttive dello statuto sociale. Gli altri organi sono rappresentati dai revisori dei conti e dal collegio dei probiviri."}
{"id": "1064989", "revid": "320578", "url": "https://it.wikipedia.org/wiki?curid=1064989", "title": "W radio 2", "text": ""}
{"id": "1064992", "revid": "339392", "url": "https://it.wikipedia.org/wiki?curid=1064992", "title": "Federazione italiana giuoco calcio", "text": ""}
{"id": "1064994", "revid": "116774", "url": "https://it.wikipedia.org/wiki?curid=1064994", "title": "Sottostazione elettrica mobile", "text": ""}
{"id": "1064998", "revid": "125300924", "url": "https://it.wikipedia.org/wiki?curid=1064998", "title": "Istiodactylus", "text": "Istiodactylus \u00e8 un genere di pterosauro di medie dimensioni, vissuto durante il Cretacico inferiore. Il genere contiene due specie distinte: la prima \"I. latidens\" fu scoperta nel sud della Gran Bretagna, mentre la seconda \"I. sinensis\" \u00e8 stata scoperta in Cina. L' \"Istiodactylus\" si distingue tra gli pterosauri soprattutto per l'insolita forma del muso e per l'insolita forma dei denti.\nDescrizione.\nL\u2019\"Istiodactylus\" era uno pterosauro di medie dimensioni. Le stime sulla lunghezza complessiva dell'animale sono state a lungo contestate da vari paleontologi a causa dei pochi resti frammentari a disposizione. Le prime stime, infatti, affermavano che il cranio dell'olotipo doveva essere lungo circa 56 centimetri (22 in), tuttavia uno studio del 2012, ha concluso che il cranio dell'esemplare NHMUK R3877, non doveva superare i 43 centimetri (17 in) di lunghezza. La massima apertura alare che poteva raggiungere un esemplare completamente adulto si aggirava sui 4,3 metri (14 ft), per una lunghezza complessiva di circa 54 cm (20 in), praticamente la met\u00e0 del pi\u00f9 grande \"Pteranodon\".\nPer via dello strano profilo del becco, dalla punta di forma arrotondata, l\u2019\"Istiodactylus\" \u00e8 stato talvolta indicato come \"pterosauro dal becco d'anatra\". Tuttavia, al contrario del becco delle anatre, il becco dell\u2019\"Istiodactylus\" era colmo di denti di forma vagamente triangolare e compressi lateralmente, molto adatti ad afferrare e strappare. Il cranio era relativamente breve e i denti si trovavano solamente alla fine del becco. Tutte queste insolite strutture anatomiche hanno fatto supporre a scienziati come Witton, che l\u2019\"Istiodactylus\" dovesse essere essenzialmente un saprofago.\nStoria della scoperta.\nNel 1887, il paleontologo Harry Govier Seeley, ritrov\u00f2 i resti di bacino fossile, nei pressi dell'Isola di Wight, denominando i fossili come \"Ornithodesmus cluniculus\", pensando che si trattasse di un uccello. Solo nel 1901, Seeley si rese conto che i fossili da lui ritrovati potessero appartenere ad uno pterosauro. In seguito nel 1913, Reginald Walter Hooley descrisse una seconda specie del genere che denomin\u00f2 \"Ornithodesmus latidens\". Il materiale scoperto da Hooley sanc\u00ec una volta per tutte che i fossili appartenevano ad uno pterosaro. L'olotipo della nuova specie (BMNH R 0176), era uno scheletro parziale e il nome specifico significa \"dente ampio\", in latino.\nTuttavia, un nuovo studio nel 1980, dichiar\u00f2 che i fossili appartenenti alla specie \"Ornithodesmus cluniculus\", appartenevano in realt\u00e0 ad un piccolo dinosauro teropode. Ci\u00f2 significava che la specie di \"O. latidens\" era l'unica specie di pterosauro valida, e pertanto andava considerata come la specie tipo. Il genere fu successivamente ribattezzato come \"Istiodactylus\" dagli studiosi Stafford Howse, Andrew Milner, e David Martill, nel 2001. Il nome del genere deriva dal greco: \"Istion\" che significa vela e \"daktylos\" che significa dito, riferendosi al fatto che l'ala degli pterosauri \u00e8 formata da una membrana di pelle collegata al quarto dito della \"mano\".\nClassificazione.\nNel 2001, Howse \"et al.\", cre\u00f2 la famiglia degli Istiodactylidae.\nNel 2006, fu rinvenuta una seconda specie: \"I. sinensis\" ritrovata in Cina, da cui deriva il suo nome specifico. L'olotipo di questa seconda nuova specie (NGMC 99-07-011), \u00e8 uno scheletro parziale di un individuo subadulto. In confronto alla prima specie, \"I. sinensis\" era decisamente pi\u00f9 piccolo, per circa un quarto del peso della specie tipo.\nDi seguito \u00e8 riportato un cladogramma che mostra la collocazione filogenetica di \"Istiodactylus\". Ad opera di Andres e Myers (2013)."}
{"id": "1065005", "revid": "767487", "url": "https://it.wikipedia.org/wiki?curid=1065005", "title": "Deduzione fiscale", "text": "Nella scienza delle finanze, in materia di tassazione, si definisce onere deducibile un importo che \u00e8 possibile sottrarre dal reddito complessivo al fine di determinare la base imponibile.\nLa detrazione agisce invece riducendo l'imposta lorda."}
{"id": "1065014", "revid": "1543377", "url": "https://it.wikipedia.org/wiki?curid=1065014", "title": "Domenico Barbaja", "text": "Biografia.\nLa sua carriera inizi\u00f2 come cameriere in un caff\u00e8 milanese. Fece fortuna, essendo il primo a servire (o almeno prendendosene la paternit\u00e0) un particolare tipo di caff\u00e8 con schiuma di latte, probabilmente il primo \"cappuccino\". Questa bevanda, che prese il nome di barbajada, \u00e8 una variante con cioccolato caldo, divenne cos\u00ec popolare a Milano che da cameriere qual era fu in grado, in breve tempo, di aprire una serie di caff\u00e8 che servivano la nuova bevanda. \nEgli ampli\u00f2 la sua attivit\u00e0 comprando e vendendo munizioni durante le guerre napoleoniche.\nIn seguito riusc\u00ec ad ottenere l'appalto del gioco d'azzardo alla Scala, e inizi\u00f2 a divenire molto ricco. Da questa posizione inizi\u00f2 a fare l'impresario. Nel tempo gest\u00ec alcuni dei teatri pi\u00f9 importanti di allora e di oggi: la Scala di Milano, il S. Carlo di Napoli (dal 1809 al 1840), rendendolo uno dei teatri pi\u00f9 importanti del mondo. Dal 1821 gest\u00ec due teatri a Vienna, il Theater am K\u00e4rntnertor ed il Theater an der Wien e nel 1826 assunse, per sei stagioni, la gestione del Teatro alla Scala prima di ritornare a Napoli. Nel contempo gestiva il Teatro alla Cannobbiana di Milano (ora Teatro Lirico) dove si ebbero delle prime importanti, come quella de \"L'elisir d'amore\" di Gaetano Donizetti.\nBarbaja gestisce il successo di grandi compositori come Gioachino Rossini, Gaetano Donizetti o Vincenzo Bellini. E questo non solo nei teatri gestiti direttamente da lui, ma anche per le sue entrature in altri grandi teatri. La sua celebrit\u00e0 fu tale che venne chiamato \"il principe degli impresari\" e \"il vicer\u00e9 di Napoli\". La sua fama aument\u00f2 notevolmente quando riusc\u00ec ad organizzare, in soli nove mesi, la ricostruzione del San Carlo distrutto da un incendio. Il suo successore alla Scala fu Bartolomeo Merelli, degno di Barbaja. Al Merelli la leggenda attribuisce l'insistenza con cui convinse Giuseppe Verdi (amareggiato) a scrivere il \"Nabucco\" e a divenire ci\u00f2 che Verdi \u00e8 divenuto. L'esordio del \"Nabucco\" data cinque mesi dopo la morte di Barbaja.\nEbbe come amante la famosa cantante Isabella Colbran, che poi spos\u00f2 Rossini e quindi Barbaja si consol\u00f2 con la Cecconi.\nDa ricordare la memorabile interpretazione di Barbaja di Giorgio Gaber nel film \"Rossini! Rossini!\". Per questa interpretazione il cantante-attore \u00e8 stato candidato ad un David di Donatello. \nMor\u00ec a Napoli a 63 anni nel 1841."}
{"id": "1065016", "revid": "78273", "url": "https://it.wikipedia.org/wiki?curid=1065016", "title": "Olimpiadi 2004", "text": ""}
{"id": "1065017", "revid": "287204", "url": "https://it.wikipedia.org/wiki?curid=1065017", "title": "Anita Cerquetti", "text": "Biografia.\nDal natio paese marchigiano si trasfer\u00ec con la famiglia a Citt\u00e0 di Castello, dove trascorse la giovent\u00f9. Studi\u00f2 al liceo classico e privatamente violino. A sedici anni cant\u00f2 al matrimonio di un'amica e un musicista del Teatro San Carlo di Napoli presente le consigli\u00f2 di provare a studiare canto. Si iscrisse al Conservatorio Francesco Morlacchi di Perugia sotto la guida del maestro Aldo Zeetti vincendo in breve tempo diversi concorsi, fino a quello importante del Teatro lirico sperimentale Adriano Belli di Spoleto, grazie al quale pot\u00e9 debuttare in \"Aida\" nel 1951.\nNel 1955 si esib\u00ec in \"Norma\" al Giardino di Boboli a Firenze e in \"Un ballo in maschera\" alla Lyric Opera di Chicago. Nel 1956 interpret\u00f2 \"Aida\" alle Terme di Caracalla e al Teatro La Fenice di Venezia e \"La Gioconda\" a Firenze. Nel 1957 ancora \"Aida\" al Teatro dell'Opera di Roma, \"Ernani\" in una storica edizione diretta da Dimitri Mitropoulos e \"Un ballo in maschera\" a Firenze, \"Don Carlo\" a Chicago. Nel 1958 debutt\u00f2 al Teatro alla Scala con \"Nabucco\".\n\u00c8 nota al grande pubblico anche per aver sostituito Maria Callas nel gennaio 1958 nella seconda e terza recita di \"Norma\", dopo l'abbandono clamoroso del soprano greco-americano durante la rappresentazione inaugurale della stagione del Teatro dell'Opera di Roma.\nNel 1960 fu interprete vocale del testo musicale del balletto \"Laudes Evangelii\" con musica di Valentino Bucchi e cant\u00f2 lo \"Stabat Mater\" di Gioachino Rossini alla Scala. Nello stesso anno ci fu il ritiro dalle scene.\nAnita Cerquetti ha svolto una carriera importante, per quanto breve, di soprano drammatico, che l'ha vista sui grandi palcoscenici italiani e internazionali. Il precoce abbandono avvenne per motivi di salute e, come disse lei stessa, per scelte personali, suscitando il rimpianto del pubblico e della critica."}
{"id": "1065033", "revid": "118031", "url": "https://it.wikipedia.org/wiki?curid=1065033", "title": "Lord Alfred Tennyson", "text": ""}
{"id": "1065039", "revid": "767487", "url": "https://it.wikipedia.org/wiki?curid=1065039", "title": "Fuga da Absolom", "text": "Fuga da Absolom (\"No Escape\") \u00e8 un film del 1994, diretto da Martin Campbell. \u00c8 tratto dal romanzo di fantascienza distopica \"The Penal Colony\" di Richard Herley.\nTrama.\nNel 2022, dopo aver assassinato un superiore che lo aveva obbligato ad uccidere 342 civili mascherando l'azione in una ricerca di basi nemiche, il capitano dei marine J.T. Robbins viene condannato all'ergastolo e condotto dapprima in un carcere di massima sicurezza, il Leviticus, per poi finire sull'isola-carcere di Absolom, rifiutando di rispettare l'autorit\u00e0 del direttore.\nQui viene catturato dai barbari e cannibali \"Esterni\", comandati da Marek. Grazie alle sue abilit\u00e0 militari riesce per\u00f2 a fuggire, rubando anche l\u2019arma personale di Marek. Robbins viene poi accolto dai pacifici \"Interni\", che vivono protetti dal resto dell'isola da una palizzata, in un villaggio relativamente prospero in cui ognuno ha il suo compito, sotto la guida del Padre, un ex chirurgo accusato di omicidio. Qui fa la conoscenza di varie persone, tra cui il braccio destro del Padre Hawkins, il giovane Casey che vede in lui un maestro, Stephano, che si occupa di raccogliere dal mare qualsiasi cosa possa essere utile, l\u2019inventore Dysart e il bizzarro ed effeminato King. Robbins non condivide tutte le regole degli Interni (tra cui quella di espellere coloro che si addormentano durante il turno di guardia), ma quando gli Esterni attaccano il villaggio per rubare viveri, decide di lottare con loro. Il suo contributo \u00e8 determinante, solo grazie all\u2019intervento di Robbins infatti, il Padre non viene ucciso da Marek e gli Esterni si ritirano.\nIl giorno dopo Robbins scopre che gli Interni stanno mettendo a punto un modo di evadere, anche per raccontare al mondo cosa in realt\u00e0 succede agli ergastolani. Dysart sta cio\u00e8 mettendo a punto delle barche in grado di eludere i sistemi di sorveglianza dell\u2019isola, che per\u00f2 finora hanno sempre fallito, forse anche a causa di una spia interna. Robbins pretende di salire sulla prossima barca e per guadagnarsi questo diritto, si infiltra nell\u2019accampamento di Marek per reperire uno spinterogeno necessario al completamento del motore. Riesce nell\u2019intento, ma viene catturato insieme a Casey, che l\u2019aveva nascostamente seguito. Costretti da Marek a duellare, i due si affrontano e Casey rimane ucciso. Robbins viene poi liberato dal secondo di Marek, che si rivela essere un infiltrato degli Interni e riesce a portare lo spinterogeno al villaggio. Convince poi il Padre a far evacuare il villaggio, perch\u00e9 non in grado di affrontare un assalto in massa degli Esterni.\nQuesti infatti entrano poi nel villaggio senza difficolt\u00e0, ma Robbins ha teso loro un\u2019imboscata e li decima con il lanciarazzi sottratto a Marek. Sopravvissuto all\u2019esplosione, Marek attacca Robbins, che riesce ad ucciderlo solo grazie all\u2019aiuto del Padre, il quale d\u00e0 la sua vita per salvarlo e gli affida il proprio diario da mostrare al mondo. Nel frattempo il direttore del carcere, allertato dall\u2019esplosione, decide di raggiungere l\u2019isola in elicottero. Dopo aver dato a Hawkins l\u2019incarico di succedere al Padre, Robbins scopre per\u00f2 che la barca con cui sperava di lasciare l\u2019isola \u00e8 andata distrutta e che Dysart \u00e8 stato ucciso. La spia si rivela essere King, al quale il direttore aveva promesso di portarlo via in cambio di informazioni. Robbins lo costringe allora a comunicare al direttore di atterrare in una zona prestabilita, dove nel frattempo alcuni Interni preparano un agguato. Robbins riesce cos\u00ec a requisire l\u2019elicottero e ad evadere insieme a Stephano e altri prigionieri, mentre il direttore e King sono lasciati in balia degli Esterni superstiti.\nProduzione.\nTutto ci\u00f2 che di costruito e indossato si vede sull'isola \u00e8 stato fatto appositamente per il film dagli artigiani e falegnami dell'isola stessa, con materiali reperibili sul luogo. Molti di loro hanno poi partecipato al film come comparse. L'isola in cui si gira il film \u00e8 nel Queensland del Nord, in Australia. \n, nonostante questa sia la pellicola che lo ha fatto conoscere al grande pubblico, e che la critica ha apprezzato pi\u00f9 di altri suoi film."}
{"id": "1065047", "revid": "466539", "url": "https://it.wikipedia.org/wiki?curid=1065047", "title": "Rifugio Citt\u00e0 di Fiume", "text": "Il rifugio Citt\u00e0 di Fiume \u00e8 un rifugio alpino delle Dolomiti situato nel comune di Borca di Cadore (BL), verso la fine della val Fiorentina, a quota 1.917\u00a0m s.l.m. Si trova lungo le pendici del col della Puina (2.254 m), dominato a sud dal monte Pelmo (3.168 m).\nStoria.\nVenne inaugurato il 20 settembre 1964 ricavandolo dalla malga Durona, costruita attorno al 1600 bench\u00e9 pi\u00f9 volte rimaneggiata. \u00c8 da sempre propriet\u00e0 della sezione CAI di Fiume che, dopo gli eventi della seconda guerra mondiale, ha sede a Padova.\nAccessi.\nL'accesso pi\u00f9 diretto avviene attraverso il sentiero 467, una comoda carrozzabile (accessibile solo ai veicoli autorizzati) che inizia a 1.663 m d'altitudine presso un tornante della provinciale 251 poco pi\u00f9 a valle del passo Staulanza. In alternativa, pu\u00f2 essere raggiunto dal vicino rifugio Aquileia (1.583 m).\nPer il rifugio transita l'alta via n. 1 (segnavia 467 e 472)."}
{"id": "1065052", "revid": "767487", "url": "https://it.wikipedia.org/wiki?curid=1065052", "title": "Sarit Hadad", "text": "Biografia.\nProveniente da una famiglia di musicisti di origini juhuro, ad otto anni inizia a suonare il pianoforte all'insaputa dei propri stessi genitori che lo scopriranno solo due anni pi\u00f9 tardi. Pi\u00f9 o meno nello stesso periodo impara a suonare altri strumenti tra cui la chitarra, l'organo e il Darabouka.\nA quindici anni entra a far parte della banda giovanile di \"Hadera\" aprendosi cos\u00ec la carriera da solista.\nLe sue canzoni pi\u00f9 importanti e famose sono \"Shm\u00e0 Israel\" e \"Light a Candle\" con cui ha rappresentato Israele all'Eurovision Song Contest 2002 arrivando in dodicesima posizione. Tra gli altri brani che ha interpretato risulta anche una versione in lingua ebraica della canzone \"In assenza di te\", portata al successo da Laura Pausini, il cui titolo in ebraico \u00e8 \"Ha-ezev Betochi\".\nHadad non si esibisce di Shabbat e durante le Festivit\u00e0 ebraiche, tranne quando si esib\u00ec all'Eurovision Song Contest 2002, sabato 25 maggio del 2002.\nNel Luglio 2007, Madonna ha affermato di essere una sua fan.\nSarit Hadad canta in diverse lingue, tra cui: francese, inglese, arabo, georgiano, circasso, bulgaro, turco, greco ed ebraico. Lei \u00e8 stata la prima artista israeliana ad esibirsi (professionalmente) in Giordania."}
{"id": "1065070", "revid": "767487", "url": "https://it.wikipedia.org/wiki?curid=1065070", "title": "Anhanguera", "text": "L'anhanguera (gen. Anhanguera) \u00e8 uno pterosauro vissuto nel Cretaceo inferiore (circa 110 milioni di anni fa) in Sudamerica e, forse, in Europa.\nDue carene per fendere l'acqua.\nQuesto grande rettile volante, dall'apertura alare di circa 5 metri, era dotato di un cranio allungato dotato di due basse carene, una posta sopra la mascella e l'altra posta nella parte inferiore della mandibola. Probabilmente queste strutture gli garantivano una migliore aerodinamicit\u00e0, o forse venivano usate per fendere l'acqua quando, in modo simile agli attuali becchi a forbice (gen. \"Rynchops\"), questo pterosauro cacciava i pesci a pelo d'acqua. La scoperta di questo pterosauro, avvenuta negli anni '80 del secolo scorso, aiut\u00f2 a comprendere il tipo di locomozione quadrupede che dovevano avere gli pterosauri. \nClassificazione.\nLe sue affinit\u00e0 lo riconducono ad altri giganti dei cieli del Cretaceo, inclusi nella grande famiglia (probabilmente polifiletica) degli ornitocheiridi (Ornithocheiridae). Tra gli animali simili, da ricordare \"Ludodactylus\". Il nome \"Anhanguera\" proviene dalla citt\u00e0 di Anhanguera in Brasile, nei pressi della quale i fossili sono stati rinvenuti. Come altri pterosauri, ad esempio \"Tapejara\" e \"Tropeognathus\", i suoi fossili sono stati rinvenuti nella formazione Santana dell'Araripe. \nSpecie.\nSono state riconosciute due specie provenienti dal Brasile, relativamente simili tra di loro: \"Anhanguera blittersdorfi\", la specie tipo, e \"A. santanae\", leggermente pi\u00f9 gracile. Dall'Inghilterra, inoltre, provengono i frammenti cranici di altre due specie, \"A. cuvieri\" e \"A. fittoni\", precedentemente ascritte ai generi \"Pterodactylus\" e (poi) a \"Ornithocheirus\", in strati un po' pi\u00f9 recenti. In Australia sono noti frammenti di animali simili. Un'altra specie ben conosciuta, \"A. piscator\", \u00e8 stata ascritta al genere \"Coloborhynchus\"."}
{"id": "1065075", "revid": "339392", "url": "https://it.wikipedia.org/wiki?curid=1065075", "title": "Calcio Modena", "text": ""}
{"id": "1065080", "revid": "963427", "url": "https://it.wikipedia.org/wiki?curid=1065080", "title": "Granuli di aleurone", "text": "I granuli di aleurone (noti a volte come corpi proteici) sono vescicole che racchiudono riserve proteiche nelle cellule vegetali, particolarmente abbondanti nei semi. \nHanno forma sferica, diametro da 0.1 a 22\u00a0\u00b5m; al loro interno c'\u00e8 una matrice amorfa, ricca di sostanze proteiche e talora di proteine enzimatiche. \nNella matrice possono trovarsi delle inclusioni:\nDurante la germinazione e le prime fasi di crescita della plantula, il contenuto dei corpi proteici viene idrolizzato per fornire substrati ed energia per la crescita della plantula. Quando l'idrolisi delle sostanze di riserva \u00e8 completata, i corpi proteici diventano piccoli vacuoli acquosi, che si fonderanno poi a formare il grosso vacuolo della cellula.\nL'origine dei corpi proteici pu\u00f2 essere diversa (vacuolo, porzioni di reticolo endoplasmico, piccole vescicole citoplasmatiche)."}
{"id": "1065083", "revid": "113131278", "url": "https://it.wikipedia.org/wiki?curid=1065083", "title": "Supervideograph", "text": "Supervideograph o Supervideografen \u00e8 un metodo professionale simile al cinerama, consistente in una tecnica di ripresa a cinque cinecamere, in genere per coprire un angolo visuale prossimo al giro di orizzonte, e generalmente di 225\u00b0.\nUtilizzato largamente per documentari spettacolari (sole di mezzanotte, aurore boreali) nei Paesi nordici.\nIl sistema \u00e8 stato sviluppato dal regista norvegese Ivo Caprino."}
{"id": "1065092", "revid": "174925", "url": "https://it.wikipedia.org/wiki?curid=1065092", "title": "Piani di Bobbio", "text": "I Piani di Bobbio sono una stazione sciistica della Valsassina, in provincia di Lecco. Nell'Alto Medioevo i terreni erano di propriet\u00e0 dell'Abbazia di San Colombano di Bobbio, che l'utilizzava per l'alpeggio estivo del proprio bestiame, da cui il nome attuale.\nSituati nel territorio del comune di Barzio, si trovano al confine con la provincia di Bergamo; le piste da sci dei Piani di Bobbio e quelle di Valtorta fanno infatti parte di un unico comprensorio sciistico. La zona \u00e8 inoltre rinomata per i numerosi sentieri, che comprendono anche le vie ferrate sul Gruppo dei Campelli. Qui sorge anche il Santuario della Regina dei Monti e delle Funivie.\nIl comprensorio per lo sci.\nLa trasformazione sciistica.\nNegli anni cinquanta i Piani di Bobbio, grazie alla costruzione, prima della seggiovia e poi della pi\u00f9 moderna cabinovia proveniente da Barzio, diventano meta di numerosi turisti, soprattutto lecchesi e milanesi, che in inverno salgono ai Piani di Bobbio, per praticare sport invernali. \u00c8 cos\u00ec che a partire dagli anni cinquanta sorgono i primi moderni impianti di risalita. Grazie alla presenza sempre pi\u00f9 massiccia di turisti e sciatori, alla fine degli anni ottanta, si decide di collegare le piste del versante lecchese dei Piani di Bobbio a quelle del versante bergamasco di Valtorta. Si viene a creare cos\u00ec un unico comprensorio sciistico di 35\u00a0km di piste e rinnovando, negli anni, la maggior parte degli impianti di risalita. Nel 1998 viene realizzata la prima seggiovia quadriposto.\nNel 2007 viene aperta una seconda seggiovia quadriposto, la \"Camosci\", sostitutiva di due vecchie sciovie \"Casari 2000\" e \"Ausilia\". Negli anni seguenti le presenze nella stazione sciistica aumentano notevolmente, e questa si afferma come una tra le maggiori localit\u00e0 lombarde. Nel 2010 la vecchia seggiovia di Valtorta viene sostituita con una nuovissima seggiovia quadriposto ad agganciamento automatico. Per la stagione invernale 2014-15 la storica seggiovia monoposto Orscellera (tra le pi\u00f9 vecchie dell'intero arco alpino, risalente infatti al 1961) \u00e8 stata sostituita con un nuovo impianto. La \"Nuova Orscellera\", \u00e8 una seggiovia quadriposto con partenza nella zona della stazione a valle della seggiovia Fortino ed arrivo a monte invariato rispetto al vecchio impianto.\nI progetti futuri.\nTra i progetti per i prossimi anni, anche se al momento non si hanno evidenze precise, si ricordano\n1) Seggiovia quadriposto \"Nava -Bobbio\", che dovrebbe servire la parte alta della pista di rientro a Barzio, gi\u00e0 in funzione fino agli anni 80-90 poi abbandonata per lo scarso innevamento e per l'interruzione dei lavori per la messa in sicurezza.\n2) Seggiovia quadriposto \"Megoffi\", che consentirebbe di ampliare il comprensorio sciistico con nuove piste ai piedi dello Zuccone Campelli in un'area di particolare bellezza paesaggistica.\nImpianti e piste.\nPiste di sci alpino.\nEcco un elenco delle piste di sci alpino del comprensorio sciistico di Barzio-Piani di Bobbio-Valtorta.\nPiste servite dalla seggiovia Nuova Orscellera\nPiste servite dallo skilift Ongania (piste rosse)\nPiste servite dalla seggiovia Camosci (piste rosse)\nPiste servite dallo skilift Capanno\nPiste servite dalla seggiovia Fortino (piste blu)\nPiste servite dallo skilift Chiesetta\nPiste servite dalla seggiovia Chiavello"}
{"id": "1065093", "revid": "400694", "url": "https://it.wikipedia.org/wiki?curid=1065093", "title": "Tunnel (programma televisivo)", "text": "Tunnel era un programma televisivo andato in onda su Rai 3 dal 6 febbraio al 22 maggio 1994 per 15 puntate alle 20:30.\nIl Programma.\nAlla trasmissione partecipavano diversi comici, la maggior parte dei quali provenivano dalla precedente esperienza televisiva di \"Avanzi\" e che continueranno in seguito a collaborare alla realizzazione dei programmi di carattere satirico condotti da Serena Dandini (uno su tutti, il \"Pippo Chennedy Show\").\nTra i protagonisti fissi della trasmissione vi erano infatti, oltre la gi\u00e0 citata presentatrice, come presenze confermate i fratelli Guzzanti (Corrado e Sabina), Pier Francesco Loche, Massimo Olcese, Adolfo Margiotta, Antonello Fassari, Cinzia Leone, Francesca Reggiani, Stefano Masciarelli, e i Broncoviz. Merita segnalare l'esordio nel programma da parte di Anna Meacci nel ruolo di una spettatrice nevrotica, sempre pronta ad afferrare per prima il microfono lanciato dalla Dandini al pubblico, per farlo esprimere su un tema specifico e anche di Marco Marzocca, divenuto poi la fedele spalla di Corrado Guzzanti, nel ruolo del piccolo \"Michelino\", il bambino ospite del TG4 condotto da una parodia di Emilio Fede (interpretato da Guzzanti) che lo vessava quanto poteva.\nIl programma ospit\u00f2 alcune star della musica italiana ed internazionale, tra cui Francesco de Gregori (prima puntata, 6 febbraio), ZZ Top (seconda puntata, 13 febbraio), Elvis Costello (quinta puntata, 6 marzo), Willy DeVille (13 marzo), Youssou N'Dour, i Tazenda ed i Nirvana.\nQuesti ultimi presero parte alla quarta puntata, trasmessa il 27 febbraio 1994: in realt\u00e0 la loro esibizione fu registrata il 23 febbraio, in occasione della loro tourn\u00e9e italiana. Il gruppo di Seattle esegu\u00ec dal vivo due brani \"Serve the Servants\" e \"Dumb\", ma soltanto il primo fu selezionato per il programma, mentre il secondo and\u00f2 in onda come omaggio inedito circa due mesi dopo, in una fase di \"cambio palco\", durante la diretta su Raiuno del Concerto del Primo Maggio.\nCon questa performance Kurt Cobain fece la sua ultima apparizione televisiva assoluta, a poco pi\u00f9 di un mese dalla morte.\nIl 3 marzo del 1994 \"Tunnel\" fu oggetto di un intervento ufficiale da parte della Vigilanza Rai, che in prospettiva delle allora imminenti elezioni politiche, ne chiese la sospensione fino all'esito elettorale, insieme a \"Blob\" e \"Schegge\". L'intervento di Gianni Locatelli, al tempo direttore generale della Rai, scongiur\u00f2 quello che da alcuni opinionisti fu ritenuto un tentativo di censura, cosicch\u00e9 il programma continu\u00f2 ad andare in onda regolarmente, seppur con una certa attenzione ai contenuti, soprattutto inerenti ai politici candidati.\nI personaggi fissi.\nIl programma aveva dei personaggi fissi, che riuscirono ad accattivarsi l'affetto e la simpatia del pubblico.\nAlcuni di questi erano:\nNel programma era presente, durante le prime puntate, anche una parodia di Alessandra Mussolini (interpretata da Cinzia Leone), ma questo personaggio venne abbandonato in quanto ricevette delle critiche proprio dalla stessa Mussolini.\nLe pubblicit\u00e0.\nAnche qui, come ne \"La TV delle ragazze\" e ad \"Avanzi\", apparivano delle pubblicit\u00e0 che erano parodie degli spot televisivi di allora. Nel periodo pre-elettorale, gli spot erano centrati molto sulle parodie di spot elettorali (il pi\u00f9 famoso degli spot era lo \"Sforza Italia\", pubblicit\u00e0 di un lassativo ricalcata sul partito di Silvio Berlusconi, Forza Italia, che addirittura aveva il jingle preso dallo spot elettorale).\nCon la fine delle elezioni, gli spot presero un'altra piega tornando pubblicit\u00e0-parodia. Meritano una segnalazione particolare uno spot di gente molto invadente e subdola (\"I Viscidors\", parodia degli alieni Visitors) e due parodie molto divertenti: quella dei supermercati Conad, trasformato in \"Supermercati Conan\", con la parodia della cassiera Nadia Rinaldi interpretata da Carla Signoris, e quella della benzina IP, interpretata da un inespressivo Roberto Baggio (parodia di Corrado Guzzanti) in occasione dei Mondiali di Calcio USA '94.\nUn'altra menzione particolare va fatta ad uno spot che vedeva come protagonista Vittorio Gassman: creato sulla falsariga dello spettacolo \"Gassman Legge Dante\", vennero creati dei piccoli spot che vedevano il grande attore leggere ogni tipo di testo, dal men\u00f9 di un ristorante fino al cartello dell'oculista."}
{"id": "1065098", "revid": "1372005", "url": "https://it.wikipedia.org/wiki?curid=1065098", "title": "Bruno Schweizer", "text": "Biografia.\nBruno Schweizer nacque da una famiglia di artigiani e commercianti. Dal 1907 al 1915 si trasfer\u00ec a Landshut sull'Isar dove frequent\u00f2 il liceo classico. Dopo l'iscrizione alla Facolt\u00e0 di Giurisprudenza e Scienze Politiche di Monaco di Baviera, nel 1917, venne chiamato alle armi e destinato come radiotelegrafista in terra araba, dove per la prima volta venne a contatto con una lingua e una cultura per lui nuove.\nAl suo ritorno in patria, si dedic\u00f2 allo studio della linguistica, si iscrisse alle Universit\u00e0 di Monaco, Friburgo e Innsbruck. Conobbe il professor Josef Schatz, fondatore della moderna dialettologia tedesca, con il quale mantenne ottimi rapporti per tutta la vita. Si laure\u00f2 in Germanistica con la tesi dal titolo \"Consonantismo della zona Lech-Isar\", lavoro che gli assicur\u00f2 visibilit\u00e0 nel mondo della linguistica tedesca. Infatti il professor Ferdinand Wrede, allora direttore del Deutscher Sprachatlas Institut lo invit\u00f2 a Marburgo, dove lo Schweizer svolse l'attivit\u00e0 di assistente universitario dal 1927 al 1931.\n\u00c8 durante questo periodo che lo Schweizer affina i suoi metodi di ricerca scientifica e si confronta con numerosi studiosi dell'epoca. L'orientamento linguistico di Bruno Schweizer fu quello classico dei filologi delle lingue germaniche, impegnato quindi, sia sul piano professionale che personale, a trasporre il mondo germanico-nordico nei suoi studi linguistici e nella sua vita con il fine di conservare i caratteri pi\u00f9 a antichi della lingua, nel suo caso specifico del dialetto bavarese del Lechrain. In quest'ottica intraprese vari viaggi in Islanda, durante gli anni trenta e quaranta, per apprendere la lingua islandese.\nNel 1931 torn\u00f2 a Monaco come assistente presso il S\u00fcdost-Institut, posizione che perse per motivi politici, essendo egli critico nei confronti del regime nazionalsocialista. Continu\u00f2 quindi i suoi studi indipendentemente, autofinanziandosi con conferenze pubbliche e radiofoniche. Durante quel periodo, lo Schweizer compie i suoi primi viaggi nel Sud Tirolo e gi\u00f9 fino alle enclavi cimbre del Veneto, dove lavora alla raccolta di dati, con lo scopo di stilare un atlante dei dialetti bavaresi. Decise poi di dedicarsi specificatamente al cimbro, con il fine di redigere una grammatica della lingua, da presentare a Monaco per l'abilitazione. Quando al suo ritorno sottopose il suo lavoro, dal titolo \"Zimbriche Sprachreste\" (Resti di lingua cimbra), pubblicato nel 1939, al Decano della Facolt\u00e0 di Filosofia, appunto per richiedere l'abilitazione, questi ne rimase entusiasta e propose quindi allo Schweizer un posto nella \"Research Post for German Studies\" a Detmold.\nAllo scoppio della seconda guerra mondiale prest\u00f2 servizio come radiotelegrafista, dal settembre 1939 al settembre 1940, ed in seguito, vista la sua esperienza come linguista, venne scelto per far parte della Kulturkomission della Ahnenerbe Forschungs und Lehrgemeinschaft (Societ\u00e0 di ricerca ed insegnamento dell'eredit\u00e0 ancestrale), meglio conosciuta semplicemente come Ahnenerbe. L'Ahnenerbe \u00e8 una societ\u00e0 fondata da Heinrich Himmler, Hermann Wirth e Walter Darr\u00e9 il 1\u00ba luglio 1935. Fu originariamente votata alle ricerche riguardanti la storia antropologica e culturale della razza germanica. Nel 1939, la societ\u00e0 venne ristrutturata da Himmler che stabil\u00ec anche i compiti che l'associazione avrebbe dovuto svolgere: compiere ricerche nel campo della storia antica, studiando i fatti da un punto di vista scientifico, in maniera oggettiva e senza falsificazioni. Dovendo necessariamente coprire un ruolo istituzionale militare, allo Schweizer venne riconosciuto il grado di Unabk\u00f6mmlich, cio\u00e8 indispensabile, che mantenne per tutta la durata del conflitto. Al contrario della quasi totalit\u00e0 dei suoi colleghi, Bruno Schweizer non era quindi n\u00e9 membro del partito, n\u00e9 membro delle SS.\nVenne inviato nel Sud Tirolo con l'incarico di redigere una geografia dei dialetti tirolesi ma, a causa di divergenze con i colleghi, decise di dedicarsi esclusivamente allo studio della minoranza linguistica cimbra, il 29 agosto 1941 scrive infatti un rapporto intitolato \"Bericht \u00fcber Ergebnisse der Zimbernforschung\" (Rapporto sui risultati della ricerca sul cimbro). Risale al 1948 la pubblicazione dello studio \"Der Herkunft der Zimbern\" (L'origine dei cimbri).\nAd oggi, Bruno Schweizer rimane lo studioso che pi\u00f9 ha scritto, documentato, raccolto e analizzato in ambito cimbro; la maggior parte del suo lavoro rimane tuttora inedita, ed \u00e8 conservata presso l'archivio del Forschungsinstitut f\u00fcr deutsche sprache (Istituto di Ricerca per la Lingua Tedesca) di Marburgo. Tra i numerosi manoscritti troviamo: \"Un Zimbriches W\u00f6rterbuch\" (Dizionario cimbro) in pi\u00f9 volumi; un manoscritto di 845 pagine, suddiviso in 5 volumi, dal titolo \"Gesamtgrammatik des Zimbrichen\" (Grammatica generale del cimbro): ogni volume \u00e8 dedicato ad un differente aspetto della lingua cimbra: \"Volume I \u2013 Le vocali\"; \"Volume II \u2013 Le consonanti\"; \"Volume III \u2013 La morfologia\"; \"Volume IV \u2013 La formazione delle parole\"; \"Volume V\u00a0\u2013 La sintassi\". \u00c8 inoltre presente una collezione manoscritta, anch'essa inedita, di racconti e canti di oltre mille pagine intitolata \"Zimbriche Volkskunde\" (Folclore cimbro).\nRecentemente la casa editrice tedesca \"Steiner\" ha pubblicato il volume \"Zimbrische Gesamtgrammatik. Vergleichende Darstellung der zimbrischen Dialekte\" curato dal professore statunitense James Dow dell'Universit\u00e0 dell'Iowa dopo aver consultato due manoscritti dello Schweizer conservati all'Universit\u00e0 di Marburgo."}
{"id": "1065100", "revid": "751106", "url": "https://it.wikipedia.org/wiki?curid=1065100", "title": "Aera Cura", "text": ""}
{"id": "1065101", "revid": "45127713", "url": "https://it.wikipedia.org/wiki?curid=1065101", "title": "*", "text": ""}
{"id": "1065102", "revid": "149726", "url": "https://it.wikipedia.org/wiki?curid=1065102", "title": "Sassone il Grammatico", "text": ""}
{"id": "1065112", "revid": "247222", "url": "https://it.wikipedia.org/wiki?curid=1065112", "title": "Matuzal\u00e9m", "text": "Caratteristiche tecniche.\nSoprannominato \"Il Professore\" per le sue doti di playmaker in mezzo al campo, \u00e8 un centrocampista mancino che nel corso degli anni si \u00e8 trasformato da mediano a regista con propensione offensiva.\nCarriera.\nClub.\nGli esordi.\nDa professionista, dopo due anni con la maglia del Vitoria Bahia ed una breve parentesi con la maglia del Bellinzona, viene acquistato dal che lo gira subito con la formula della compropriet\u00e0 al Napoli. Rimane sotto il Vesuvio per due stagioni, nelle quali si disciplina tatticamente e caratterialmente e conquista la promozione in Serie A nel 2000. Al termine del campionato successivo viene riscattato dal Parma, che lo gira sempre in compropriet\u00e0 al , dove esordisce come primo calciatore straniero nella storia del club biancorosso. Contribuisce con 28 presenze e 3 reti alla salvezza della squadra all'epoca allenata da Walter Novellino (gi\u00e0 suo allenatore al Napoli).\nLa stagione successiva approda dal Parma al Brescia. Rimane agli ordini di Carlo Mazzone per due stagioni, conquistando altrettante salvezze e siglando due reti nell'ultima partita della carriera di Roberto Baggio, contro il Milan.\nLe stagioni in Ucraina e Spagna.\nNel 2004 il Brescia lo cede alla formazione ucraina dello Shakhtar Donetsk per una cifra di 14 milioni di euro: con la formazione allenata da Mircea Lucescu ha vinto nel 2005 e nel 2006 il campionato ucraino, vestendone anche la fascia di capitano. Tra i vari gol segnati con la squadra arancio-nera si segnala quello realizzato contro il Siviglia il 15 marzo 2007 in Coppa UEFA. Matuzal\u00e9m si esib\u00ec nel cosiddetto \"colpo dello scorpione\": calci\u00f2 il pallone con la suola del piede sinistro tuffandosi in avanti.\nNel luglio 2007, attraverso il cosiddetto \"articolo 17\" che lo rende contrattualmente libero, diventa un calciatore della squadra spagnola del Real Saragozza. Con gli spagnoli colleziona solamente 14 presenze ed una rete a causa di un infortunio, ma il suo apporto non serve ad evitare la retrocessione della squadra.\nIl ritorno in Italia.\nIl 18 luglio 2008 viene ufficializzato il suo trasferimento alla Lazio in prestito per 800\u00a0000 euro, con diritto di riscatto dell'intero cartellino per 7,5 milioni di euro. Esordisce in campionato con la maglia della Lazio il 31 agosto a Cagliari, ma gi\u00e0 a partire dalla sua prima stagione in biancoceleste il suo rendimento viene condizionato da problemi fisici, che limitano a 32 le sue presenze nelle prime due stagioni.\nIl 19 maggio 2009 il Tribunale Sportivo di Losanna accoglie il ricorso formulato dallo Shakhtar riguardo al trasferimento di Matuzal\u00e9m al Real Saragozza. Il club spagnolo e il giocatore brasiliano vengono condannati al pagamento in solido di circa 12 milioni di euro a beneficio della squadra ucraina.\nIl 9 luglio 2009 viene riscattato dalla societ\u00e0 capitolina. L'8 agosto 2009, nella finale di Supercoppa italiana contro l'Inter, segna la rete del momentaneo 1-0 con un fortuito rimpallo; la partita finir\u00e0 2-1 per la Lazio. Il 18 ottobre 2009 torna al gol anche in Serie A (Lazio-Sampdoria 1-1).\nNel ritiro estivo di Auronzo di Cadore 2012 il centrocampista brasiliano si presenta con cinque giorni di ritardo, con la societ\u00e0 biancoceleste che decide di metterlo fuori rosa.\nGenoa.\nAll'inizio della sessione invernale di calciomercato viene ceduto al Genoa con la formula del prestito oneroso con diritto di riscatto. Fa il suo esordio stagionale e con la maglia dei \"Grifoni\" 6 gennaio 2013, nella vittoria interna sul Bologna (2-0). Il 3 febbraio 2013 durante la partita contro la Lazio un suo intervento provoca la riacutizzazione di un vecchio infortunio a Cristian Brocchi, che chiude cos\u00ec la sua carriera sportiva. Realizza il suo primo gol con la maglia genoana il 14 aprile successivo, nel derby contro la Sampdoria; tra l'altro al 15' della seguente partita si \u00e8 reso autore di un brutto fallo con cui ha causato un grave infortunio a Nenad Krsti\u010di\u0107. Nel mese di luglio viene riscattato dalla societ\u00e0 ligure per una cifra di circa 1,5 milioni di euro.\nIl campionato successivo esordisce alla seconda giornata, in occasione della sconfitta casalinga per 2-5 contro la Fiorentina. A causa di un brutto infortunio rimediato in occasione della trasferta contro il , chiude la stagione con solo 21 presenze e 0 gol.\nIl 1\u00ba luglio 2014 rescinde il contratto con il Genoa.\nBologna e Verona.\nIl 4 luglio 2014 firma un contratto annuale con il Bologna, club appena retrocesso in Serie B. A fine stagione il Bologna vince i playoff e ottiene la promozione in Serie A, e Matuzalem risulter\u00e0 uno dei trascinatori della squadra. Con 35 partite giocate (pi\u00f9 le 4 dei playoff), mette a segno il record personale di presenze in una stagione e si piazza 3\u00ba nella Top 15 dei centrocampisti di Serie B secondo una classifica stilata dalla Lega Serie B. Ha giocato inoltre le ultime partite da capitano, ruolo cedutogli da Archimede Morleo, per via delle ottime qualit\u00e0 da condottiero di Francelino.\nIl 18 settembre 2015 passa a parametro zero al Verona, sottoscrivendo un contratto annuale. L'8 gennaio 2016 risolve consensualmente il contratto con il club veneto.\nMiami FC e ritorno in Italia.\nIl 20 gennaio 2016 viene ufficializzato il suo ingaggio da parte del Miami FC.\nDopo l'esperienza statunitense, nel dicembre del 2016 viene ingaggiato dal , squadra laziale che militava nella Serie D girone G. \nSi congeda dal calcio giocato a giugno 2018, per dedicarsi alla carriera da allenatore. Il 27 settembre ottiene cos\u00ec la qualifica UEFA A che abilita all'allenamento di tutte le formazioni giovanili e delle prime squadre fino alla Serie C, e alla posizione di allenatore in seconda in Serie B e Serie A.\nNazionale.\nMatuzal\u00e9m non \u00e8 mai stato convocato dalla Nazionale brasiliana, anche se \u00e8 stato una colonna nelle rappresentative giovanili compiendo, insieme all'amico Ronaldinho, l'intera trafila. Insieme vincono nel 1997 il Campionato mondiale con la Nazionale Under-17 verde-oro e partecipano al con la nazionale di categoria.\nControversie.\nOltre a essersi reso protagonista di diversi episodi negativi nel corso della sua carriera calcistica sia dentro che fuori dal campo, nel settembre 2019 ha pubblicato un post su Instagram dove esibiva come trofei le caviglie di Cristian Brocchi e Nenad Krsti\u010di\u0107.\nIl 25 ottobre 2013 gli \u00e8 stata ritirata la patente in quanto \u00e8 stato trovato positivo all'alcool test con un tasso di 1,9 contro 0,5 che \u00e8 il massimo consentito.\nStatistiche.\nPresenze e reti nei club.\n\"Statistiche aggiornate al 7 maggio 2018.\""}
{"id": "1065119", "revid": "125257285", "url": "https://it.wikipedia.org/wiki?curid=1065119", "title": "Centro storico di Napoli", "text": "Il centro storico di Napoli rappresenta il primo nucleo storico della citt\u00e0. Esso racchiude quasi tre millenni di storia e risulta essere il pi\u00f9 vasto d'Italia e uno dei pi\u00f9 vasti d'Europa con i suoi , ossia il 14,5% dell'intera superficie comunale (117,27\u00a0km\u00b2); seguito dal centro storico di Roma che copre 14,30\u00a0km\u00b2, cio\u00e8 la quasi totalit\u00e0 del primo municipio (20\u00a0km\u00b2 ca.), e da quello di Milano (9,67\u00a0km\u00b2).\nUna porzione, pari a 10,21 km\u00b2, \u00e8 stata dichiarata patrimonio dell'umanit\u00e0 dall'UNESCO nel 1995, per i suoi eccezionali monumenti, che testimoniano la successione di culture del Mediterraneo e dell'Europa. Nell'intera citt\u00e0 storica, che fa riferimento a un territorio pi\u00f9 vasto rispetto al centro storico, si riconosce il pregio di una straordinaria concentrazione di punti di interesse: a tal proposito nel 2017 la BBC defin\u00ec Napoli come \u00ab\"la citt\u00e0 italiana con troppa storia da gestire\"\u00bb. La particolare unicit\u00e0 del centro storico di Napoli sta nella \"conservazione quasi totale e nell'uso\" dell'antico tracciato viario di epoca greca.\nStoria.\nIl centro storico di Napoli testimonia l'evoluzione storico-artistica della citt\u00e0, dal suo primo insediamento greco avvenuto nell'VIII secolo a.C. lungo la zona che affaccia sul mare, la rifondazione della stessa citt\u00e0 in un'area pi\u00f9 interna, costituente il \"centro antico\", fino alla citt\u00e0 barocca di epoca spagnola che ha visto l'apertura verso ovest del nucleo urbano e a quella centro dell\"\u00e9lite\" culturale ottocentesca, con la fioritura in citt\u00e0 di numerose ville nobiliari e borghesi che caratterizzano tutta l'area di Posillipo e del Vomero.\nL'area considerata patrimonio dell'UNESCO \u00e8 estesa per circa 10,21 km\u00b2 e contiene i seguenti quartieri: Avvocata, Montecalvario, San Giuseppe, Porto, Pendino, Mercato (Municipalit\u00e0 II), Stella, San Carlo all'Arena, (Municipalit\u00e0 III), Chiaia, San Ferdinando, San Lorenzo, Vicar\u00eca e parte delle colline del Vomero e Posillipo.\nIl terremoto dell'Irpinia del 1980 danneggia parte del centro storico e porta alla luce problemi strutturali e sociali (anche antichi) ai quali si decide di porre rimedio anche urbanistico con l'emanazione della legge n. 219/1981, recante disposizioni per la pianificazione e il controllo dell'attivit\u00e0 edilizia, azioni sanzionatorie, di recupero e riabilitazione dell'abusivismo. Attualmente, buona parte del centro storico della citt\u00e0 versa in condizioni poco idonee e atte alla conservazione, infatti, molte strutture, oltre alle gi\u00e0 citate chiese dell'arte (fontane, palazzi, architetture antiche, edicole sacre, ecc.) giacciono in condizioni di estremo abbandono: per far fronte a questa emergenza varie organizzazioni e comitati cittadini stanno cercando di far intervenire l'UNESCO.\nUn accordo siglato tra regione Campania, comune e Ministero dei Beni Culturali, ha fatto s\u00ec che venissero stanziati nel giugno 2012 dall'Unione europea 100 milioni di euro per eseguire anche lavori di restauro dei monumenti del centro storico pi\u00f9 a rischio.\nIl centro antico.\nLa citt\u00e0 ha due veri e propri nuclei antichi originari: il primo \u00e8 la collina di Pizzofalcone sulla quale nacque la citt\u00e0 di Partenope, mentre il secondo \u00e8 la zona dei decumani di Napoli dove \u00e8 sorta la successiva Neapolis. In quest'ultimo spazio, in particolare, si sono concentrate tutte le costruzioni avute nel corso dei secoli fino al XVI, con l'apertura verso ovest della citt\u00e0 per volere del vicer\u00e9 spagnolo don Pedro de Toledo.\nInsistono su questo sito un numero particolarmente elevato di risorse culturali e artistiche: obelischi, monasteri, chiostri, musei, le note vie del presepe, catacombe, scavi archeologici all'aperto e sotterranei con resti romani e greci, compreso il teatro romano, statue e bassorilievi, fregi monumentali, nonch\u00e9 colonne medievali a reggere antichi palazzi storici e molto altro ancora.\nSolo il centro antico, che ingloba i quartieri di San Giuseppe, Porto, Pendino, Mercato, San Lorenzo e Vicar\u00eca che, nello specifico, corrispondono pressoch\u00e9 all'area dei decumani di Napoli, vede l'esistenza di pi\u00f9 di 200 chiese storiche alle quali sono legate l'attivit\u00e0 di esponenti illustri dell'arte italiana. Fra i principali artisti si ricordano Giotto, Caravaggio, Donatello, Giuseppe Sanmartino, Luca Giordano, Cosimo Fanzago, Luigi Vanvitelli, Jusepe de Ribera, Domenichino, Guido Reni, Tino di Camaino, Marco dal Pino, Simone Martini, Mattia Preti e tanti altri.\nDurante l'epoca medievale, la citt\u00e0 fu divisa in seggi. Questi erano: Capuana, Montagna, Nido, Porto, Portanova e Forcella. In questo contesto la citt\u00e0 era chiusa dalla sua cinta muraria oltre la quale vi era il divieto assoluto di edificazione. La caratteristica che contraddistinse il centro antico di Napoli, infatti, \u00e8 la pressoch\u00e9 preclusione dello sviluppo in estensione della citt\u00e0, favorendo quindi quello \"in altezza\". La circostanza che la citt\u00e0 poggi su terreno tufaceo ha favorito pratiche di sopraelevazione di edifici preesistenti, attingendo il materiale dalle cave sotterranee gi\u00e0 utilizzate sin dal primo nascere della citt\u00e0.\nTuttavia, lo spostamento del potere politico al Maschio Angioino, fu un primo impulso per l'aristocrazia locale nel trascinare verso la parte occidentale della citt\u00e0 le proprie residenze nobiliari.\nL'apertura a occidente col vicereame spagnolo.\nL'ampliamento della citt\u00e0 verso occidente, avvenuto nel XVI secolo con don Pedro de Toledo, comporta la nascita dell'attuale \"centro storico\". Nacquero cos\u00ec i quartieri Spagnoli, con via Toledo, largo di Palazzo, via Medina fino all'area di Pizzofalcone e Chiaia.\nIl palazzo reale, nello specifico, fu motivo di un vero e proprio accaparramento da parte degli aristocratici napoletani e stranieri degli spazi vuoti nascenti lungo la strada che giungeva direttamente alla residenza del vicer\u00e9, ossia via Toledo.\nQueste riforme, determinarono nella citt\u00e0 la \"riconquista\" del mare che, dall'avvento di Partenope e fino ad allora, non fu pi\u00f9 utilizzato.\nLe grandi edificazioni del periodo borbonico.\nCol passaggio dal vicereame spagnolo al regno borbonico, si ha il definitivo salto culturale nella citt\u00e0, la quale divenne meta estrema del \"Grand Tour\" europeo.\nNapoli matura una propria coscienza illuminista confermandosi grande capitale europea. Nel giro di soli venti anni (dal 1730 al 1750) nascono imponenti edifici simbolo del livello culturale raggiunto: la reggia di Capodimonte, il Real Albergo dei Poveri e il Real Teatro di San Carlo.\nCon l'avvento del neoclassicismo di inizio Ottocento (e anche dell'eclettismo di fine secolo), il centro storico si allarga anche all'area di Posillipo e del Vomero, sfruttando questi spazi \"nuovi\" caratterizzati da vedute paesaggistiche di particolare bellezza e da un ampio spazio naturale circostante. Nascono dunque la villa Floridiana, villa Rosebery e numerose altre importanti ville napoletane."}
{"id": "1065129", "revid": "599013", "url": "https://it.wikipedia.org/wiki?curid=1065129", "title": "Gianni Carabelli", "text": "Biografia.\nSi \u00e8 posizionato al sesto posto nella finale dei 400 metri ostacoli ai Campionati europei nel 2006 a G\u00f6teborg ed arriv\u00f2 in semifinale ai Campionati del mondo nel 2005. Il suo primato personale nella disciplina \u00e8 48\"84.\nSi \u00e8 diplomato nel 1998 presso l'ITC \"Enrico Tosi\" di Busto Arsizio ed \u00e8 laureato in informatica."}
{"id": "1065130", "revid": "119261272", "url": "https://it.wikipedia.org/wiki?curid=1065130", "title": "Disastro naturale", "text": "Un disastro naturale \u00e8 la conseguenza di un evento naturale violento, determinato da particolari fenomeni (vulcani, terremoti, inondazioni...) a volte amplificati dall'attivit\u00e0 umana. Pu\u00f2 provocare la perdita di vite umane e causare danni ingenti la cui entit\u00e0 dipende anche dalla densit\u00e0 di popolazione coinvolta e dalla capacit\u00e0 di risollevarsi dopo l'evento. Un evento naturale anche potenzialmente molto serio, non viene classificato come disastro naturale se si verifica in zone prive di popolazione vulnerabile; un terremoto in un deserto non provoca infatti danni umani e pochissimi materiali e quindi non rientra nella classificazione dei disastri ambientali. Un disastro provocato dall'azione diretta dell'uomo viene invece considerato come disastro ambientale.\nRischi naturali.\nGeologici.\nTerremoto.\nI terremoti sono vibrazioni della superficie terrestre, provocate da un'improvvisa liberazione di energia in un punto profondo della crosta terrestre; da questo punto si propagano in tutte le direzioni una serie di onde elastiche, dette \"onde sismiche\". I grandi terremoti possono causare gravi distruzioni e alte perdite di vite umane, attraverso una serie di agenti distruttivi, il principale dei quali \u00e8 il movimento sussultorio e ondulatorio del terreno, accompagnato da effetti correlati: frattura della faglia, inondazione (ad esempio, maremoto o rottura di dighe), cedimenti del terreno (frane, smottamenti), incendi o fuoriuscite di materiali pericolosi.\nEruzione vulcanica.\nUn'eruzione vulcanica si verifica in zone di attivit\u00e0 vulcanica e si pu\u00f2 manifestare spesso con una violenta fuoriuscita di magma detriti e ceneri incandescenti, mettendo in pericolo le popolazioni adiacenti al cratere vulcanico o distanti da esso molti chilometri.\nFrana.\nUna frana, o smottamento, \u00e8 un cedimento del versante roccioso di una montagna, causata dalla rottura di legami di coesione e di attrito che tengono insieme i materiali rocciosi. Di solito, l'agente principale dell'instabilit\u00e0 \u00e8 la componente della forza di gravit\u00e0 lungo il pendio. La diminuzione della coesione (causata ad esempio dall'acqua) e la presenza di una componente variabile nel tempo dell'accelerazione di gravit\u00e0 (come avviene durante un terremoto) sono fra le concause pi\u00f9 importanti del distacco di una frana. \nValanga.\nLa valanga \u00e8 un fenomeno che si verifica quando una massa di neve improvvisamente si mette in moto per effetto della rottura delle condizioni di equilibrio del manto nevoso e precipita verso valle. Durante la discesa pu\u00f2 trascinare altra neve ed assumere dimensioni sempre maggiori e velocit\u00e0 oltre i 300\u00a0km/h.\nLahar.\nIl lahar \u00e8 una colata di fango composta di materiale piroclastico e acqua che scorre lungo le pendici di un vulcano, specialmente lungo una valle fluviale. Sono spesso causate da attivit\u00e0 vulcaniche. I lahar possono essere molto pericolosi: i lahar prodotti dall'eruzione dei Nevado del Ruiz in Colombia nel 1985 uccisero circa 25000 persone nella citt\u00e0 di Armero, seppellita sotto 8 metri di fango e detriti.\nAcqua.\nInondazione e alluvione.\nL'inondazione \u00e8 un allagamento di un'area da parte di una notevole massa d'acqua. Si pu\u00f2 trattare di un fenomeno naturale come lo straripamento dei corsi d'acqua, o allagamenti per azione combinata di alta marea e tifoni in aree costiere, l'arrivo di uno tsunami su una costa, o per improvvisi scioglimenti di nevai o ghiacciai. Quando l'inondazione \u00e8 causata dalla tracimazione di corsi d'acqua ingrossati per piogge elevate si parla anche di alluvione, a cui possono essere connessi anche fenomeni di erosione e variazione della morfologia delle aree interessate dal fenomeno. In generale la parola alluvione viene usata per indicare un evento di accumulo di sedimenti trasportati dal fiume al di fuori degli argini in seguito ad un'esondazione. \nMaelstr\u00f6m.\nIl maelstr\u00f6m \u00e8 un fenomeno simile a un gorgo, causato dalla marea lungo la costa atlantica della Norvegia, nei pressi delle isole Lofoten. Due volte al giorno il flusso di marea scorre avanti e indietro nello stretto tra Lofotodden e V\u00e6r\u00f8y: a causa della conformazione dello stretto, angusto e poco profondo, si genera una corrente molto forte, con onde e vortici che rendono pericolosa la navigazione specie con navi di piccole dimensioni. Il fenomeno prende il nome dall'isolotto di Mosken, situato in mezzo allo stretto.\nTsunami.\nUno Tsunami, o maremoto, \u00e8 uno spostamento di ingenti masse d'acqua causato dal movimento della crosta terrestre e, dunque, delle placche da esse formata. \u00c8 preceduto da una violenta scossa di terremoto.\nClima.\nOndata di caldo.\nL'ondata di caldo \u00e8 un periodo di tempo atmosferico durante il quale la temperatura \u00e8 insolitamente elevata rispetto alle temperature medie usualmente sperimentate in una data regione, in quel periodo e con caratteristiche di persistenza. Il termine non ha dunque significato oggettivo, ma \u00e8 relativo a una regione (o, meglio ad un clima locale) nel senso che ci\u00f2 che \u00e8 percepito dalla popolazione come una temperatura eccessiva in un clima temperato pu\u00f2 non esserlo in un'area dal clima maggiormente caldo.\nOndata di freddo.\nL'ondata di freddo \u00e8 un periodo di tempo durante il quale la temperatura dell'aria \u00e8 insolitamente bassa rispetto alle temperature medie usualmente sperimentate in una data regione nello stesso periodo e con caratteristiche tipiche di persistenza. Il termine non ha dunque significato assoluto, ma \u00e8 relativo ad una regione (o, meglio ad un clima locale) e ad un preciso intervallo temporale nel senso che ci\u00f2 che \u00e8 percepito dalla popolazione come una temperatura eccessivamente bassa in un clima temperato pu\u00f2 non esserlo in un'area dal clima maggiormente freddo come ad esempio il clima transiberiano o in un altro periodo dell'anno.\nTornado.\nIl tornado \u00e8 un violento vortice d'aria che si origina alla base di un cumulonembo e giunge a toccare il terreno. Le trombe d'aria sono fenomeni meteorologici altamente distruttivi, tra tutti i vortici atmosferici quelli a pi\u00f9 alta densit\u00e0 energetica o potenza sprigionata, e nell'area mediterranea rappresentano il fenomeno pi\u00f9 violento verificabile sia pure con frequenza non elevata. Sono associati quasi sempre a temporali estremamente violenti (supercelle), possono percorrere centinaia di chilometri e generare venti anche fino a 500 km/h.\nCiclone\nIl ciclone \u00e8 una regione atmosferica in cui la pressione \u00e8 minore di quella delle regioni circostanti alla stessa altitudine (\"bassa pressione\"), tipicamente associata a cattivo tempo atmosferico (temporali, pioggia, vento). I cicloni, assieme ai loro fronti meteorologici, sono comunemente detti \"perturbazioni atmosferiche\". \nUragano.\nUn uragano \u00e8 un ciclone tropicale che si forma nell'Oceano Atlantico, usualmente nell'emisfero nord, in estate o autunno, con venti a 250 km/h. \nDesertificazione.\nLa desertificazione \u00e8 un processo climatico-ambientale, che coinvolge la superficie terrestre portando alla degradazione dei suoli, alla scomparsa della biosfera (flora e fauna) ed alla trasformazione dell'ambiente naturale in deserto. Tale processo, solitamente irreversibile, interessa tutti i continenti con intensit\u00e0 ed effetti diversi. Il processo di desertificazione naturale, strettamente connesso alle dinamiche climatiche, ha dato vita nel corso delle ere geologiche alle attuali aree desertiche del pianeta. La desertificazione recente spesso ha origine dallo sfruttamento intensivo della popolazione che si stabilisce nel territorio per coltivarlo oppure dalle necessit\u00e0 industriali e di utilizzo per il pascolo. La desertificazione costituisce un serio pericolo per le regioni aride e secche del pianeta, che costituiscono quasi il 50% delle terre emerse, comprendendo pi\u00f9 di 100 paesi con un miliardo di abitanti. Il continente pi\u00f9 colpito \u00e8 l'Africa dove oltre i due terzi delle terre coltivate sono a rischio.\nFuoco.\nIncendio.\nL'incendio \u00e8 una reazione ossidativa (o combustione) non controllata che si sviluppa senza limitazioni nello spazio e nel tempo dando luogo, dove si estende, a calore, fumo, gas e luce. Gli incendi rappresentano e hanno rappresentato un fattore di rischio per le attivit\u00e0 umane e pertanto nel corso del tempo sono state create metodologie per prevenirli e strumenti per combatterli, al fine di evitare danni alle persone ed alle infrastrutture.\nSalute e malattie.\nCarestia.\nLa carestia \u00e8 un fenomeno nel quale una larga percentuale della popolazione di una regione soffre per la mancanza o grave insufficienza di derrate alimentari, in seguito a cause naturali (maltempo, epidemie) o umane (guerre). La carestia colpisce in particolare i paesi in via di sviluppo, ed \u00e8 tradizionalmente associata al naturale ciclo del cattivo raccolto in agricoltura e alle malattie infettive.\nEpidemia.\nL'epidemia \u00e8 il diffondersi di una malattia, in genere infettiva, che colpisce quasi simultaneamente una collettivit\u00e0 di individui, ovvero una data popolazione umana, con una ben delimitata diffusione nello spazio e nel tempo, avente la stessa origine. Poich\u00e9 in una data popolazione, ogni anno, \u00e8 atteso il verificarsi di un certo numero di eventi morbosi, un'epidemia comporta un numero di casi \"in eccesso\" rispetto ai valori attesi per quella determinata comunit\u00e0, e sulla base delle esperienze e del numero di casi storici di morbosit\u00e0.\nPandemia.\nUna pandemia \u00e8 una epidemia la cui diffusione interessa pi\u00f9 aree geografiche del mondo, con un alto numero di casi gravi ed una mortalit\u00e0 elevata. Nella storia si sono verificate numerose pandemie, fra le pi\u00f9 recenti si ricordano l'\"influenza spagnola\" nel 1918, l'\"influenza asiatica\" nel 1957, l'\"influenza di Hong Kong\" nel 1968, l'HIV, la pandemia di COVID-19 attualmente in corso.\nSpazio.\nImpatto meteoritico.\nUn evento di impatto astronomico consiste nella collisione di un grosso meteoroide, asteroide, cometa, o altra classe di oggetto celeste contro la Terra o contro un altro pianeta. Nel corso della storia conosciuta, si sono verificati centinaia di eventi d'impatto \"minori\" (a parte i numerosissimi bolidi esplosi nell'atmosfera, noti come \"stelle cadenti\") e sono stati segnalati, in qualche caso causando danneggiamento alle propriet\u00e0 o all'ambiente locale, ma molto raramente feriti e morti. Un impatto astronomico contro un oceano o mare pu\u00f2 generare uno tsunami, che pu\u00f2 causare distruzione sia in mare (nei bassi fondali) che nelle zone costiere.\nBrillamento solare (flare).\nIl brillamento solare \u00e8 una violenta eruzione di materia che esplode dalla fotosfera di una stella, sprigionando una energia equivalente a varie decine di milioni di bombe atomiche. \u00c8 causato da un improvviso rilascio di energia in occasione di un fenomeno di riconnessione delle linee del campo magnetico."}
{"id": "1065136", "revid": "83531", "url": "https://it.wikipedia.org/wiki?curid=1065136", "title": "Il Gran Porcello", "text": "Il Gran Porcello \u00e8 un album del 2001 di Leone Di Lernia."}
{"id": "1065140", "revid": "1305772", "url": "https://it.wikipedia.org/wiki?curid=1065140", "title": "A72", "text": ""}
{"id": "1065141", "revid": "74801", "url": "https://it.wikipedia.org/wiki?curid=1065141", "title": "Contea di Allegany (New York)", "text": "Allegany \u00e8 una contea situata nell'area sud-occidentale dello Stato di New York negli Stati Uniti.\nGeografia fisica.\nLa contea confina a nord con le contee di Wyoming e di Livingston, a est con la contea di Steuben, a sud con le contee di Potter e di McKean della Pennsylvania ed a ovest con la contea di Cattaraugus.\nIl territorio \u00e8 prevalentemente montuoso e raggiunge i 777 metri di elevazione con l'Alma Hill situata a sud. Il fiume principale \u00e8 il Genesee che scorre da sud a nord nell'area centrale. Nell'area occidentale \u00e8 situato il Cuba Lake ed in quella nord-occidentale il lago Rushford.\nStoria.\nAll'arrivo degli europei il territorio era abitato da indiani della confederazione irochese.\nNel 1627 il missionario francescano francese Joseph De La Roche D'Allion visitando l'area del lago Cuba nell'attuale riserva di Oil Spring fece la prima descrizione scritta di un affioramento di petrolio segnalato nel Nord America.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1806 separandone il territorio da quello della contea di Genesee.\nRiserve indiane.\nAl confine con la contea di Cattaraugus \u00e8 situata la riserva di Oil Springs degli indiani Seneca."}
{"id": "1065152", "revid": "1305772", "url": "https://it.wikipedia.org/wiki?curid=1065152", "title": "A74", "text": ""}
{"id": "1065157", "revid": "1305772", "url": "https://it.wikipedia.org/wiki?curid=1065157", "title": "A75", "text": ""}
{"id": "1065166", "revid": "599013", "url": "https://it.wikipedia.org/wiki?curid=1065166", "title": "A77", "text": ""}
{"id": "1065167", "revid": "63756", "url": "https://it.wikipedia.org/wiki?curid=1065167", "title": "Rito di San Pio V", "text": ""}
{"id": "1065169", "revid": "547034", "url": "https://it.wikipedia.org/wiki?curid=1065169", "title": "Lago Nyos", "text": "Il lago Nyos \u00e8 un lago di origine vulcanica nella provincia nord-occidentale del Camerun, a circa a nord-ovest di Yaound\u00e9. \u00c8 un lago profondo situato nel cratere di un vulcano quiescente nel massiccio del Monte Oku, nella linea dei vulcani del Camerun. Una diga naturale di roccia vulcanica racchiude le acque del lago.\nUna sacca di magma giace al di sotto del lago provocando la fuoriuscita di anidride carbonica (CO2) che va a saturare le acque. Il Nyos \u00e8 uno dei soli tre laghi in cui sono state trovate le condizioni di saturazione di gas che possono portare al fenomeno dell'eruzione di tipo limnico.\nEruzione limnica del 1986.\nNella notte del 21 agosto 1986, la valle del lago fu colpita da un disastro naturale che uccise nel sonno pi\u00f9 di 1700 persone, oltre che 3500 capi bestiame. Inizialmente i rappresentanti delle autorit\u00e0 giunti ad indagare pensarono a un'improvvisa emissione di gas sulfurei, essendo la zona interessata da attivit\u00e0 vulcaniche, mentre in seguito le vittime risultarono essere state uccise da una nube di CO2. Il fenomeno fu collegato a quello analogo, ma di proporzioni molto minori, accaduto al lago Monoun due anni prima e gli scienziati riuscirono a ricostruire la dinamica del disastro: un evento improvviso, probabilmente una frana, aveva mosso le acque del lago liberando l'anidride carbonica disciolta in esse in grandi concentrazioni. Questo fenomeno prese il nome di \"eruzione limnica\".\n\u00c8 stato notato che le popolazioni indigene consideravano il lago un luogo abitato da spiriti assassini, perci\u00f2 nessuna delle vittime era originaria della zona. Indagini scientifiche permisero di risalire alle cause del fenomeno: le acque del lago Nyos, profondo ben duecento metri, sono interessate da meromissi e trattengono un'enorme quantit\u00e0 di CO2 in soluzione; lo strato superficiale del lago, profondo circa cinquanta metri e alimentato soprattutto dalle acque piovane e dai fiumi, non ha scambi con lo strato pi\u00f9 basso del lago che al contrario del primo presenta un'importante anomalia: \u00e8 alimentato da una sorgente di carbonato di sodio che contribuisce a saturare l'acqua di anidride carbonica. Dato che nel punto di maggiore profondit\u00e0 del lago per ogni litro di acqua sono disciolti fino a dieci litri di anidride, l'eruzione dell'86 liber\u00f2 nell'aria ottanta milioni di metri cubi di gas, con il conseguente esito osservato.\nAlcune stime hanno ipotizzato che, in seguito all'esplosione limnica del 1986, la concentrazione di CO2 sia tornata ai livelli precedenti al disastro gi\u00e0 nel 1992, senza che nessuna precauzione fosse presa per evitare il ripetersi della tragedia. La zona circostante il lago \u00e8 stata evacuata dal governo camerunese negli anni seguenti e, per evitare il ripetersi dell'eruzione limnica, nel 2001 \u00e8 stato installato un sistema di degassamento costituito da un sifone che aspira acqua dal fondo del lago in modo da provocare una lenta e costante fuoriuscita del gas. Due ulteriori tubi sono stati installati nel 2010.\nUn ulteriore potenziale elemento di rischio \u00e8 dato dall'indebolimento della diga naturale di roccia che circonda il lago. Un suo crollo potrebbe causare la fuoriuscita dell'acqua del lago con effetti disastrosi sui villaggi circostanti. L'area stimata interessa circa 10.000 persone."}
{"id": "1065171", "revid": "599013", "url": "https://it.wikipedia.org/wiki?curid=1065171", "title": "A79", "text": ""}
{"id": "1065175", "revid": "767487", "url": "https://it.wikipedia.org/wiki?curid=1065175", "title": "Eurhinosaurus", "text": "L'eurinosauro (\"Eurhinosaurus\") \u00e8 un genere di rettile marino estinto, appartenente al gruppo degli ittiosauri e vissuto nel Giurassico inferiore (circa 190 milioni di anni fa). I suoi resti sono stati rinvenuti in Germania.\nUn rettile \"pesce spada\".\nCome tutti gli ittiosauri, questo animale era dotato di un corpo che, per uno straordinario fenomeno di convergenza evolutiva, era molto simile a quello dei pesci e dei delfini. La particolarit\u00e0 dell'eurinosauro, per\u00f2, era data dal muso, allungato nella parte superiore a formare una sorta di \"spada\", la cui lunghezza era il doppio della mandibola, proprio come nell'odierno pesce spada (\"Xiphias gladius\") e nei pesci vela (Istiophoridae). La mascella superiore estremamente allungata, contrariamente ai pesci spada, era dotata fino al termine del muso di molti denti conici. Probabilmente questa struttura non serviva a cacciare nei banchi di pesci, ma piuttosto ad aumentare la gi\u00e0 elevata idrodinamicit\u00e0 dell'animale. Il nome significa \"lucertola dal naso ben sviluppato\". Dal momento che alcuni denti sembrerebbero puntare infuori rispetto ala mascella, alcuni scienziati pensano che l'eurinosauro usasse il suo rostro come quello del pesce sega attuale (\"Pristis pristis\"), \"setacciando\" il fondale marino alla ricerca di piccoli animali. Curiosamente, anche alcuni cetacei del Miocene, tra cui \"Eurhinodelphis\", svilupparono una struttura simile.\nIl corpo dell'eurinosauro, altres\u00ec, era affusolato e la coda possedeva una grande pinna a mezzaluna, anche se non cos\u00ec incurvata come supposto in precedenza. Le pinne anteriori di questo animale, poi, erano straordinariamente allungate e rappresentano un caso estremo di plurifalangia (aumento delle falangi nelle dita). La lunghezza dell'eurinosauro si aggirava intorno a due - tre metri. In Inghilterra sono stati rinvenuti i resti di un animale simile, ma dotato di una \"spada\" pi\u00f9 corta, denominato \"Excalibosaurus\". Pu\u00f2 darsi che questo animale rappresentasse un antenato dell\"'Eurhinosaurus\"."}
{"id": "1065176", "revid": "228587", "url": "https://it.wikipedia.org/wiki?curid=1065176", "title": "Delfini", "text": ""}
{"id": "1065178", "revid": "298229", "url": "https://it.wikipedia.org/wiki?curid=1065178", "title": "Corsa ad ostacoli", "text": ""}
{"id": "1065183", "revid": "54253", "url": "https://it.wikipedia.org/wiki?curid=1065183", "title": "Il Saggiatore (trattato)", "text": "Il Saggiatore, nel quale con bilancia esquisita e giusta si ponderano le cose contenute nella Libra astronomica e filosofica di Lotario Sarsi Sigensano \u00e8 un trattato scritto da Galileo Galilei sotto forma di lettera indirizzata a Virginio Cesarini e stampato nell'ottobre del 1623 a Roma, con l'imprimatur del teologo domenicano Nicol\u00f2 Riccardi e la dedicatoria degli Accademici dei Lincei al nuovo papa Urbano VIII.\nContenuto.\nIl trattato nacque da una disputa tra Galileo e Orazio Grassi sull'origine delle comete. Nell\u2019autunno del 1618 erano apparse tre comete, divenute oggetto di discussione da parte di scienziati e filosofi.\nIl gesuita Orazio Grassi nel 1619 pubblic\u00f2 un trattato, \"De tribus cometis anni MDCXVIII disputatio astronomica\", proponendo una spiegazione a questo fenomeno. Galileo rispose tramite un suo discepolo, Mario Guiducci, col \"Discorso delle comete\". Padre Grassi sempre nel 1619, sotto lo pseudonimo di Lotario Sarsi, replic\u00f2 con la \"Libra astronomica ac philosophica\" e Galileo, fingendo che il Sarsi fosse una persona diversa dal Grassi, scrisse il \"Saggiatore\" in opposizione alla \"Libra\".\nIl titolo dell'opuscolo deriva dalla bilancia di precisione, il \"saggiatore\" appunto, con la quale gli orefici pesano l'oro, in contrapposizione alla grossolana \"libra\" (stadera), con la quale il Grassi, secondo il parere di Galileo, pesa le opinioni, che esse siano proprie o altrui.\nNella sua opera il sedicente Lotario Sarsi argomentava le sue dimostrazioni menzionando uova, fionde e Babilonesi, argomenti sui quali Galilei, rivendicando la superiorit\u00e0 delle osservazioni empiriche sulle argomentazioni non dimostrate, cos\u00ec si esprimeva: \u00abSe il Sarsi vuole ch'io creda a Suida che i Babilonii cocesser l'uova col girarle velocemente nella fionda, io lo creder\u00f2; ma dir\u00f2 bene, la cagione di tal effetto essere lontanissima da quella che gli viene attribuita, e per trovar la vera io discorrer\u00f2 cos\u00ec: \"Se a noi non succede un effetto che ad altri altra volta \u00e8 riuscito, \u00e8 necessario che noi nel nostro operare manchiamo di quello che fu causa della riuscita d'esso effetto [...]: ora, a noi non mancano uova n\u00e9 fionde, n\u00e9 uomini robusti che le girino, e pur non si cuocono [...]; e perch\u00e9 non ci manca altro che l'esser di Babilonia, adunque l'esser Babiloni \u00e8 causa dell'indurirsi l'uova, e non l'attrizion dell'aria\"\u00bb.\nL'ipotesi di Galileo che le comete fossero delle apparenze dovute ai raggi solari era sbagliata, mentre il Grassi, correttamente, affermava che esse erano corpi celesti. Ma Galileo aveva ragione nel sostenere che non era la scienza libresca del Grassi quella giusta, in quanto non fondata sulle esperienze, bens\u00ec sui libri degli antichi e sull'astrazione. Galileo invece si basava sul suo nuovo metodo scientifico, basato sull'osservazione e la sperimentazione, di cui \"Il Saggiatore\" fornisce per la prima volta le linee programmatiche. Celeberrima, in quest\u2019ottica, \u00e8 la metafora del \u201clibro della natura\u201d: esso sarebbe costituito, secondo Galilei, non da carta - come pare intendere il \u201cSarsi\u201d - bens\u00ec da \u201ctriangoli, cerchi ed altre figure geometriche\u201d (cap.6), e solo chi si intende di matematica pu\u00f2 essere in grado di leggerlo adeguatamente. Per questo motivo \"Il Saggiatore\" \u00e8 di grande rilevanza nella fondazione del moderno concetto di scienza.\nGalileo dedic\u00f2 a nome di tutti gli Accademici dei Lincei il trattato al nuovo papa Urbano VIII, che l'autore conosceva fin da quando era cardinale e che era salito al soglio pontificio nello stesso anno 1623. Noto per l'apertura alle arti e alla scienza, papa Barberini mostr\u00f2 di gradire molto il contenuto dell'opera.\nDal punto di vista letterario, \u00e8 considerato l'opera pi\u00f9 elegante e effervescente di Galileo, quella in cui si fondono maggiormente il suo amore per la scienza, per la verit\u00e0 e la sua arguzia di polemista."}
{"id": "1065185", "revid": "287204", "url": "https://it.wikipedia.org/wiki?curid=1065185", "title": "A81", "text": ""}
{"id": "1065187", "revid": "599013", "url": "https://it.wikipedia.org/wiki?curid=1065187", "title": "A82", "text": ""}
{"id": "1065188", "revid": "399", "url": "https://it.wikipedia.org/wiki?curid=1065188", "title": "Antevorta", "text": "Antevorta \u00e8 nella Mitologia romana una delle Camene, comprese nel gruppo dei Di indigetes. \u00c8 la dea del futuro e, contrapponendosi a Postvorta, presiede alla nascita dei bambini quando sono in posizione cefalica. Vista inizialmente come un aspetto di Carmenta, divenne poi una figura a s\u00e9."}
{"id": "1065190", "revid": "95049", "url": "https://it.wikipedia.org/wiki?curid=1065190", "title": "Colle Mentuccia", "text": ""}
{"id": "1065197", "revid": "628767", "url": "https://it.wikipedia.org/wiki?curid=1065197", "title": "Pulque", "text": "Il pulque, occasionalmente indicato come octli o vino di agave, \u00e8 una bevanda alcolica dell'America centrale prodotta dalla fermentazione della linfa dell'agave e diffusa principalmente in Messico dove, assieme alla tequila, \u00e8 considerata la bevanda nazionale. Prodotta da millenni, ha il colore del latte, una consistenza piuttosto viscosa e un sapore aspro simile al lievito.\nLa storia della bevanda risale al periodo mesoamericano, quando era considerata sacra e il suo uso andava limitato a determinate classi elitarie; dopo la conquista spagnola del Messico, la bevanda si diffuse in fretta per tutti i ceti e il suo consumo aument\u00f2. Il consumo di pulque raggiunse il suo apice alla fine del XIX secolo. Nel XX secolo, la bevanda perse il suo primato soprattutto a causa della concorrenza di birra, che divenne pi\u00f9 diffusa con l'arrivo degli immigrati europei. Sono stati eseguiti alcuni tentativi di recente volto a far riguadagnare l'antica popolarit\u00e0 della bevanda tramite il turismo.\nStoria.\nOrigini mitologiche.\nIl pulque ha alle sue spalle almeno 2000 anni di storia e le sue origini sono oggetto di vari racconti, spesso di genere mitologico e correlate a Mayahuel, la dea del maguey. Si pensava che l'aguamiel che raccoglieva al centro della pianta fosse il suo sangue. Anche altre divinit\u00e0, tra cui i Centzon Totochtin (400 conigli) sono associate ad esso, rappresentando gli effetti della bevanda, e sono i figli di Mayahuel. Un'altra versione che coinvolge \"Mayahuel\" la descrive come una donna mortale che aveva scoperto come collezionare aguamiel, ma non come produrlo: solo l'intervento di un certo \"Pantecatl\" ne avrebbe scoperto le modalit\u00e0 di realizzazione.\nSecondo un'altra versione, il pulque fu scoperto dal \"Tlacuache\" (opossum), che sfrutt\u00f2 le sue zampe simili alle mani umane per scavare nell'agave e riuscire nell'impresa di estrarre il succo naturale: dopo averlo sorseggiato, sarebbe tra l'altro diventato il primo ad essersi ubriacato per via di tale bevanda. Si pensava che \"Tlacuache\" indirizzasse il corso dei fiumi grazie ai suoi poteri: i nativi deducevano che, constatando come i corsi d'acqua venivano tracciati normalmente in linea retta, le anse e i percorsi insoliti compiuti dai fiumi si spiegavano perch\u00e9 nel momento in cui erano stati tracciati dalla divinit\u00e0 questa fosse ubriaca e seguisse la posizione dei gruppi di aloe.\nUn altro racconto fa risalire la scoperta di Aguamiel all'impero tolteco, quando un nobile di nome Papantzin stava cercando di convincere l'imperatore a sposare sua figlia Xochitl. Speditala nella capitale, essa si present\u00f2 con un'offerta di \"aguamiel\", miele della pianta di agave. L'imperatore e la principessa si sposarono e il loro figlio fu chiamato \"Meconetzin\" (figlio di \"maguey\"). In altri versioni della storia, Xochitl viene considerato lo scopritore del pulque.\nPeriodo preispanico.\nL'agave figurava tra le piante pi\u00f9 sacre e importanti dell'antico Messico: oltre ai vari racconti che la riguardavano in ambito mitologico, risultava presente anche nei rituali religiosi e nell'economia mesoamericana. Pulque appare in una serie di rappresentazioni artistiche d'epoca precoloniale, a cominciare dalle incisioni su pietra del 200 d.C. circa. La prima grande opera che riproduce il pulque \u00e8 un grande murale chiamato \"dei bevitori\" e portato alla luce nel 1968 presso la piramide di Cholula nello stato di Puebla. Il modo pi\u00f9 probabile con cui si scoprirono l'aguamiel e il pulque fermentato avvenne con l'osservazione dei roditori che rosicchiavano e si facevano strada verso il centro della pianta per bere la linfa che filtra. La fermentazione dell'aguamiel pu\u00f2 tra l'altro avvenire all'interno della pianta stessa anche naturalmente.\nLe popolazioni indigene degli altopiani centrali del Messico precludevano la possibilit\u00e0 di far bere a chiunque il pulque. Si trattava infatti di una bevanda rituale, consumata solo durante alcune feste, come quella della dea Mayahuel e del dio Mixcoatl e, spesso, riservata a sacerdoti, nobili e vittime sacrificali, allo scopo di esacerbare l'entusiasmo dei sacerdoti e alleviare le sofferenze della vittima. Si rinvengono molti riferimenti alla bevanda nei codici aztechi, come il Codice Borbonicus, i quali testimoniano la presenza dell'alcolico nelle alte sfere della societ\u00e0 e del clero affinch\u00e9 si celebrassero vittorie militari e matrimoni. Tra la gente comune, deliziarsi con il pulque era consentito solo agli anziani e alle donne incinte. La produzione di pulque, riservata ad alcuni birrai appositi, seguiva alcuni rituali volti a benedire coloro che avrebbero dovuto sorvegliarne la lavorazione. Questi si sarebbero astenuti dal sesso durante il periodo di fermentazione, poich\u00e9 si credeva che il rapporto sessuale avrebbe compromesso il processo.\nPeriodo coloniale.\nDopo la conquista, il pulque perse il suo carattere sacro e sia i nativi che gli spagnoli cominciarono a berlo. Gli spagnoli inizialmente non imposero disposizioni legislative relative al suo uso: divenendo in seguito una fonte redditizia di entrate fiscali, ma nel 1672 l'alcolismo era diventato un problema talmente rilevante che il governo vicereale dovette emanare dei regolamenti per ridurne i consumi. Un massimo di 36 \"pulquerias\" (taverne autorizzate) poteva aprire i battenti a Citt\u00e0 del Messico, che dovevano essere situate in aree aperte, prive di porte e chiudere al tramonto. Il cibo, la musica, la danza e la commistione dei sessi erano proibiti. Malgrado ci\u00f2, il pulque continu\u00f2 a svolgere un ruolo precipuo nella storia socioeconomica del Messico in epoca coloniale e nei primi anni dell'indipendenza, tanto da divenire la quarta fonte di entrate fiscali. Alla fine del XVII secolo, i Gesuiti iniziarono la lavorazione su larga scala della bevanda per finanziare le loro istituzioni educative; in questo modo, la realizzazione del pulque pass\u00f2 da alcolico fatto in casa a prodotto commerciale.\nIl pulque nell'arte ottocentesca.\nIl sistema gerarchico basato sulle caste nacque nell'America spagnola per le \u00e9lite allo scopo di classificare gli individui in gruppi in base al fenotipo e alla classe sociale percepita, oltre ad attribuire loro caratteristiche presumibilmente inerenti alla loro cerchia. Spesso gli artisti hanno raffigurato caste di etnia mista: questa forma d'arte messicana ritraeva i soggetti in ambienti tipici per il loro contesto sociale. La rappresentazione del pulque veniva utilizzata per mostrare la polarizzazione tra le diverse ripartizioni nella piramide sociale. Prima della colonizzazione spagnola delle Americhe, il pulque compariva nelle cerimonie religiose in Mesoamerica, ma dopo la conquista spagnola, il consumo di pulque perse i suoi significati rituali.\nAl di l\u00e0 dei dipinti pi\u00f9 tradizionali, alcuni indicavano indigeni americani intossicati per le strade e inabili che di conseguenza richiedevano alle loro famiglie di scortarli a casa. Il litografo italiano Claudio Linati, nelle sue raffigurazioni del 1828, raffigura pittoreschi abitanti messicani spesso in lizza tra loro nelle pulquer\u00edas.\nPeriodo post-coloniale.\nLa produzione del pulque crebbe dopo l'indipendenza, quando fu abrogata la legislazione precedente e prolifer\u00f2 il nazionalismo messicano. Da allora fino agli anni '60 dell'Ottocento, le haciendas dedite al pulque si moltiplicarono, specialmente negli stati di Hidalgo e Tlaxcala. Nel 1866, la prima ferrovia tra Veracruz e Citt\u00e0 del Messico inizi\u00f2 le operazioni, attraversando Hidalgo. Questa linea fu presto conosciuta come \"Treno Pulque\" perch\u00e9 portava rifornimenti giornalieri della bevanda nella capitale: le conoscenze sedimentatesi per secoli sulla produzione e la pi\u00f9 facile spedizione del prodotto arricchirono Hidalgo e diedero vita a un'\"aristocrazia del pulque\", composta da alcune delle famiglie pi\u00f9 potenti di questo tempo: i Torres Adalid, i Pimenta y Fagoaga, i Macedo e altre ancora. Al suo apice, si contavano circa 300 haciendas finalizzate alla coltivazione di piantagioni di aloe e alla lavorazione, alcune delle rimangono ancora oggi nelle pianure di Apan e Zempoala, a Hidalgo. Il pulque raggiunse il suo picco di popolarit\u00e0 durante la fine del XIX secolo, quando risultava in maniera unanime apprezzato da ogni ceto sociale.\nLe raffigurazioni dei \"tlaquicheros\", dei pulquer\u00edas e delle haciendas di pulque appaiono in scatti fotografici del tardo Porfiriato eseguiti da, tra gli altri, C.B. Waite, Hugo Brehme e Sergej \u0116jzen\u0161tejn: tale categoria include forse le opere pi\u00f9 d'effetto e conosciute che riguardano soggetti messicani.\nAncora nel 1953, Hidalgo e Tlaxcala ottenevano rispettivamente il 30 e il 50% delle proprie entrate totali grazie al pulque. Da allora il numero \u00e8 diminuito da quando l'irrigazione, le strade e altre infrastrutture hanno reso possibile percorrere altre imprese pi\u00f9 redditizie.\nCrisi.\nNonostante la sua precedente popolarit\u00e0, il pulque rappresenta solo il 10% delle bevande alcoliche consumate in Messico oggi, essendo perlopi\u00f9 presente sulle tavole degli abitanti degli altopiani centrali e, prevalentemente, nelle aree rurali e povere. Una simile circostanza gli ha fatto acquisire nel tempo la cattiva fama di bevanda legata ai ceti pi\u00f9 umili, al contrario della birra, per tutto il XX secolo.\nIl complesso e delicato processo di fermentazione del pulque ha da sempre limitato la distribuzione del prodotto, in quanto non si mantiene a lungo e l'agitazione durante il trasporto accelera il degrado.\nIl declino del pulque inizi\u00f2 nel primo decennio del XX secolo, quando la rivoluzione messicana comport\u00f2 un calo della sua produzione. Negli anni '30, il governo di L\u00e1zaro C\u00e1rdenas condusse una campagna contro la bevanda, come parte di un disegno volto a ridurre il consumo di alcolici in generale. Ad ogni modo, il fattore pi\u00f9 decisivo per il declino del pulque si dimostr\u00f2 l'introduzione della birra. I birrai immigrati europei all'inizio del XX secolo avviarono una propria crociata contro il \"nativo\" pulque, sostenendo che suoi i produttori usavano una \"mu\u00f1eca\" (bambola), un sacchetto di tessuto contenente feci umane o animali che veniva posto nell'aguamiel per accelerare il processo di fermentazione. Da par loro, i produttori insistevano sul fatto che la \"mu\u00f1eca\" fosse frutto di una completa invenzione, ma gli storici moderni suggeriscono che non si trattasse del tutto di una falsit\u00e0, anche se impiegata solo di rado. La vulgata si diffuse presto e paralizz\u00f2 le vendite del pulque in favore della birra, da loro considerata \"decisamente pi\u00f9 igienica e moderna\".\nLa popolarit\u00e0 della bevanda ha continuato col tempo a scendere: un ventennio fa, circa 20 camion giungevano ogni tre giorni a Xochimilco (a sud di Citt\u00e0 del Messico) per consegnare pulque, oggi il numero \u00e8 sceso a uno o due. Solo cinque pulquerias rimangono in questo distretto, dove in passato ne figuravano 18. La situazione appare simile in diverse altre aree del Messico; le restanti pulquerias si presentano sotto forma di stabilimenti assai piccoli, che vendono un prodotto realizzato da piccoli produttori.\nNello stato di Hidalgo, in cui si coltiva il grosso dell'agave, i campi dedicati a questa pianta stanno scomparendo e sono stati soppiantati dall'orzo, rimanendo solo per segnalare il confine tra le propriet\u00e0. Varie specie vegetali non sopravvivono a lungo, poich\u00e9 spesso vengono vandalizzate: si stima che 10.000 piante vengano recise ogni settimana tagliando le foglie inferiori per preparare il barbacoa, carne cotta a vapore, o distruggendole completamente per cercare le larve bianche commestibili o le uova di formica che le usano come tane.\nAd oggi il fermentato simboleggia un consumo \"povero\" ma molto tradizionale, legato agli usi e ai costumi della popolazione messicana: per questo lo Stato centroamericano sta incoraggiando la riscoperta della storia millenaria e del sapore del pulque.\nOrigine del termine.\nIl termine \"pulque\" deriva dalla lingua nahuatl, ma la denominazione originale della bevanda era \"izt\u0101c octli\" (pulque bianco), il termine pulque \u00e8 stato probabilmente erroneamente derivato dagli spagnoli da \"octli poliuhqui\", che significava \"pulque guastato\".\nIngredienti.\nDifferenza con tequila e mescal.\nIl pulque si presenta con una colorazione simile a quella del latte, un po' viscoso e con una leggera schiuma: prodotto fermentando la linfa di alcuni tipi di agave, differisce dal mescal in quanto quest'ultimo viene realizzato solo con la parte centrale dell'agave al 100%, oltre che dalla tequila che viene prodotta con l'agave blu (la percentuale di zuccheri aggiunti pu\u00f2 raggiungere un totale del 49%). Sono circa sei le variet\u00e0 di \"maguey\" utilizzate per la produzione dell'alcolico.\nSi tratta inoltre di uno dei due tipi di bevanda all'agave fermentata conosciute nel Messico al momento dei primi contatti con gli europei: il pulque \u00e8 realizzato con la linfa prelevata dal gambo, mentre l'altra versione era eseguita con i gambi e le basi delle foglie grigliate.\nL'agave.\nLa pianta di agave, conosciuta come \"maguey\" in Messico, \u00e8 originaria del Centro America: questa cresce meglio nei climi freddi e secchi degli altopiani rocciosi centrali a nord e ad est di Citt\u00e0 del Messico, specialmente negli stati di Hidalgo e Tlaxcala. L'agave \u00e8 stata coltivata almeno dal 200 d.C. a Tula de Allende, Tulancingo e Teotihuacan, ma le piante che crescevano spontaneamente sono state verosimilmente sfruttate da molto prima. La pianta storicamente ha sopperito a una serie di utilizzi: le fibre possono essere estratte dalle foglie spesse per fabbricare corde o tessuti, le sue spine possono essere usate come aghi o punzoni e la membrana che copre le foglie pu\u00f2 essere usata come carta o per cucinare. Il termine \"maguey\" fu assegnato dagli spagnoli, che lo appressero dal popolo Taino, mentre il termine adoperato dai Nahuatl per indicare la pianta \u00e8 \"metl\".\nIl processo di produzione del pulque \u00e8 complesso e richiede la morte della specie vegetale. Quando la pianta si avvicina alla maturit\u00e0, il centro inizia a gonfiarsi e ad allungarsi, mentre la pianta raccoglie lo zucchero immagazzinato e costituisce un unico gambo di fiore, che pu\u00f2 raggiungere fino a 20 piedi di altezza. Tuttavia, le piante destinate alla produzione di pulque hanno questo gambo del fiore reciso, tanto che si pu\u00f2 scorgere una piccola area vuota che normalmente non risulterebbe. \u00c8 da quella parte dell'agave che la linfa necessaria al pulque, nota come \"aguamiel\" (acqua di miele), viene estratta quando la specie vegetale raggiunge almeno 12 anni di et\u00e0.\nProcesso di produzione.\nIl processo di produzione \u00e8 lungo e delicato: l'agave necessita di 12 anni di maturazione prima che la linfa, o aguamiel, possa essere estratta, ma una buona pianta pu\u00f2 produrne per un anno intero. L'aguamiel pu\u00f2 essere bevuto liscio, ma diventa alcolico solo dopo un processo di fermentazione che comincia nella pianta stessa. Il liquido viene raccolto due volte al giorno dalla specie vegetale, producendo circa tre o quattro litri nel giro di 24 ore; oggi questo liquido viene raccolto con una paletta d'acciaio, ma in passato si utilizzava una zucca allungata come tubo per aspirare il succo. Tra una raccolta e l'altra, le foglie della pianta sono piegate al centro, in particolare dove si raccoglie il succo per tenere lontani insetti e sporco. La zona bassa viene regolarmente raschiata per mantenere attiva la produzione di linfa della pianta e l'aloe produce in tale maniera l'aguamiel per circa 4-6 mesi prima che muoiano definitivamente. Alcune piante possono produrre fino a 600 litri di pulque, cio\u00e8 60-70 chili di zucchero.\nIl mosto raccolto viene posto in botti dalla capienza di 50 litri e portato dal campo ai tini di fermentazione (\"tinas\") situati in un edificio speciale chiamato \"tinacal\". La parola deriva dallo spagnolo \"tina\" e dal nahuatl \"calli\", che significa casa dei tini. Quando i pulque haciendas raggiunsero il loro apice alla fine del XIX secolo, la sopravvivenza stessa delle fattorie ruotava attorno a questi \"tinacal\". Di solito, si trattava in passato di un capannone rettangolare in pietra con tetto in legno e le parti superiori delle pareti si aprivano per favorire la circolazione dell'aria; le facciate erano talvolta decorate con disegni indigeni o altre immagini associate alla realizzazione della bevanda. Un motivo popolare riguardava la scoperta del pulque da parte di Xochitl: in altri casi, vi erano le immagini del santo patrono della hacienda e della Vergine di Guadalupe. All'interno avevano sede i tini, che erano di pelle bovina tesa su telai di legno allineati contro le pareti. Nei \"tinacal\" pi\u00f9 grandi c'erano tre o quattro file di tini, che oggi sono di quercia, plastica o vetroresina e contengono circa 1.000 litri ciascuna.\nDopo aver messo il succo nei tini di fermentazione, viene aggiunto il pulque di semi maturi (\"semilla\" o \"xanaxtli\") per \"avviare il processo\". A differenza della birra, l'agente fermentante presente nel pulque \u00e8 un batterio della specie \"Zymomonas mobilis\" (nello specifico il \"Thermobacterium mobile\") piuttosto che il lievito). I responsabili del processo di fermentazione custodiscono i loro segreti commerciali gelosamente, trasmettendoli di padre in figlio. La fermentazione dura dai sette ai 14 giorni e il lavoro sembra assumere caratteristiche in un certo qual modo legate allarte piuttosto che alla scienza. Una serie di fattori pu\u00f2 influenzare la fermentazione del pulque, non ultime la temperatura, l'umidit\u00e0 e la qualit\u00e0 dell'aguamiel.\nIl processo \u00e8 complesso e delicato e pu\u00f2 portare a un risultato aspro in qualsiasi momento: per evitare che ci\u00f2 accada, forse in ossequuo all'antico carattere sacrale che circonda la bevanda, si tramandano riti e divieti. Possono essere eseguiti canti e preghiere religiose e donne, bambini e sconosciuti non sono ammessi all'interno del tinacal. Altre superstizioni includono l'astensione dal consumo di pesce in scatola e l'uso di un cappello all'interno del tinacal. Si sostiene che il primo provochi un cattivo gusto nel pulque e il secondo sia considerato sinonimo di sfortuna. Affinch\u00e9 si scongiuri quest'ultima, l'autore della cattiva condotta deve riempire il cappello di pulque e berlo.\nPoco prima dell'apice della fermentazione, il pulque viene rapidamente spedito al mercato in barrique. Il processo di fermentazione \u00e8 continuo, ragion per cui il pulque deve essere consumato entro un certo tempo prima che perda le sue propriet\u00e0 gustative.\nConsumo.\nLa maggior parte del pulque viene consumata in bar chiamati \"pulquer\u00edas\": all'inizio del XX secolo, pi\u00f9 di 1.000 avevano sede nella sola Citt\u00e0 del Messico. In contemporanea, le pulquer\u00edas furono socialmente accettate e alcune assunsero l'aspetto di centri di grande eleganza. Sia per i ricchi che per i poveri, due caratteristiche spiccavano per identificare queste strutture: nomi strani o accattivanti e murales che decorano le pareti, richiamando l'arte degli aztechi o Maya. Diego Rivera afferm\u00f2 che una delle manifestazioni pi\u00f9 importanti della pittura messicana era rappresentata dai murales che decoravano le facciate e gli interni delle pulquer\u00edas. Una tradizione mantenuta in tutte queste strutture riguardava il posizionare della segatura sul pavimento: una simile scelta era legata alla costanza di versare una piccola percentuale del pulque da bere sul pavimento o per terra allo scopo di placare la sete a Madre Terra. Tali particolari bar sembrano emulare circoli privati, con visitatori occasionali ignorati o talvolta guardati con aria meravigliata. Le visite frequenti e un grande consumo della bevanda tendono a ottenere l'accettazione. Mentre alcuni stabilimenti possono vietare alle donne, \u00e8 molto pi\u00f9 comune che l'istituzione fornisca un servizio separato in un'area per loro apposita, non essendo consentita la mescolanza dei sessi non \u00e8 consentita. In pi\u00f9 zone rurali di Hidalgo e Tlaxcala, dove si produce la maggior parte del pulque, la qualit\u00e0 appare pi\u00f9 genuina. Un venditore di solito espone una bandiera bianca sulla porta quando giunge una nuova spedizione.\nTradizionalmente, il pulque viene servito da grandi botti su ghiaccio e servito in bicchieri, usando una \"jicara\", che \u00e8 la met\u00e0 di una zucca. Il barista \u00e8 chiamato \"jicarero\" e quando si brinda si \u00e8 soliti esclamare \"cruzado\", che significa grosso modo \"alla salute\".\nI bicchieri utilizzati, quasi sempre in vetro, assumono capacit\u00e0 di varia dimensione: quelli da due litri sono chiamati \"macetas\" (vasi di fiori), quelli da un litro \"ca\u00f1ones\" (cannoni), quelli da mezzo litro sono chiamati \"chivitos\" (piccole capre), quelli da un quarto \"catrinas\" (damerini) e infine i pi\u00f9 ridotti, da un ottavo di litro, \"tornillos\" (viti). Tradizionalmente, questi sono realizzati con vetro soffiato a mano di colore verdastro. Il pulque pu\u00f2 essere bevuto direttamente dalla botte o contenere una serie di aggiunte successive quali succhi di frutta o ortaggi (le aggiunte portano alla realizzazione del pulque \"curado\"): si pensi alla mandorla, al melone o addirittura al sedano.\nUno dei limiti alla popolarit\u00e0 del pulque riguarda l'incapacit\u00e0 di conservarla per lunghi periodi o di spedirla lontano. Recentemente, i produttori hanno trovato un modo per conservare la bevanda in lattina, ma hanno ammesso che il sapore subisce dei mutamenti. La speranza \u00e8 che, tramite questa innovazione, il pulque possa riconquistare il suo mercato perduto in Messico nei secoli scorsi e persino raggiungere il successo come articolo di esportazione, al livello della tequila. Negli Stati Uniti viene ad esempio offerto da Boulder Imports con il marchio \"Nectar del Razo\". Il mercato originale era maschile messicano-americano, ma la societ\u00e0 riferisce che il prodotto sta godendo successo come alimento salutare, ricercato da atleti e culturisti.\nComposizione chimica.\nEsiste un detto secondo cui il pulque \"\u00e8 a un passo soltanto dall'essere carne\" (\"s\u00f3lo le falta un grado para ser carne\"), in riferimento ai presunti valori nutritivi della bevanda. Proprio per questi motivi, gli unici mesoamericani ammessi a berla al di fuori dei nobili erano le donne in stato di gravidanza e gli anziani. Analisi chimiche recenti del liquido evidenziano che contiene carboidrati, vitamina C, B, D ed E, oltre ad amminoacidi e minerali come ferro e fosforo.\nItinerari turistici.\nDelle 250 aziende attive nello stato di Hidalgo nelle epoche migliori ad oggi ne sopravvivono ben poche, per via del fatto che molte sono state abbandonate o convertite ad altri usi, come l'allevamento. I loro tinacal sono scomparsi o sono stati convertiti in magazzini o sale per feste, mentre alcuni di quelli rimasti continuano a produrre il pulque utilizzando strutture pi\u00f9 moderne e a norma di legge. A Tlaxcala, il Segretariato del turismo federale e il governo statale hanno organizzato un percorso specifico aperto ai visitatori chiamato \"via del Pulque\", che comprende le principali haciendas che ancora producono la bevanda in questo stato. Si tratta di un itinerario di due giorni che conduce dalla chiesa di La Barca de la Fe a Calpulalpan fino alla sede della San Bartolo, principale esportatore di pulque in lattina. Questa hacienda, di propriet\u00e0 di Ignacio Torres Adalid, soprannominato il \"re del pulque\", oggi appartiene a Ricardo del Razo. Nel giro turistico si possono ammirare vari campi di agave come quelli intorno a un insediamento chiamato Guillermo Ramirez.\nQueste vecchie haciendas variavano ampiamente per dimensione: alcune ostentatavano grande armonia architettonica, come quella di Montecillos, in stile coloniale spagnolo e in origine costruita nel XVII secolo dai Gesuiti o quella di San Antonio Ometusco, ultimata dall'architetto Antonio Rivas Mercado. Tuttavia, il grosso di queste fattorie era il risultato di un processo costruttivo iniziato nel XVI secolo, con stili e metodi architettonici misti sia del Messico che dell'Europa. Una caratteristica tipica emerge dalle torri neogotiche: la Santiago Tetlapayac ha affreschi relativi alla charrer\u00eda, una sorta di rodeo, e attribuiti al pittore Icaza. La Zotoluca vanta una pianta ottangonale in stile neomoresco ed \u00e8 stata restaurata negli anni '50 e vede la presenza dei tinacal, come in altre realt\u00e0 simili. Progettati e decorati in base alla loro importanza, quasi tutti hanno dettagli architettonici interessanti, come un portale principale decorato in modo speciale, murales o finestre scolpite. Alcuni sono considerati autentiche opere d'arte, come il tinacal della Montecillos o quello della San Antonio Ometusco, che presenta un elegante baldacchino che copre il molo di spedizione con colonne di ferro modellato e pareti decorate con murales relativi alla storia del pulque."}
{"id": "1065198", "revid": "123828657", "url": "https://it.wikipedia.org/wiki?curid=1065198", "title": "Jesus Killing Machine", "text": "Jesus Killing Machine \u00e8 il primo album del gruppo musicale thrash metal Voodoocult, pubblicato nel 1994."}
{"id": "1065199", "revid": "53508", "url": "https://it.wikipedia.org/wiki?curid=1065199", "title": "Olao Magno", "text": "Biografia.\nOlav Manson (il cui nome fu poi latinizzato in Olaus Magnus ed \u00e8 italianizzato in Olao Magno), dopo avere compiuto gli studi superiori a Rostock, in Germania, nel 1518 comp\u00ec un lungo viaggio, come legato pontificio, nel Nord della Svezia, in visita alle esigue comunit\u00e0 cristiane dell'epoca, immerse in un ambiente ancora essenzialmente pagano. Successivamente fece da segretario al fratello maggiore Giovanni Magno, che dal 1523 fu arcivescovo metropolita di Uppsala e ambasciatore di Svezia.\nNel 1523 fu inviato da Gustavo Vasa in missione in Italia e da allora, a causa del progressivo affermarsi in Svezia della Riforma luterana, non fece pi\u00f9 ritorno nel suo paese. Dal 1529 al 1539 visse con il fratello a Danzica, trasferendosi poi a Venezia (ospite del patriarca Gerolamo Querini), dove pubblic\u00f2 la \"Carta marina\", e successivamente a Roma. Nel 1544 fu nominato arcivescovo metropolita di Uppsala, ma non pot\u00e9 raggiungere la sua sede. Come primate di Svezia in esilio partecip\u00f2 attivamente al Concilio di Trento. A Roma, organizzando una stamperia, si occup\u00f2 personalmente della stampa delle opere proprie e del fratello.\nLe opere di Olao Magno diffusero in Europa meridionale la conoscenza dei paesi scandinavi.\nOpere.\n Nel 1539 Olao Magno pubblic\u00f2 a Venezia la \"Carta marina et Descriptio septemtrionalium terrarum\", una carta geografica abbastanza attendibile dell'Europa del Nord, dalla Groenlandia meridionale alle coste baltiche della Russia, terre che all'epoca erano quasi completamente sconosciute in Europa meridionale.\nNel 1533 pubblic\u00f2 una biografia di Santa Brigida e nel 1555 la sua opera principale, la \"Historia de gentibus septentrionalibus\", in ventidue libri.\nNonostante il titolo, non si tratta di un'opera di storia. Anche se vi \u00e8 inclusa la narrazione di alcuni episodi storici, tratti per lo pi\u00f9 da Sassone il Grammatico, l'argomento principale \u00e8 la descrizione di usi, credenze e istituzioni degli svedesi.\nMolto spazio \u00e8 dedicato anche alle tecniche, in particolare agricole e belliche e all'ambiente naturale, dalla geografia alla mineralogia, dai fenomeni meteorologici alle correnti marine. Le descrizioni sono in genere realistiche e accurate. Gli ultimi sei libri, in particolare, sono dedicati agli animali, domestici e selvatici, presenti in Svezia, includendo anche i mostri che si credeva popolassero gli abissi marini.\nL'opera fu tradotta e pubblicata successivamente in italiano (\"lingua toscana\" recita il titolo dell'edizione Venezia, Giunti, 1565) e in tutte le principali lingue europee e costitu\u00ec a lungo il principale testo di riferimento sull'argomento dei popoli scandinavi."}
{"id": "1065201", "revid": "1813508", "url": "https://it.wikipedia.org/wiki?curid=1065201", "title": "Acapulco", "text": "Acapulco (in nahuatl \"Acapolco Ju\u00e1rez\"), ufficialmente Acapulco de Ju\u00e1rez, \u00e8 la citt\u00e0 e il porto principale dello Stato di Guerrero, sulla costa pacifica del Messico, a 350 chilometri sud-ovest di Citt\u00e0 del Messico.\nDeve la sua fama anche ai tuffatori de \"La Quebrada\", un gruppo di professionisti che si esibisce diverse volte al giorno tuffandosi da altezze variabili (fino a 35 metri di altezza) in un'insenatura larga pochi metri e profonda ancora meno.\nStoria.\nFu fondata intorno al 1530. Acapulco era il principale porto messicano sul Pacifico durante la dominazione spagnola. Da qui difatti partivano i galeoni per Manila, nelle Filippine. Fino al 1765 questa fu l'unica via di commercio tra le Filippine e la Spagna. Nel 1815 part\u00ec l'ultimo galeone per Manila.\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto Internazionale General Juan N. \u00c1lvarez.\nAutobus.\nAl terminale di autobus arrivano molti mezzi da tutto il Paese, soprattutto da Citt\u00e0 del Messico, che escono ogni 15 minuti da \"Tasque\u00f1a\".\nPorti.\nL'International Transatlantico Port Tenente Jos\u00e9 Azueta \u00e8 il porto passeggeri di Acapulco. Si trova sul lungomare e dispone di un parcheggio a sei piani pi\u00f9 un parcheggio per i taxi. \u00c8 il porto abituale per la navigazione di merci e passeggeri e per le rotte che vanno tra Panama e San Francisco.\nCiclovie.\nLa nuova ciclovia nasce nel dicembre 2018 e conta 800 m bidirezionali per la \"Avenida Costera\" e passa per il museo storico della citt\u00e0.\nNell'aprile del 2019 \u00e8 stata inaugurata una nuova ciclovia per il \"Paseo del Pescado\".\nGeografia fisica.\nTerritorio.\nSi affaccia su una baia profonda semicircolare, considerata come una delle pi\u00f9 belle nel mondo.\nClima.\nAcapulco ha un clima tropicale severo, con estati caldissime e molto afose anche a causa dei violenti temporali che possono verificarsi in questo periodo dell'anno. Gli inverni sono caldi e relativamente umidi, con temperature medie di circa 30 gradi.\nSismicit\u00e0.\nAcapulco \u00e8 stata epicentro del terremoto del Messico del 2021 che ha ucciso una persona a Coyuca de Ben\u00edtez.\nMonumenti e luoghi d'interesse.\nGrattacieli.\nAttualmente la citt\u00e0 di Acapulco ha 102 edifici tra i 40 e 123 metri. Alcuni di essi sono:\nEconomia.\nTurismo.\nAcapulco \u00e8 un'importante meta di vacanze, anche se le recenti guerre tra narcos hanno causato una forte riduzione del numero di turisti.\nSociet\u00e0.\nCriminalit\u00e0.\nNegli ultimi anni la guerra del narcotraffico messicana \u00e8 arrivata con impeto anche nella pi\u00f9 famosa localit\u00e0 di villeggiatura messicana. Nella citt\u00e0 di Acapulco si scontrano cinque cartelli della droga (Cartello di Sinaloa, Los Zetas, Cartello del Golfo sud, Cartello indipendente di Acapulco, Familia Michoacana) per il controllo della vendita della droga, del pizzo ma anche perch\u00e9 Acapulco \u00e8 un importante porto e si trova sulla rotta della droga. Nel 2011 i morti assassinati sono stati 1800 (la media di 6 al giorno) che hanno portato Acapulco ad essere la quarta citt\u00e0 pi\u00f9 pericolosa al mondo, pi\u00f9 di Baghdad o Kabul e la seconda del Messico dopo Ciudad Ju\u00e1rez.\nLa violenza e la crudezza delle esecuzioni fatte di corpi decapitati o fatti a pezzi e gettati davanti a bar e centri commerciali \u00e8 diventata quasi un'abitudine e le autorit\u00e0 locali lamentano un drammatico calo nelle presenze turistiche che hanno eliminato Acapulco dalle liste delle mete vacanziere. Causa il rifiuto degli insegnanti di andare alle lezioni e per paura delle minacce dei Cartelli sono state chiuse ultimamente 140 scuole. C'\u00e8 da considerare che nell'ultimo periodo l'operazione \"Guerrero Seguro\" ha avuto come risultato la diminuzione dell'indice di criminalit\u00e0 in tutto lo Stato, ed in particolare ad Acapulco."}
{"id": "1065204", "revid": "118293115", "url": "https://it.wikipedia.org/wiki?curid=1065204", "title": "Postvorta", "text": "Postvorta \u00e8 una dea della mitologia romana compresa nel gruppo dei Di indigetes. \u00c8 la dea del passato (post) e, contrapponendosi ad Antevorta, presiede la nascita dei bambini quando essi sono in posizione podalica. Vista inizialmente come un aspetto di Carmenta, divenne poi una figura a s\u00e9."}
{"id": "1065214", "revid": "869733", "url": "https://it.wikipedia.org/wiki?curid=1065214", "title": "Barra degli strumenti", "text": "La barra degli strumenti (in inglese \"toolbar\") \u00e8 un componente (\"widget\") delle pi\u00f9 usate interfacce utente. \u00c8 una barra orizzontale o verticale, o un \"box\", che raccoglie, sotto forma di icone, i collegamenti alle funzioni pi\u00f9 usate di un software. \nAlcuni portali e servizi web, come Google, Yahoo! o eBay, mettono a disposizione, con download gratuito, una barra degli strumenti per il browser addizionale a quella classica, da cui si possono utilizzare diverse funzioni offerte dai gestori.\nAnche la tecnologia \"barra degli strumenti\" si \u00e8 evoluta ed ha iniziato ad essere utilizzata anche da siti web minori, ad esempio per ascoltare radio in streaming direttamente dal proprio browser.\nVarianti.\nCi sono diversi elementi relativi all'interfaccia utente delle varie barre degli strumenti:\nLa barra di ricerca non \u00e8 \"ipso facto\" una barra degli strumenti ma pu\u00f2 apparire su una barra degli strumenti, come nel caso della barra degli indirizzi.\nLe barre degli strumenti possono apparire in diversi software; alcuni browser consentono di aggiungere ulteriori barre degli strumenti tramite l'utilizzo di plugin. Con le barre degli strumenti dei browser aggiunte attraverso i plugin, esse possono offrire funzionalit\u00e0 aggiuntive che non possono essere pre-installate con la programmazione. Molte barre degli strumenti sono estremamente personalizzabili per l'utente a seconda del programma utilizzato, ad esempio le barre degli strumenti di Word possono essere personalizzate aggiungendo o eliminando opzioni e possono infine anche essere spostate in diverse parti dello schermo.\nAggiungendo questi programmi, pur essendo molto utile per l'utente, potrebbe causare diversi problemi aggiungendo malware al computer infettando di conseguenza il sistema con i pups. Dopo il browser hijacking, il sistema operativo potrebbe risultare essere pi\u00f9 lento nel eseguire le operazioni, tutti questi problemi comuni derivano dai malware."}
{"id": "1065215", "revid": "77358", "url": "https://it.wikipedia.org/wiki?curid=1065215", "title": "Borrelia recurrentis", "text": ""}
{"id": "1065216", "revid": "149726", "url": "https://it.wikipedia.org/wiki?curid=1065216", "title": "Olaus Magnus", "text": ""}
{"id": "1065217", "revid": "77358", "url": "https://it.wikipedia.org/wiki?curid=1065217", "title": "Borrelia valaisiana", "text": ""}
{"id": "1065220", "revid": "77358", "url": "https://it.wikipedia.org/wiki?curid=1065220", "title": "Borrleia lusitaniae", "text": ""}
{"id": "1065222", "revid": "77358", "url": "https://it.wikipedia.org/wiki?curid=1065222", "title": "Borrelia lusitaniae", "text": ""}
{"id": "1065225", "revid": "287204", "url": "https://it.wikipedia.org/wiki?curid=1065225", "title": "Hoya (botanica)", "text": "Hoya \u00e8 un genere di piante della famiglia delle Asclepiadaceae (Apocynaceae secondo la classificazione APG), comprendente circa 200 specie differenti, diffuse nel sud est dell'Asia, in Australia ed in Polinesia.\nPer la gran parte sono rampicanti, ma alcune si presentano con l'aspetto di arbusti, altre sono striscianti.\nFurono classificate dal botanico Robert Brown che le chiam\u00f2 cos\u00ec in onore dell'amico Thomas Hoy, capo giardiniere del duca di Northumberland, nel XVIII secolo.\nIn Italia la \"Hoya carnosa\" \u00e8 nota anche con il nome colloquiale di fiore di cera.\nDescrizione.\nIn genere le \"Hoya\" sono piante poco esigenti. I fusti si abbarbicano al supporto loro fornito e possono raggiungere la lunghezza eccezionale di 10 metri.\nProducono fiori stellati e dalla consistenza cerosa di circa 1\u00a0cm di diametro. Formano grappoli di 15-20 fiorellini di lunga durata che spesso si protrae per tutta la stagione estiva. Le tonalit\u00e0 variano dal rosa al giallo. Sovente sono molto profumati e ricchi di nettare.\nLe foglie, opposte, sono spesse (carnose, quasi succulente), lanceolate, lunghe 5\u201310\u00a0cm dal bel colore verde acceso; in molte specie presentano alcune screziature pi\u00f9 chiare.\nTassonomia.\nIl Sistema Cronquist assegna il genere \"Hoya\" alla famiglia delle Asclepiadacee mentre la classificazione APG lo colloca nella famiglia delle Apocinacee.\nSecondo \"The Plant List\" le specie accettate sono le seguenti:\nColtivazione.\nLe \"Hoya\" amano il caldo e resistono fino a 30-34 gradi C. \nAlcune variet\u00e0 sopportano temperature prossime allo zero centigrado per brevi periodi, se in postazione riparata dal vento e dal gelo, e senza eccessiva umidit\u00e0; questo \u00e8 facilitato dalla collocazione sorretta da tralicci ed accostata su pareti.\nPer la scarsa tolleranza all'acqua nei periodi freddi \u00e8 di difficile coltivazione in piena terra, dove le radici soffrono per eccesso di umidit\u00e0.\nEsistendo una notevole gamma di variet\u00e0, soprattutto per quanto concerne la resistenza al freddo, possono rendersi utili dispositivi di protezioni o ritiri in serra.\nL'esposizione migliore \u00e8 un'illuminazione molto forte, per potere ottenere la fioritura, ma riparata dai raggi solari diretti; infatti non si tratta di una pianta autonoma ma (per la maggior parte delle piante coltivate) di un rampicante epifita (cio\u00e8 che cresce in natura nella chioma degli alberi), in ambiente tropicale, (quindi molto luminoso), ma discretamente ombreggiato dalla chioma dell'albero tutore.\nLe annaffiature dovranno essere regolari in estate, senza mai lasciar seccare il substrato, (specialmente \"Hoya bella\"), che deve essere ricco di detriti vegetali, e quindi molto ben drenato. \nLe condizioni di substrato permanentemente inzuppato sono pericolose, in quanto l'apparato radicale \u00e8 piuttosto delicato e tende a marcire. \nRidurre ad annaffiature occasionali in inverno.\nMalattie e parassiti.\nL\"Hoya\" non presenta particolari problemi. Richiede quindi solo minimi accorgimenti, e attraverso pochi semplici segnali comunica il suo stato di salute anche se pu\u00f2 essere tuttavia soggetta ad infestazioni di cocciniglia cotonosa (\"Icerya purchasi\")."}
{"id": "1065227", "revid": "2163589", "url": "https://it.wikipedia.org/wiki?curid=1065227", "title": "Convenzione di Reichenbach", "text": "La convenzione di Reichenbach si svolse il 26 giugno 1790; ad essa parteciparono i rappresentanti di Inghilterra, Prussia, Austria e Province Unite per discutere di eventuali misure da attuare per fronteggiare la Rivoluzione francese; come suo risultato, l'Austria fu autorizzata ad annettere il Belgio, cosa che sarebbe avvenuta il 27 luglio dello stesso anno."}
{"id": "1065228", "revid": "729019", "url": "https://it.wikipedia.org/wiki?curid=1065228", "title": "Sindrome di Gerstmann", "text": "La sindrome di Gerstmann \u00e8 una sindrome neuropsicologica caratterizzata da agnosia digitale, agrafia, acalculia e disorientamento destra/sinistra. \u00c8 causata in genere da lesione del lobo parietale sinistro, in particolare della circonvoluzione angolare.\nCause.\nQuesto disturbo \u00e8 spesso associato a lesioni cerebrali nell'emisfero dominante (di solito a sinistra) tra cui il giro angolare e supramarginale (rispettivamente area di Brodmann 39 e 40) vicino alla giunzione del lobo temporale e parietale. C'\u00e8 un dibattito significativo nella letteratura scientifica sul fatto che la sindrome di Gerstmann rappresenti davvero una sindrome unificata, teoricamente motivata. Pertanto la sua utilit\u00e0 diagnostica \u00e8 stata messa in discussione da neurologi e neuropsicologi. Il giro angolare \u00e8 generalmente coinvolto nella traduzione di schemi visivi di lettere e parole in informazioni significative, come avviene durante la lettura.\nNegli adulti.\nNegli adulti, la sindrome pu\u00f2 manifestarsi dopo un ictus o in associazione con un danno al lobulo parietale inferiore del lato dominante (sinistro).\nOltre ad esibire i sintomi di cui sopra, molti adulti avvertono anche afasia, che \u00e8 una difficolt\u00e0 nell'esprimersi quando si parla, si capisce il discorso o si legge e si scrive.\nNei bambini.\nCi sono poche segnalazioni della sindrome, a volte chiamata sindrome di Gerstmann evolutiva, nei bambini. La causa non \u00e8 nota. La maggior parte dei casi viene identificata quando i bambini raggiungono l'et\u00e0 scolare, un momento in cui vengono messi alla prova con esercizi di scrittura e matematica. In generale, i bambini con questo disturbo mostrano scarse capacit\u00e0 di scrittura a mano e ortografia e difficolt\u00e0 con le funzioni matematiche, tra cui l'aggiunta, la sottrazione, la moltiplicazione e la divisione. Pu\u00f2 anche essere evidente l'incapacit\u00e0 di differenziare la destra dalla sinistra e di discriminare tra le singole dita. Oltre ai quattro sintomi principali, molti bambini soffrono anche di aprassia costruttiva, incapacit\u00e0 di copiare semplici disegni. Spesso, c'\u00e8 anche un deficit nella lettura. I bambini con un alto livello di funzionamento intellettuale e quelli con danno cerebrale possono essere affetti dal disturbo.\nDiagnosi.\nLa diagnosi pu\u00f2 essere clinica se associata a demenza e altre eziologie. Nei casi causati da ictus, la risonanza magnetica mostrer\u00e0 un ictus corrispondente nel lobulo parietale inferiore. Nella fase acuta, questo sar\u00e0 luminoso (diffusione limitata) sulla sequenza DWI e scuro nell'area corrispondente sulla sequenza ADC.\nPrognosi.\nNegli adulti, molti dei sintomi diminuiscono nel tempo. Sebbene sia stato suggerito che una simile diminuzione dei sintomi si verifica anche nei bambini, sembra pi\u00f9 probabile che la maggior parte non superi i propri deficit, ma semplicemente impari ad adattarsi."}
{"id": "1065231", "revid": "1782831", "url": "https://it.wikipedia.org/wiki?curid=1065231", "title": "Agnosia digitale", "text": "L'agnosia digitale consiste nell'incapacit\u00e0 di denominare o riconoscere le proprie mani pur essendo in grado di localizzarle in base a richieste dell'esaminatore.\nPossono anche essere coinvolte altre parti del corpo.\nPu\u00f2 essere accompagnata da sintomi quali disgrafia e discalculia, nella sindrome di Gerstmann. Di frequente \u00e8 causata da lesione occipito-parietale sinistra, con associata afasia, ma pu\u00f2 essere causata anche da lesione destra, nel qual caso si assiste di solito a un concomitante deterioramento cognitivo generale.\nL'immagine corporea include informazioni semantiche e lessicali relative al corpo umano quali il nome delle singole parti, le relative funzioni e reciproche relazioni. Queste informazioni sono decodificate verbalmente e sono accessibili alla coscienza. L'agnosia digitale riflette un disordine a questo livello di rappresentazione."}
{"id": "1065237", "revid": "226458", "url": "https://it.wikipedia.org/wiki?curid=1065237", "title": "Formazione di Gorno", "text": "La Formazione di Gorno \u00e8 una formazione geologica di et\u00e0 carnica (Triassico Superiore) affiorante in Lombardia centro-occidentale in corrispondenza della fascia prealpina orobica. Gli affioramenti pi\u00f9 estesi si trovano nel lecchese (versante orientale delle Grigne e Valsassina), Val Seriana, media Val Camonica e Val di Scalve.\nDescrizione e ambiente sedimentario.\nLa Formazione di Gorno \u00e8 costituita da calcari micritici (cio\u00e8 a grana molto fine), di colore nero, in strati sottili (di spessore centimetrico o decimetrico), alternati a marne grigio-nerastre. Spesso ai litotipi descritti si intercalano livelli tabulari o lenticolari molto ricchi di fossili o composti quasi esclusivamente di fossili, principalmente lamellibranchi marini (Allasinaz, 1966), sia rimaneggiati che in posizione di vita (livelli a \u201clumachella\u201d). I fossili pi\u00f9 caratteristici della formazione sono i bivalvi \"Myophoria kefersteini\" (M\u00fcnster) e \"Curionia curionii\" (Hauer). I calcari presentano alla rottura un tipico odore di uova marce, per la presenza di idrogeno solforato (H2S) sviluppatosi dalla putrefazione della materia organica in ambiente anossico.\nLe caratteristiche della formazione indicano un ambiente marino poco profondo, protetto, con fondali fangosi e abbondanti apporti terrigeni fini. Il materiale terrigeno veniva prevalentemente da sud, direzione verso cui si ha il passaggio laterale per eteropia dalla formazione in esame alla Arenaria di Val Sabbia, una unit\u00e0 prevalentemente clastica con forte componente vulcanica. Verso nord-est questo bacino protetto era chiuso da una soglia a sedimentazione carbonatica (Formazione di Breno). Lo spessore dell'unit\u00e0 \u00e8 molto variabile, in considerazione dei complessi rapporti laterali, con i massimi valori (circa 400\u00a0m) in corrispondenza della Val Seriana.\nRapporti stratigrafici e datazione.\nLa Formazione di Gorno giace sopra il Calcare Metallifero Bergamasco ed \u00e8 ricoperta dalla Formazione di San Giovanni Bianco. Verso sud passa per eteropia laterale di facies alla Arenaria di Val Sabbia e, localmente, la ricopre. Verso nord-est (alta Val Brembana e media Val Camonica), passa lateralmente alle facies calcareo-dolomitiche della Formazione di Breno.\nL'unit\u00e0 in esame \u00e8 riferita in letteratura al Carnico inferiore-medio per il contenuto paleontologico."}
{"id": "1065242", "revid": "314295", "url": "https://it.wikipedia.org/wiki?curid=1065242", "title": "Nutraceutico", "text": ""}
{"id": "1065243", "revid": "767487", "url": "https://it.wikipedia.org/wiki?curid=1065243", "title": "Gustavo Vasa", "text": "Biografia.\nEra figlio primogenito di Erik XIV di Svezia e di Karin M\u00e5nsdotter.\nQuando nacque i suoi genitori non erano ancora sposati. La coppia si spos\u00f2 morganaticamente nel 1567 e in modo ufficiale nel 1568, quando la sposa venne incoronata regina.\nCon l'incoronazione di sua madre sia Gustavo che sua sorella minore Sigrid vennero legittimati e acquisirono lo status di principi reali.\nI suoi genitori avrebbero avuto altri due figli morti per\u00f2 in tenera et\u00e0:\nNel 1568 suo padre venne deposto e tutta la famiglia, compresi i bambini, vennero imprigionati. Nel 1573 venne trasferito con la madre nel castello di Turku in Finlandia. Nel 1575 riusc\u00ec ad essere liberato e per sfuggire al nuovo re Giovanni III di Svezia si rifugi\u00f2 in Polonia, dove visse in estrema povert\u00e0. Qui divenne cattolico.\nIvan IV di Russia cerc\u00f2 di offrire appoggio al principe: il suo intento era di farsi un alleato per portare avanti le sue mire espansionistiche nel mar Baltico. Gustavo per\u00f2 non accett\u00f2, non volendo passare altri anni ancora in esilio.\nNhell'agosto del 1599 giunse a Mosca per sposare Ksenia, figlia dello zar Boris Godunov. Qui chiam\u00f2 accanto a s\u00e9 la sua amante Brita Karth e i loro quattro figli, che mostr\u00f2 in pubblico. Come risultato, lo zar ruppe il fidanzamento.\nRicevette il principato di Uglich dove visse fino all'avvento del regno del falso Dmitrij, il quale imprigion\u00f2 a Jaroslavl' Gustavo per ordine di Sigismondo III di Svezia.\nDopo la morte del falso Dmitrij, il nuovo zar, Vassili IV di Russia, rilasci\u00f2 Gustavo e lo mand\u00f2 a vivere nella piccola citt\u00e0 di Kashin, in Russia.\nMor\u00ec a Kashin nel 1607 e l\u00ec venne sepolto."}
{"id": "1065246", "revid": "60395", "url": "https://it.wikipedia.org/wiki?curid=1065246", "title": "Krombholziella", "text": ""}
{"id": "1065249", "revid": "1869172", "url": "https://it.wikipedia.org/wiki?curid=1065249", "title": "Pallavolo ai Giochi della XXVI Olimpiade", "text": ""}
{"id": "1065256", "revid": "287204", "url": "https://it.wikipedia.org/wiki?curid=1065256", "title": "Assunta Legnante", "text": "Biografia.\nOriginaria di Frattamaggiore (NA), ha studiato ragioneria. Ha cominciato a lanciare il peso da giovane su uno spiazzo dietro al cimitero, dove per allenarsi aveva disegnato il cerchio della pedana con il gesso.\nIn carriera ha vinto la medaglia d'argento ai Campionati europei di atletica leggera indoor 2002 e il titolo europeo ai Campionati europei indoor di Birmingham nel 2007. Nel 2006 si \u00e8 posizionata al quinto posto ai Campionati europei di G\u00f6teborg.\nSoprannominata \"cannoncino\" per la potenza delle braccia, \u00e8 alta 189\u00a0cm per un peso di 122\u00a0kg.\nIl suo miglior lancio all'aperto lo ha effettuato il 24 settembre 2006 alla Finale Oro dei Campionati italiani di societ\u00e0 tenutasi a Busto Arsizio, ed \u00e8 stato di 19,04 metri. Il suo miglior risultato indoor l'ha ottenuto nel febbraio del 2002 a Genova ed \u00e8 stato di 19,20 metri, record italiano.\n\u00c8 stata capitana della nazionale italiana ai Mondiali di Osaka 2007, non riuscendo per\u00f2 a raggiungere la finale per uno scarto di 1\u00a0cm.\nNel 2004 \u00e8 al centro di una controversa vicenda: nonostante avesse ottenuto il diritto di partecipare ai Giochi olimpici di , il CONI le preclude questa opportunit\u00e0 motivando la scelta con una \"non idoneit\u00e0 fisica\" per un innalzamento della pressione intraoculare.\nAlle Olimpiadi di Pechino 2008 \u00e8 stata eliminata nelle qualificazioni vista la sua diciannovesima posizione con 17,76\u00a0m. A causa di questo risultato poco positivo l'atleta aveva pensato a un ritiro.\nNel 2009 torna a superare i 18\u00a0m che la proiettano verso i Campionati europei indoor a Torino. Il ritiro \u00e8 quindi rinviato, come affermato nel suo stesso blog, in seguito al ritorno ad Ascoli Piceno dove si allena con l'ex-ct della nazionale Nicola Silvaggi.\nLo stesso anno riesce a conquistare la medaglia d'argento ai Giochi del Mediterraneo di Pescara.\nCon il termine della stagione 2009 decide di concludere definitivamente la sua carriera a causa dall'aggravarsi dei problemi visivi (principalmente un glaucoma congenito presente fin dalla nascita) che gi\u00e0 tempo prima le avevano fatto rischiare l'inidoneit\u00e0.\nNel 2018 \u00e8 tornata a gareggiare tra i normodotati tesserandosi con la societ\u00e0 ACSI Italia Atletica. Il 26 maggio a Rieti, in occasione della seconda fase regionale dei campionati di societ\u00e0, prima gara dal rientro in FIDAL, Assunta Legnante ha vinto con la misura di 16,05 m. A Modena, il 23 giugno, nella finale nazionale oro dei campionati di societ\u00e0, ha vinto la gara lanciando a 16,15 m.\nTra le due gare, il 9 di giugno, a Nembro (BG), ai campionati italiani paralimpici, la Legnante ha realizzato la misura vincente di 16,67 m, che le ha garantito il minimo di accesso (EA) per i campionati europei di Berlino, del quale, per\u00f2, dopo essersi consultata con il presidente della FIDAL, Alfio Giomi, ha deciso di non usufruire, perch\u00e9 ancora non soddisfatta della misura realizzata. Il 28 luglio, ad Ascoli Piceno, nella XXIX edizione del Meeting Citt\u00e0 di Ascoli, \u00e8 tornata nuovamente sopra i 17 metri, lanciando per l'esattezza a 17,08 m. \nLa carriera paralimpica.\nIl 10 maggio 2012, in un'intervista, annuncia la sua volont\u00e0 di raggiungere il minimo richiesto come misura per la partecipazione alle Paralimpiadi di Londra 2012, sia nel getto del peso che nel lancio del giavellotto.\nL'11 maggio 2012, ai campionati italiani assoluti paralimpici di atletica leggera, batte il record del mondo nel getto del peso (categoria F 11-12) abbattendo il precedente di 11,84 metri per ben due volte, con due lanci di 13,24 e 13,27 metri, e si qualifica per le Paralimpiadi di Londra 2012.\nL'8 giugno, durante il Memorial Primo Nebiolo a Torino, migliora il suo record per tre volte fino a 15,22 metri (record non omologato). Il record viene poi migliorato (15,89 metri) ad Ascoli Piceno a fine luglio.\nAlle Paralimpiadi di Londra 2012 si classifica all'8\u00ba posto nel lancio del disco con la misura di 30,81 metri, specialit\u00e0 in cui detiene il record europeo, e vince l'oro nel getto del peso, stabilendo il primato mondiale con 16,74\u00a0m.\nNel 2013 partecipa ai campionati del mondo di atletica leggera paralimpica conquistando la medaglia d'oro nel getto del peso F11 con il nuovo record del mondo di 16,79\u00a0m. Si \u00e8 anche piazzata 4\u00aa nel lancio del disco F11-12 grazie a un lancio pari a 33,60\u00a0m. A settembre vince la finale oro del campionato di societ\u00e0 con l'Enterprise Sport and Services lanciando a poco pi\u00f9 di 16 metri.\nNel 2014 la stagione inizia con un 16,64 m ottenuto ai campionati italiani paralimpici. Successivamente lancia prima a 16,79\u00a0m in una gara paralimpica regionale a Macerata (dove ottiene anche il suo personale nel disco paralimpico, 35,48\u00a0m) e poi 16,45\u00a0m sulla pedana di Grosseto. Il 20 giugno al meeting di Conegliano, gara Fidal, supera per la prima volta dopo 5 anni i 17 metri ottenendo un 17,09, misura che la mette intorno alla cinquantesima posizione mondiale tra le normodotate.\nPassano pochi giorni e il 18 giugno, a Napoli, durante i campionati regionali campani, lancia fino a 17,39 metri, risultato per\u00f2 non omologato dalla federazione paralimpica. Il 6 luglio, al Meeting Citt\u00e0 di Padova, riesce a migliorare ulteriormente il suo record mondiale paralimpico portandolo a 17,32 metri.\nIl 26 agosto 2018, agli europei paralimpici di Berlino, conquista la medaglia d'oro nel getto del peso femminile F12, con 15,85 m, distaccando l'ucraina Ilchyna, seconda con 12,68 m, e la bielorussa Sivakova, terza con 11,31 m.\nNel 2019 ai campionati del mondo di atletica leggera paralimpica di Dubai conquista la medaglia d'oro nel getto del peso e nel lancio del disco, registrando, in quest'ultima gara, anche il nuovo record europeo di categoria F11 con la misura di 37,89\u00a0m.\nIl 1\u00ba ottobre 2020, mentre si stava allenando a Civitanova Marche, ha subito un grave infortunio al tendine d\u2019Achille sinistro."}
{"id": "1065271", "revid": "1573940", "url": "https://it.wikipedia.org/wiki?curid=1065271", "title": "Syrmaticus soemmerringii", "text": "Il fagiano ramato o fagiano di Soemmerring (Syrmaticus soemmerringii ()) \u00e8 un uccello della famiglia dei Fasianidi endemico del Giappone. La specie venne descritta da Coenraad Jacob Temminck (1778-1850), ornitologo e sistematico olandese, che nel 1830 gli attribu\u00ec il suo epiteto specifico in onore al medico tedesco anatomista, paleontologo e inventore Samuel Thomas von S\u00f6mmerring (1755-1830), originario di Thorn (oggi Toru\u0144), in Polonia.\nDescrizione.\nDimensioni.\nIl maschio misura 85-140 cm di lunghezza, dei quali 45-100 spettanti alla coda, per un peso di 1000-1700 g. La femmina, molto pi\u00f9 piccola, misura 50-60 cm di lunghezza, dei quali 25-30 spettanti alla coda, per un peso di 800-1100 g.\nAspetto.\nNel maschio la testa \u00e8 castano-rossiccia con i lati, a partire dalla base dell'occipite, privi di piume e costituiti da pelle nuda rosso scarlatta fortemente papillata, ancora pi\u00f9 evidente durante il periodo riproduttivo. Il collo e le ali sono marroni con orlature e variegature nere e giallo-dorate. Le parti superiori del corpo sono contraddistinte da piume che presentano bordature color oro-carnicino, mentre le zone inferiori risultano castano scure e nere. La coda, relativamente lunga, \u00e8 composta da 18 penne con le timoniere centrali molto scure, ampie, non particolarmente appuntite e caratterizzate da 9 a 14 barrature. Le zampe sono forti e dotate di corti e tozzi speroni sui tarsi.\nLa femmina, pur non possedendo le iridescenze del piumaggio del maschio, n\u00e9 la lunga coda, non manca di un certo fascino. La livrea, essendo complessivamente marrone fortemente macchiata, nonch\u00e9 variegata, di marrone scuro e nero, risulta altamente mimetica nell'habitat in cui solitamente vive; sotto agli anelli oculari vi \u00e8 una breve striscia bianca, che tuttavia non costituisce una caratteristica predominante; inoltre alcune femmine possono presentare delle zone di pelle nuda ai lati della testa, seppur non ampie, rosse e papillate come quelle del maschio. Solitamente gli speroni sui tarsi sono assenti o solo appena accennati.\nBiologia.\nAlimentazione.\nLa dieta dei fagiani ramati \u00e8 composta principalmente da ghiande, noci e bacche, oltre a erbe varie e loro semi, foglie, soprattutto di felci, fiori, radici carnose e bulbi, ai quali aggiungono insetti e occasionalmente piccoli vertebrati. La ricerca del cibo li costringe a vagare stando costantemente sul terreno, ma all'imbrunire salgono sui rami alti di grosse piante nella speranza di sfuggire ai numerosi nemici.\nRiproduzione.\nSono animali che vivono generalmente da soli o in piccoli gruppi familiari composti solitamente dalla madre e dai giovani dello stesso anno che possono rimanere assieme per tutto l'inverno. Col sopraggiungere della bella stagione si separano per formare le coppie, e in questo periodo i maschi divengono estremamente territoriali e aggressivi nei confronti di possibili avversari quanto di altri animali anche pi\u00f9 grossi di loro. Tuttavia, anche le femmine possono dimostrare una forte intolleranza nei confronti delle congeneri che abbiano a invadere, anche casualmente, i territori dei maschi. Il nido, celato in luoghi il pi\u00f9 possibile isolati e tranquilli, consiste in una depressione del terreno poco profonda modellata col corpo dalla stessa femmina e rifinita con i materiali morbidi trovati nelle immediate vicinanze. Di norma vengono deposte 6-12 uova (mediamente 7-10) che vengono incubate dalla sola femmina per 24-25 giorni, con il maschio nei pressi a fare pi\u00f9 o meno consapevolmente la guardia, oppure a pavoneggiarsi all'interno del suo territorio.\nDistribuzione e habitat.\nIl fagiano ramato vive unicamente in Giappone, nelle isole di Honsh\u016b, Ky\u016bsh\u016b e Shikoku, dove frequenta le foreste fitte e impenetrabili di conifere miste a latifoglie avvolte in una umida penombra, caratterizzate da sottobosco scarso o del tutto assente, con suolo ricoperto da foglie secche e marcescenze vegetali, che nel gioco di luci e ombre esaltano al massimo il mimetismo dato dai colori della livrea di entrambi i sessi, e le aree secondarie con rimboschimento naturale o effettuato dall'uomo, ad altezze comprese tra il livello del mare e i 1800 metri.\nTassonomia.\nLa variabilit\u00e0 geografica \u00e8 molto pronunciata, seppur graduale (clinale). Le sottospecie settentrionali presentano generalmente un piumaggio molto pi\u00f9 chiaro di quello della sottospecie nominale descritta in precedenza; i maschi hanno la testa di colore pi\u00f9 marrone, ma il piumaggio del corpo \u00e8 molto ricco di contrasti a causa degli ampi orli color crema e del centro scuro delle piume, e nel complesso appare chiaro. Il piumaggio delle femmine appare ancora pi\u00f9 contrastato. Verso sud, le sottospecie diventano monocromatiche e pi\u00f9 scure. Le sottospecie riconosciute sono cinque:\nConservazione.\nIn passato il fagiano ramato era una specie comune, ma negli ultimi tempi sembra essere diminuito considerevolmente, a causa soprattutto della caccia su larga scala, ed \u00e8 attualmente considerato raro. Anche se negli anni '70 il numero degli esemplari abbattuti ogni anno diminu\u00ec rapidamente da 800.000 a 300.000, prima di stabilizzarsi intorno ai 100.000 negli anni '90, e la caccia alle femmine \u00e8 divenuta illegale a partire dal 1976, il degrado ambientale desta ancora fonte di preoccupazione. Inoltre, cani e gatti randagi costituiscono un fattore limitante per il successo delle nidiate e l'ibridazione tra le cinque diverse sottospecie pu\u00f2 essere considerata come una reale preoccupazione per il futuro. Pertanto, per tutta questa serie di motivi, non si pu\u00f2 dire che la sopravvivenza della specie sia completamente garantita."}
{"id": "1065272", "revid": "1610933", "url": "https://it.wikipedia.org/wiki?curid=1065272", "title": "Fagiano ramato", "text": ""}
{"id": "1065274", "revid": "183581", "url": "https://it.wikipedia.org/wiki?curid=1065274", "title": "Lenti Fisheye", "text": ""}
{"id": "1065275", "revid": "827882", "url": "https://it.wikipedia.org/wiki?curid=1065275", "title": "Zero Tolerance (Chuck Schuldiner)", "text": "Zero Tolerance \u00e8 la prima raccolta pubblicata nel 2004 dalla Karmageddon Media sotto il nome di Chuck Schuldiner. Nel disco sono ascoltabili tracce che sarebbero state incluse nel secondo album dei Control Denied, oltre a varie tracce risalenti ai primi demo dei Death."}
{"id": "1065284", "revid": "1711941", "url": "https://it.wikipedia.org/wiki?curid=1065284", "title": "Oropher", "text": ""}
{"id": "1065286", "revid": "88483", "url": "https://it.wikipedia.org/wiki?curid=1065286", "title": "Tangka", "text": ""}
{"id": "1065287", "revid": "8131117", "url": "https://it.wikipedia.org/wiki?curid=1065287", "title": "Markus Proell", "text": ""}
{"id": "1065288", "revid": "287204", "url": "https://it.wikipedia.org/wiki?curid=1065288", "title": "Markus Proll", "text": ""}
{"id": "1065292", "revid": "729019", "url": "https://it.wikipedia.org/wiki?curid=1065292", "title": "Distretto di Feldbach", "text": "Feldbach \u00e8 stato un distretto amministrativo dello stato di Stiria, in Austria. Il 1\u00ba gennaio 2013 il distretto si \u00e8 fuso con quello di Radkersburg per formare il nuovo Distretto di S\u00fcdoststeiermark.\nSuddivisione amministrativa.\nIl distretto era suddiviso in 55 comuni di cui 2 con status di citt\u00e0 e 7 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1065309", "revid": "729019", "url": "https://it.wikipedia.org/wiki?curid=1065309", "title": "Distretto di F\u00fcrstenfeld", "text": "F\u00fcrstenfeld \u00e8 stato un distretto amministrativo dello stato di Stiria, in Austria. Il 1\u00ba gennaio 2013 il distretto si \u00e8 fuso con quello di Hartberg per formare il nuovo Distretto di Hartberg-F\u00fcrstenfeld.\nSuddivisione amministrativa.\nIl distretto si suddivideva in 14 comuni, dei quali 1 con status di citt\u00e0 e 2 con diritto d mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1065310", "revid": "767487", "url": "https://it.wikipedia.org/wiki?curid=1065310", "title": "Patrick Ochs", "text": ""}
{"id": "1065312", "revid": "29244", "url": "https://it.wikipedia.org/wiki?curid=1065312", "title": "Madrepora gialla", "text": ""}
{"id": "1065314", "revid": "287204", "url": "https://it.wikipedia.org/wiki?curid=1065314", "title": "Olimpiadi internazionali della fisica", "text": "Le Olimpiadi internazionali della fisica (International Physics Olympiad, IPhO) sono una competizione annuale per studenti delle scuole superiori. \u00c8 una delle olimpiadi scientifiche. La prima Olimpiade della fisica si \u00e8 tenuta a Varsavia nel 1967.\nIn Italia la squadra rappresentativa destinata a partecipare alle Olimpiadi internazionali della fisica \u00e8 formata dagli studenti che hanno inizialmente partecipato con impegno alle gare organizzate dal progetto Olimpiadi della fisica.\nOgni delegazione nazionale, risultato di una selezione locale, \u00e8 composta da cinque studenti e due \"leader\" a cui si aggiungono talvolta degli osservatori. La competizione \u00e8 individuale e si basa su due prove di cinque ore ciascuna: una prova sulla teoria, composta da tre problemi, e una prova sperimentale, composta da uno o due problemi. Le prove sono preparate dalla nazione ospitante. La \"giuria\" \u00e8 composta dai leader di ciascuna nazione e da coordinatori della nazione ospitante. Le medaglie (oro, argento e bronzo) e le menzioni d'onore sono attribuite nel seguente modo:\nil migliore 8% dei partecipanti riceve la medaglia d'oro; il migliore 25% quella di argento; il migliore 50% quella di bronzo; il migliore 67% riceve la menzione di onore. Sono quindi premiati circa i 2/3 dei partecipanti. Vi sono inoltre dei premi speciali: miglior punteggio, migliore prova teorica, migliore prova sperimentale, soluzione pi\u00f9 originale, etc.\nStoria.\nLe prime Olimpiadi della Fisica si sono tenute nel 1967 a Varsavia, con la partecipazione di quattro soli Paesi oltre a quello organizzatore, la Polonia. Le nazioni interessate furono, oltre alla Polonia, Ungheria, Cecoslovacchia, Bulgaria e Romania..\nSi trattava di un progetto che aveva lo scopo di dare una formazione di eccellenza preuniversitaria nel campo della fisica a ragazzi appartenenti al Patto di Varsavia, inoltre si tendeva a sviluppare un progetto di amicizia fra questi Paesi.\nSi cerc\u00f2 di replicare il successo delle Olimpiadi Internazionali della Matematica, la cui prima edizione si era tenuta nel 1959, anche se la presenza della prova sperimentale rendeva le Olimpiadi della fisica pi\u00f9 costose in caso di partecipazione di un grande numero di Paesi.\nLa gara fu organizzata sul modello di una precedente gara di fisica che si teneva in Polonia, e che prevedeva un giorno di problemi di fisica teorica e successivamente un giorno di problemi di fisica sperimentale. Ovviamente era necessario del tempo per la correzione della prova teorica, perci\u00f2 fra la prima e la successiva si rese necessario organizzare per i partecipanti giorni di pausa con conferenze ed escursioni.\nNel 1972 venne invitato il Primo Paese non europeo, Cuba, e il primo Paese occidentale, la Francia. Nel 1974 venne invitata la Repubblica Federale di Germania, in questo caso l'invito assunse una rilevanza anche politica essendo anni di guerra fredda. Il primo Paese Occidentale ad organizzare le Olimpiadi fu la Repubblica Federale di Germania nel 1982, in quell'anno il vincitore assoluto fu per la prima volta un occidentale, un tedesco.\nLa prima partecipazione italiana fu nel 1989; la manifestazione si svolse a Padova e fu organizzata dall'AIF. Nel 2012 alle Ipho estoni diede una conferenza il Premio Nobel per la chimica Harold Kroto.\nAlle Olimpiadi del 2016 tenute a Zurigo, in Svizzera, i Paesi partecipanti furono circa 90.\nLa 47\u00aa Olimpiade si \u00e8 tenuta a Zurigo, in Svizzera, dal 10 al 17 luglio 2016, mentre la 48\u00aa si \u00e8 svolta in Indonesia, dal 9 al 16 luglio 2017.\nEdizioni delle Olimpiadi internazionali della fisica.\nLista delle Olimpiadi"}
{"id": "1065321", "revid": "287204", "url": "https://it.wikipedia.org/wiki?curid=1065321", "title": "Bj\u00f6rn Andresen", "text": ""}
{"id": "1065327", "revid": "30610", "url": "https://it.wikipedia.org/wiki?curid=1065327", "title": "Funzione aperiodica", "text": ""}
{"id": "1065330", "revid": "767487", "url": "https://it.wikipedia.org/wiki?curid=1065330", "title": "Mi presenti i tuoi?", "text": "Mi presenti i tuoi? (\"Meet the Fockers\") \u00e8 un film commedia del 2004 co-prodotto e diretto da Jay Roach. La pellicola \u00e8 il secondo capitolo di una trilogia che comprende \"Ti presento i miei\" (\"Meet the Parents\", 2000) e \"Vi presento i nostri\" (\"Little Fockers\", 2010).\nTrama.\nDue anni dopo gli eventi del primo film, Greg Fotter e la sua fidanzata Pam Byrnes decidono di presentare i genitori di lei, Jack e Dina, a quelli di Greg, Bernie e Roz, che abitano a Miami. Prima la coppia vola a Oyster Bay per prendere il padre di Pam, l'ex agente della CIA in pensione Jack Byrnes, la madre Dina e il nipote neonato di Pam, soprannominato Piccolo Jack, figlio di sua sorella Debbie (ora in Thailandia col marito Bob), e infine il gatto Sfigatto. Piuttosto che andare all'aeroporto come previsto, Jack decide di partire con un enorme e lussuosissimo caravan; durante il viaggio, Jack dichiara a Greg di volere osservare e giudicare i consuoceri per decidere se lui possa entrare a far parte della sua famiglia.\nI Byrnes vengono accolti dall'eccentrico Bernie, un avvocato di successo che ha lasciato l'attivit\u00e0 per diventare un pap\u00e0 casalingo a tempo pieno, e Roz, terapista del sesso specializzata nella sessualit\u00e0 degli anziani. Presto iniziano a formarsi piccole crepe tra le due famiglie a causa delle loro personalit\u00e0 contrastanti: mentre i Byrnes sono rigidi, formali e tradizionalisti, i Fotter sono molto pi\u00f9 emotivi, affettuosi e allegri, e hanno educato Greg alla contestazione del potere e al non arrivismo spinto. Bernie e Roz sono fin troppo espliciti per i consuoceri, imbarazzandoli con un eccessivo contatto fisico e continue allusioni al sesso. Il primo reale problema si presenta con un inseguimento tra Mos\u00e8, il cagnolino dei Fotter, e Sfigatto, culminando con il secondo che scarica Mos\u00e9 nel water del camper, costringendo Bernie a distruggerlo per salvare Mos\u00e8: i Byrnes si trovano quindi a dover soggiornare nella casa dei Fotter. In seguito, durante una partita di touch football, Bernie ferisce accidentalmente la schiena di Jack.\nPam rivela a Greg di essere incinta, e i due decidono di anticipare le nozze a giugno, il mese successivo, per fingere che Pam sia rimasta incinta durante la luna di miele. A cena i Byrnes fanno conoscenza con Isabel Villalobos, l'ex domestica dei Fotter, con la quale Greg ha perso la verginit\u00e0 a diciannove anni. Roz e Dina iniziano a stringere amicizia: la prima \u00e8 convinta di potere sbloccare sessualmente i consuoceri, convincendo Dina a fare delle avances al marito. Bernie porta Jack a riparare il caravan da Jorge, figlio di Isabel, un quindicenne che non ha mai conosciuto il padre, e che \u00e8 sorprendentemente somigliante a Greg: vista anche la coincidenza delle et\u00e0, Jack inizia a sospettare che Jorge sia figlio di Greg. Nel frattempo, Roz e Dina si rendono conto che Pam \u00e8 incinta, ma promettono di non dirlo a Jack.\nGreg viene lasciato solo a fare da babysitter a Piccolo Jack, che Jack ha allevato con il \"metodo Ferber\". Nonostante le rigide istruzioni di Jack nel lasciare che il bimbo si calmi da solo, Greg non resiste e tenta di tirarlo su di morale scoreggiandogli in faccia finch\u00e9 non tornano gli altri, ma inavvertitamente pronuncia la parola \u00abstronzo\u00bb. Greg risponde a una breve telefonata di Roz, e Sfigatto fa uscire dal box Piccolo Jack, che incolla le mani su una bottiglia di rum. Quando tornano gli altri, che assistono a tale scena, il bimbo ripete \u00abstronzo\u00bb, la sua prima parola. Jack \u00e8 imbestialito con i Fotter e vuole vietare il matrimonio, ma lo fanno calmare.\nRoz rivela a Bernie che Pam \u00e8 incinta: Jack ascolta la conversazione pensando che parlino di Jorge e i suoi sospetti si acuiscono, cos\u00ec contatta la CIA per ottenere la verit\u00e0: quella sera, a una festa organizzata da Bernie con altri cinquanta Fotter, strappa un capello a Jorge e lo consegna a un agente per un test del DNA, da confrontare con il capello strappato a Greg e, dopo aver invitato il ragazzo alla festa, glielo presenta (presumendo che Greg sappia di Jorge e lo abbia deliberatamente tenuto nascosto a Pam). Jack raggiunge Greg in un bagno, ma quando lui nega di essere il padre di Jorge, Jack si rifiuta di credergli e gli inietta una dose di pentothal, il siero della verit\u00e0. Mentre fa un brindisi, Greg, con la mente annebbiata dal siero, rivela che Pam \u00e8 incinta e che Jorge \u00e8 suo figlio, essendosene convinto, poi perde immediatamente conoscenza.\nIl mattino dopo Greg si risveglia nel letto matrimoniale, tra i suoi genitori, con accanto un biglietto lasciato da Jack che lo esclude dal \u00abcerchio della fiducia\u00bb. Pam interroga Greg su Jorge, e lui giura che non sapeva nulla di lui prima della sera precedente, e nemmeno di aver bevuto: Pam gli crede ed \u00e8 disposta a risolvere la situazione. Intanto, Jack \u00e8 gi\u00e0 sul caravan perch\u00e9 vuole andarsene con moglie e figlia: ne nasce una discussione in cui Dina rivela di avere trovato la boccetta del pentothal con cui Jack ha drogato Greg, sconvolgendo tutti. Dopo un'accesa discussione tra Bernie e Jack, in cui Greg viene accidentalmente colpito al volto dal padre, la stessa Dina rivela che tutti loro sapevano della gravidanza tranne Jack, proprio perch\u00e9 lui ha un pessimo carattere: questa volta \u00e8 stato Jack a essere escluso dal cerchio della fiducia in quanto non si fida degli altri. Scioccato e ferito, Jack decide di andarsene via portando con s\u00e9 solo Piccolo Jack. Durante la fuga riceve una chiamata che lo informa dell'esito negativo del test del DNA: il padre di Jorge \u00e8 Rusty Bridges, un giocatore di baseball in serie B molto somigliante a Greg): ancora una volta l'ex agente della CIA si \u00e8 sbagliato sul conto di Greg.\nBernie e Greg inseguono Jack, ma vengono colpiti con il taser e arrestati dal pubblico ufficiale LeFlore per eccesso di velocit\u00e0 e per essersi rifiutati di rimanere nella loro auto. Jack li raggiunge e cerca di difenderli, ma LeFlore lo colpisce con il taser e arresta anche lui. In prigione, Greg riesce finalmente a farsi valere con padre e futuro suocero, convincendoli a interrompere la loro faida; Jack ammette di aver commesso un errore riguardo a Jorge e rivela la sua passata carriera nella CIA a Bernie prima di scusarsi per le sue azioni. I tre vengono presto scarcerati perch\u00e9 il giudice Ira \u00e8 uno dei pazienti di Roz. Greg e Pam possono celebrare il loro matrimonio, che viene officiato da Kevin (ex fidanzato di Pam), diventato ministro interfede. Jack, compresi i propri errori, diventa pi\u00f9 affettuoso sia con i consuoceri che con la moglie.\nNella scena durante i titoli di coda Jack rivede le immagini registrate dalla telecamera, scoprendo Bernie e Roz che coccolano Piccolo Jack e lo stesso Greg rivela di avere imparato i trucchetti del suocero (prende in mano la telecamera), scimmiottando gli stereotipi sui Fotter davanti a un divertito Jack."}
{"id": "1065331", "revid": "1543377", "url": "https://it.wikipedia.org/wiki?curid=1065331", "title": "Colloquy", "text": "Colloquy \u00e8 un'applicazione open-source di messaggistica istantanea per macOS.\nI protocolli supportati sono Internet Relay Chat, Secure Internet Live Conferencing e Internet Citizen's Band.\nUsa un motore di chat proprio, che \u00e8 anche incluso come parte del progetto ChatKit. Prima, per\u00f2, usava Irssi come suo motore del protocollo IRC.\nL'obiettivo dei suoi sviluppatori \u00e8 quello di offrire agli utenti un servizio di chat efficiente, conformandosi perfettamente, allo stesso tempo, con l'interfaccia delle altre applicazioni native per Mac OS X.\nA tal fine, Colloquy fornisce una interfaccia utente che si conforma alle Human Interface Guidelines di Apple, aggiungendosi ai tradizionali comandi IRC a riga di comando.\nColloquy supporta in modo esauriente lo scripting, e pu\u00f2 essere automatizzato tramite AppleScript.\nPlugin e personalizzazione.\nColloquy comprende diverse visualizzazioni dei messaggi, chiamate \"stili\", che usano le XSLT e il motore di rendering di Apple, WebKit.\nTali stili agiscono come temi, alterando completamente il modo con cui l'applicazione visualizza i messaggi delle chat.\nColloquy supporta una vasta gamma di plugin, i quali permettono di personalizzare l'applicazione e di integrarsi meglio con altri aspetti di Mac OS X."}
{"id": "1065334", "revid": "29244", "url": "https://it.wikipedia.org/wiki?curid=1065334", "title": "Leptosammia pruvoti", "text": ""}
{"id": "1065347", "revid": "729019", "url": "https://it.wikipedia.org/wiki?curid=1065347", "title": "Distretto di Graz-Umgebung", "text": "Graz-Umgebung \u00e8 un distretto amministrativo dello stato di Stiria, in Austria. Il capoluogo, pur non appartenendo al distretto, \u00e8 Graz, i centri maggiori distrettuali sono la citt\u00e0 di Frohnleiten ed il comune mercato di Gratkorn.\nSuddivisione amministrativa.\nDalla riforma amministrativa entrata in vigore nel gennaio 2015 il distretto \u00e8 suddiviso in 36 comuni, di cui 1 con status di citt\u00e0 e 21 con diritto di mercato."}
{"id": "1065348", "revid": "907190", "url": "https://it.wikipedia.org/wiki?curid=1065348", "title": "Scrittura collettiva", "text": "La scrittura collettiva \u00e8 una forma di scrittura di testi che coinvolge pi\u00f9 autori. Normalmente si parla di scrittura collettiva in riferimento alla composizione di testi narrativi, mentre si preferisce usare la dizione pi\u00f9 generica scrittura collaborativa per testi di altro tipo.\nIl fenomeno della scrittura collettiva, per lungo tempo relegato al rango di gioco letterario, in Italia ha una forte tradizione e negli ultimi anni assunto dignit\u00e0 artistica e commerciale, grazie soprattutto al successo dei romanzi del collettivo Wu Ming, al quale si sono affiancati i collettivi Kai Zen e Paolo Agaraff, quest'ultimo anche con l'eteronimo Pelagio D'Afro.\nNel 2006, un gruppo di operatori romani ha registrato il marchio \"Scrittura Collettiva\" per una serie di progetti di scrittura in contemporanea in ambito sociopedagogico (scuole, carceri, ospedali).\nNel 2007, gli scrittori Gregorio Magini e Vanni Santoni hanno fondato il SIC, un metodo scientifico di scrittura collettiva per la stesura partecipata di racconti e romanzi da parte di gruppi e masse, che ha finora prodotto otto racconti (compresi tra le dodici e le venti mani) e un romanzo (a 230 mani)."}
{"id": "1065350", "revid": "1632387", "url": "https://it.wikipedia.org/wiki?curid=1065350", "title": "Bananarama", "text": "Le Bananarama sono un gruppo musicale britannico di genere pop rock/dance, formato nel 1981.\nRaggiunse, grazie soprattutto alla produzione del duo formato da Steve Jolley &amp; Tony Swain prima e del noto trio Stock, Aitken &amp; Waterman poi, una grande popolarit\u00e0 negli anni ottanta e nei primi anni novanta. Il loro pi\u00f9 grande successo \u00e8 stato il singolo \"Venus\" (numero 1 negli Stati Uniti), \"cover\" di un brano degli anni settanta, originariamente degli olandesi Shocking Blue.\nAttualmente in duo, il gruppo nasce originariamente come un trio (e tale rimane, dopo una prima sostituzione, nel 1988, di uno dei membri, fino al 1991, quando, con la defezione dell'ultima arrivata, la band si riduce alle due originarie fondatrici).\nLa caratteristica stilistica della formazione, tutta femminile, \u00e8 quella in cui, invece di creare con le diverse voci un accordo musicale, tutte le componenti cantano assieme all'unisono; una formula che, rivelatasi vincente, \u00e8 stata raramente messa da parte e solo per esperimenti isolati e poco noti (per esempio la B-side di \"Do Not Disturb\", \"Ghost,\" presenta una traccia vocale singola nelle strofe e armonie vocali nei ritornelli).\nDai loro esordi, nel 1981, fino al 2002, le Bananarama avevano venduto pi\u00f9 di 40 milioni di copie in tutto il mondo, cifra arrotondata nel 2005, con la pubblicazione di un nuovo album di inediti, \"Drama\", il cui primo singolo \"Move in My Direction\", ha raggiunto la Top 20 britannica, a pi\u00f9 di dieci anni di distanza dal precedente ultimo successo nella madrepatria (si trattava, all'epoca, della \"cover\" \"More More More\", la cui pi\u00f9 o meno radicale rielaborazione, estratta dall'album \"Please Yourself\", aveva raggiunto il Numero 24, nella medesima classifica, all'inizio del 1993).\nStoria.\nDalle origini all'esordio.\nIl gruppo viene formato, nel 1981, da tre amiche, Siobhan Fahey, Sara Dallin e Keren Woodward (Dallin e Woodward si conoscono da quando avevano 4 anni). Il nome \"Bananarama\" \u00e8 il risultato della fusione tra \"Lo Show dei Banana Splits\" (uno spettacolo statunitense per bambini) e \"Pyjamarama\" (una canzone dei Roxy Music).\nNel 1981, il trio, appena formato, abita sopra la sala prove di Steve Jones e Paul Cook, rispettivamente chitarrista e batterista dei Sex Pistols. Con il loro contributo, le Bananarama registrano il loro primo demo, \"Aie a Mwana\", una \"cover\" dei Black Blood, cantata in lingua swahili, e lo inviano alla Demon Records. La canzone diventa un successo nei club e nelle discoteche, senza per\u00f2 sfiorare la UK Top 75.\nNel 1983, esce l'album d'esordio, \"Deep Sea Skiving\", che riscuote un grandissimo successo, entrando addirittura nella Top Ten britannica e arrivando fino al Numero 7. L'album contiene alcune tra le pi\u00f9 famose hit della band, come \"Really Saying Something\" e \"Shy Boy\", le quali raggiungono, rispettivamente, il numero 5 e il numero 4 nella classifica britannica, e il tormentone da stadio \"Na Na Hey Hey Kiss Him Goodbye\", il cui \"videoclip\" le vede per la prima volta alle prese con un goffo e divertente tentativo di eseguire un balletto su un ring, durante un improbabile incontro di pugilato con un massiccio boxeur, messo al tappeto da quelle che la voce narrante fuori campo sulla loro prima video compilation, \"And That's Not All...\", descrive ironicamente come \u00abthree delicate girls\u00bb ('tre ragazze delicate'). Il disco comprende anche \"Doctor Love\", un brano scritto dal noto musicista inglese Paul Weller, oggi solista, ex leader di The Jam e The Style Council (dei quali faceva gi\u00e0 parte all'epoca della stesura del brano per le Bananarama); il pezzo, uno dei migliori fra quelli interpretati dalle ragazze, \u00e8 curiosamente finito presto nel dimenticatoio.\nIl grande successo degli anni '80 e il cambio di formazione.\nIl successivo album omonimo, \"Bananarama\", del 1984, ottiene ancora pi\u00f9 successo del primo, anche se non ne raggiunge la stessa posizione in classifica nella madrepatria, fermandosi al numero 16, ma viene promosso in tutto il mondo uscendo in diverse edizioni. Si tratta soprattutto di una rivincita nei confronti della critica, che aveva fino ad allora accusato le tre ragazze di essere una band costruita a tavolino dai propri produttori. I testi, per la prima ed unica volta riprodotti nella busta interna del disco, dimostrano una raggiunta maturit\u00e0 artistica e un notevole impegno sociale, trattando temi scottanti, come lo stupro, la guerra, la violenza nei confronti dei bambini. Nonostante la seriet\u00e0 degli argomenti, le Bananarama riescono a mantenere i ritmi e le cadenze tipicamente \"uptempo\" che ne costituiscono da sempre il marchio di fabbrica. Il lavoro contiene diversi altri successi della formazione, di minore o maggiore entit\u00e0, come \"Hot Line to Heaven\", \"Rough Justice\" e \"Cruel Summer\" (quest'ultima, loro primo successo negli Stati Uniti, \u00e8 inserita anche nella colonna sonora del film \"Per vincere domani - The Karate Kid\"), ma soprattutto \"Robert De Niro's Waiting...\", numero 3 in classifica, la loro prima \"performance\" dal vivo alla televisione britannica (anche se non molto apprezzata, a causa di un evidente problema tecnico che disturba l'audio per tutta la durata del brano) e uno dei loro tre singoli pi\u00f9 di successo nella madrepatria, che combina il tema dello stupro, un ritmo trascinante e il geniale ritornello che procurer\u00e0 loro una piacevole serata trascorsa con l'attore italo-statunitense Robert De Niro.\nNello stesso anno, nel periodo di Natale, il trio fa parte della Band Aid, un supergruppo composto da molti degli artisti all'epoca pi\u00f9 famosi (come l'organizzatore Bob Geldof, Sting dei Police, Simon Le Bon dei Duran Duran, George Michael degli Wham!, Tony Hadley degli Spandau Ballet e Boy George dei Culture Club, solo per citarne alcuni). Formatasi per scopi \"no profit\", la mega-band incide il singolo \"Do They Know It's Christmas?\", il cui scopo principale \u00e8 quello di raccogliere fondi contro la fame nel mondo, in particolar modo per cercare di far fronte all'allora particolarmente disastrosa situazione in Etiopia. Le Bananarama faranno parte anche della Band Aid II, nel 1989, unico gruppo a riuscire nell'impresa (anche se in due diverse formazioni e nonostante non parteciperanno alla re-incisione commemorativa del brano per il ventennale).\nNel 1986 viene lanciato sul mercato il loro lavoro pi\u00f9 maturo, \"True Confessions\", che contiene tra l'altro il brano che le consacra definitivamente come band femminile di successo in tutto il mondo, la famosissima \"Venus\" (\"cover\" del brano inciso dal gruppo olandese Shocking Blue), prodotta dai tre produttori della dance della decade, Stock, Aitken &amp; Waterman, allora agli esordi, rappresentativo marchio del synthpop degli anni ottanta. \"Venus\" \u00e8 accompagnata da un popolarissimo \"videoclip\" (in minima parte ripreso nel penultimo video del duo, \"Move in My Direction\" del 2005), che rappresenta la vera svolta \"fashion\" del gruppo (parzialmente iniziata con il video precedente, \"Do Not Disturb\" del 1985, il singolo che anticipa di quasi un anno \"True Confessions\"), fino ad allora fautrici di uno stile casual e quasi trasandato, che le aveva portate tra l'altro a lavorare con i Funboy Three (con cui, oltre a ottenere i due grandi successi con altrettante \"cover\", \"Really Saying Something\" e \"It Ain't What You Do (It's the Way That You Do It)\", entrambe nella Top 10 britannica, avevano anche prestato le proprie voci per quattro brani dell'album del trio maschile). \"Venus\" regala alle Bananarama il Numero 1 negli Stati Uniti, nella classifica dei singoli Billboard Hot 100 (risultato che non riusciranno mai a raggiungere in Gran Bretagna, n\u00e9 come trio, n\u00e9 come duo, n\u00e9 con Jacquie, n\u00e9 con Siobhan; ci riuscir\u00e0 invece proprio quest'ultima, con le Shakespears Sister e il brano \"Stay\", rimasto in vetta per otto settimane), mentre il relativo video le trasforma in amatissime icone gay internazionali, ruolo che da allora non lasceranno pi\u00f9, prestandosi anzi come madrine in parecchi Gay Pride in tutto il mondo (a Londra nel 1994 e a Roma nel 2005, soltanto per citarne due in cui ebbero una parte predominante nell'evento).\n\"Wow!\", del 1988, sebbene nettamente inferiore dal punto di vista dell'innovazione e dei testi rispetto a \"True Confessions\", costituisce forse l'album pi\u00f9 conosciuto del trio (anche se si piazza soltanto al Numero 26, la posizione fino ad allora pi\u00f9 bassa in classifica per un album delle Bananarama, peggiorata poi con il successivo album di studio, \"Pop Life\", non andato oltre il Numero 42), con sonorit\u00e0 pi\u00f9 orientate verso la dance music e l'europop che allora si stava appena affermando, proprio grazie al citato terzetto di produttori, Stock, Aitken &amp; Waterman, che con \"You Spin Me Round (Like a Record)\", prodotta per il gruppo inglese dei Dead or Alive (capitanati dall'istrionico Pete Burns, unico vero rivale del popolare gender-bender anglo-irlandese Boy George), avevano lanciato un suono a cui nessuno sapr\u00e0 tener testa per tutta la seconda met\u00e0 degli anni ottanta e buona parte dei novanta, dando vita a gruppi, oggi per lo pi\u00f9 dimenticati (unica grande eccezione \u00e8 forse costituita da Kylie Minogue, che realizza con loro i suoi primi 4 album e il suo primo \"Greatest Hits\"), ma che all'epoca spopolarono letteralmente (come Rick Astley, Sonia, Jason Donovan etc.). \"Wow!\" genera un'infinit\u00e0 di singoli, tutti enormi successi, coi relativi video, tra cui \"I Heard a Rumour\" e \"Love in The First Degree\" (quest'ultimo, dopo \"Robert DeNiro's Waiting\", sar\u00e0 il secondo Top 3 per la band, che ne conquister\u00e0 un terzo con la \"cover\" di \"Help!\", il classico dei Beatles, realizzata per beneficenza, un paio di anni dopo).\nDopo il successo di \"Wow!\", proprio durante il lancio di \"Love in the First Degree\", Siobhan Fahey abbandona la formazione, per formare una sua propria band, le Shakespears Sister, un duo che possa permetterle una maggiore flessibilit\u00e0 nella pianificazione della carriera. Infatti, ormai sposata con Dave Stewart degli Eurythmics, la Fahey \u00e8 anche diventata mamma di un bambino, nato proprio nel primo periodo promozionale dell'album. Nel video per uno dei singoli, \"I Can't Help It\", la gestante viene infatti inquadrata sempre dalla vita in su, e non compare nella sensuale scena della vasca piena di latte e frutta, per problemi di \u00abgalleggiamento\u00bb... Siobhan va via non senza aver prima ritirato l'amb\u00ecto premio che vede le tre ragazze entrare nel Guinness dei Primati come la band femminile pi\u00f9 di successo di tutti i tempi (primato che ancora detengono), conferito alle Bananarama nel 1988 e festeggiato con una storica esibizione (alcuni spezzoni della quale vengono riproposti, montati assieme alle scene originali del videoclip girato in studio, nella raccolta in VHS \"The Greatest Hits Collection\", ricca di ballerini in topless, proprio sulle note di \"Love in the First Degree\".\nNonostante l'abbandono del terzo membro storico del trio venga imputato a problemi logistici e di organizzazione pratica, secondo alcuni, dietro alla decisione della Fahey ci sarebbero incomprensioni artistiche, che sembrerebbero di fatto riflettersi sia nei lavori delle Shakespears Sister, maggiormente improntati a un pop rock/new wave a sfondo sociale che all'europop e alla dance disimpegnata, sia nei testi di alcuni dei brani del nuovo duo, definiti da Sara e Keren, in interviste successive, come dedicati da Siobhan alle ex colleghe (tra questi, il caso pi\u00f9 evidente \u00e8 forse rappresentato dalla prima vera hit delle Shakespears Sister, \"You're History\", il cui titolo, che allude a una storia vecchia e ormai finita, come d'altronde l'intero testo, sembra gi\u00e0 di per s\u00e9 un chiaro riferimento). Al suo posto arriva comunque Jacquie O'Sullivan, la cui scelta viene approvata anche dal membro uscente, che la definisce come l'unica sostituta possibile, essendo le Bananarama innanzitutto un gruppo di amiche di vecchia data, ed essendo Jacquie appunto prima di tutto un'amica. Proveniente da un altro, meno noto, gruppo femminile, le punk Shillelagh Sisters, Jacquie aveva gi\u00e0 partecipato, insieme a Sara, Keren e Siobhan, proprio a un video degli Eurythmics, quello girato per il singolo \"Who's That Girl?\". Con la O'Sullivan, vengono innanzitutto re-incisi, con la sua voce, due brani gi\u00e0 inseriti su \"Wow!\", l\u00ec cantati invece insieme alla Fahey. I due pezzi rilavorati, \"I Want You Back\" (brano di chiusura di \"Wow!\") e \"Nathan Jones\" (\"cover\" del poco noto brano delle Supremes senza Diana Ross alla voce), verranno inseriti nella prima raccolta di successi delle Bananarama, la celebre \"The Greatest Hits Collection\", del 1988, che comprende anche l'inedito \"Love, Truth &amp; Honesty\", uno dei rari brani del gruppo ad avere un ritmo pi\u00f9 rilassato, cosiddetto downbeat, nonch\u00e9 primo ed unico brano composto da Sara e Keren assieme a Jacquie, la quale rester\u00e0 successivamente del tutto esclusa dal processo compositivo e dalle scelte creative (motivo che porter\u00e0 alla sua defezione, poco dopo l'uscita del nuovo album di inediti \"Pop Life\", nel 1991).\nL'anno seguente, nel 1989, il trio intraprende il primo tour mondiale, toccando il Nord America, l'Asia orientale e il Regno Unito, costringendo cos\u00ec i colleghi Pet Shop Boys a fare altrettanto. Questi ultimi infatti avevano dichiarato che sarebbero andati in tourn\u00e9e solo quando l'avrebbero fatto anche le ragazze. Dietro a questa provocazione, si cela l'accusa spesso rivolta a entrambe le band di essere un bluff simulato in studio e di essere incapaci di suonare e cantare dal vivo, visto che fino ad allora, pur avendo alle spalle diversi anni di carriera, non avevano mai sperimentato la dimensione dal vivo (eccetto lo sfortunato caso delle ragazze, con la disastrosa \"performance\" di \"Robert DeNiro's Waiting\", sul programma inglese \"The Tube\").\nIl calo di popolarit\u00e0 negli anni '90 e la riduzione a duo.\nNel 1991, la nuova formazione delle Bananarama pubblica \"Pop Life\", album piuttosto diverso dai precedenti e dai seguenti, altro punto di arrivo creativo dopo \"True Confessions\", che incorpora, oltre alla tradizionale dance, altri stili musicali, come il reggae, il flamenco e l'acid house. Il lavoro ottiene un discreto successo internazionale, pur senza andare oltre il Numero 42 nella classifica britannica (e sar\u00e0 l'ultimo album di studio delle Bananarama, raccolte escluse, a entrare da allora nei primi 100 in nel Regno Unito). I primi tre singoli, \"Only Your Love\", \"Preacher Man\" e \"Long Train Runnin\"' (interpretata con i Gipsy Kings, sotto lo pseudonimo di Alma De Noche) entrano tutti nella Top 30, mentre un clamoroso e inaspettato flop \u00e8 rappresentato dal quarto singolo, la tanto dimenticata quanto sottovalutata \"Tripping on Your Love\", che ha la sfortuna di venire pubblicata durante la maternit\u00e0 di Sara e dopo l'annuncio dell'abbandono della O'Sullivan, eventi che ne rendono praticamente impossibile la promozione. Curiosamente, il brano resta comunque nella storia della band per essere stato il pi\u00f9 remixato: circa 20 sono infatti le versioni alternative, extended e remix, commissionate a vari artisti, tra cui George Michael. Dopo aver definitivamente lasciato le due compagne di viaggio, Jacquie O'Sullivan d\u00e0 vita al gruppo delle Slippery Feet, gruppo di breve durata.\nNel 1993, la Dallin e la Woodward, ormai decise a continuare come duo, pubblicano il nuovo album, \"Please Yourself\". Strano lavoro, il disco, che costituisce una specie di passo indietro rispetto alle innovazioni di \"Pop Life\", recupera due terzi del famoso trio di produttori che avevano plasmato il suono di \"Wow!\", per l'esattezza Stock &amp; Waterman, i quali, dopo l'abbandono di Aitken, proseguono anch'essi come duo. In realt\u00e0, gi\u00e0 il mezzo flop di \"Pop Life\" era stato attribuito a quella che molti avevano considerato come una contraddizione in termini: Sara e Keren (come accennato, Jacquie era esclusa dal processo compositivo) avevano infatti dichiarato di volersi staccare da Stock, Aitken &amp; Waterman, affidando loro soltanto un paio di brani sui 12 in totale inclusi nel CD, cos\u00ec da poter sperimentare nuove strade. Il risultato per\u00f2 era stato ottenuto solo in parte, con brani molto diversi dal solito, quali il primo e l'ultimo singolo, rispettivamente \"Only Your Love\" e \"Tripping on Your Love\", ma altri che, pur se scritti dalle ragazze insieme ad altri collaboratori (primo su tutti Youth), suonano molto simili, se non addirittura identici, a quelli del disco precedente, \"Wow!\", tutto scritto con Stock, Aitken &amp; Waterman (l'esempio pi\u00f9 evidente \u00e8 costituito dal secondo singolo, \"Preacher Man\", di cui il CD contiene addirittura due versioni).\nQuanto al nuovo \"Please Yourself\", quindi, anche se sembra apparentemente proseguire, a distanza di qualche anno, il discorso sonoro aperto con \"Venus\" e \"More Than Physical\" (altro singolo, meno fortunato, estratto da \"True Confessions\" e prodotto dal trio Stock, Aitken &amp; Waterman, mentre il resto dell'album e dei singoli erano curati da Jolley &amp; Swain, gi\u00e0 produttori di Imagination, Alison Moyet e Spandau Ballet, tra gli altri, e responsabili anche del secondo album omonimo delle ragazze, \"Bananarama\" del 1984), il lavoro del 1992 si discosta in realt\u00e0 abbastanza nettamente dal sound prettamente synthpop, che aveva reso famose le Bananarama negli anni ottanta. A detta dei produttori, il tentativo \u00e8 quello di ricreare un sound disco che ricordi molto da vicino gli ABBA, che in quel periodo stanno vivendo l'ennesimo, lungo revival, soprattutto grazie a un fortunato EP del gruppo britannico degli Erasure, e in effetti \"Please Yourself\" sembra quasi un intero album di cover della band svedese. Nonostante il raggiungimento dell'obiettivo prefissato e il discreto successo di due dei tre singoli estratti (il primo, \"Movin' On\", e il terzo, \"More, More, More\", unica \"cover\" dell'album, anche se largamente rimaneggiata rispetto all'originale), le Bananarama devono far fronte al clamoroso flop del secondo singolo, \"Last Thing on My Mind\", che non andr\u00e0 oltre il Numero 71 della classifica britannica. Anche se, qualche tempo dopo, il duo si prender\u00e0 una bella soddisfazione, vedendo lo stesso pezzo, da loro composto, diventare uno dei pi\u00f9 grandi successi del giovane gruppo britannico degli Steps (oltre alla Top 5 nella madrepatria, il brano diventer\u00e0 Numero 1 in Belgio e otterr\u00e0 un enorme successo in altri paesi europei), le ragazze prenderanno presto le distanze da \"Please Yourself\", dichiarandolo un album al quale non sono molto affezionate.\nIronicamente, sar\u00e0 proprio \"Please Yourself\" a regalare alle Bananarama, prima di un lunghissimo oblio, interrottosi solo di recente, il loro ultimo successo di classifica nel Regno Unito, con la \"cover\" di \"More, More, More\". Dopodich\u00e9, la loro casa discografica storica, la London Records, per la quale sono usciti tutti i dischi del gruppo, fino al 1993, non rinnova loro il contratto, cos\u00ec l'album successivo uscir\u00e0 nei vari paesi del mondo su varie etichette. Il lavoro, puro europop, a parte un paio di incursioni pi\u00f9 morbide, dove in primo piano ci sono le chitarre acustiche, esce nel 1995, con due diversi titoli e due diverse scalette: la versione giapponese s'intitola \"I Found Love\", come la traccia di chiusura, \"I Found Love\", che viene scelta come singolo nipponico e inserita solo qui; nel resto dei paesi in cui esce, il disco prende invece il titolo di \"Ultra Violet\", dai colori della copertina e del video di \"Take Me to Your Heart\", secondo estratto (il primo singolo \u00e8 \"Every Shade of Blue\", pezzo di apertura dell'album). \"Take Me to Your Heart\", uno degli unici due brani acustici sull'album, viene completamente remixata per l'uscita su singolo, di fatto stravolta fino a farla somigliare agli altri brani dance, e accompagnata da un video che ritrae Sara e Keren a passeggio in un campo di violette - indubbiamente, il video pi\u00f9 economico mai girato dal gruppo.\nGli anni 2000.\nDopo la pubblicazione di questo lavoro discografico, difficilissimo da distribuire, le Bananarama restano in silenzio per quasi dieci anni, per ritornare nel 2001, e tastare il terreno solamente sul mercato francese. Il nuovo album si chiama \"Exotica\" e contiene alcune loro hit storiche, reinterpretate in chiave R&amp;B, una sperimentale versione samba di \"Cruel Summer\", e la \"cover\" di \"Careless Whisper\" di George Michael. La scelta della cover non \u00e8 casuale: Keren, infatti, nel frattempo si \u00e8 fidanzata con l'ex Wham! Andrew Ridgeley, con il quale convive da 15 anni in Cornovaglia. L'altro singolo estratto da \"Exotica\" e promosso solo in Francia \u00e8 il brano di apertura dell'album, \"If\" (il cui singolo, in realt\u00e0, privo di videoclip, non va oltre qualche passaggio radio nemmeno oltralpe, poich\u00e9 il promo viene ritirato dal mercato poco prima dell'uscita - e, in alcuni rarissimi casi, pochissimo dopo, il che lo ha reso un articolo ricercatissimo dai collezionisti).\nNel lungo periodo di silenzio, le raccolte si susseguono innumerevoli, alcune delle quali con qualche rara chicca (come il remix di \"Tripping on Your Love\" realizzato da George Michael). Tra i vari greatest hits: \"The Very Best of Bananarama\" del 2001 (compilation ufficiale per celebrare i venti anni di carriera del gruppo, arriva fino al Numero 43 in classifica nel Regno Unito ed \u00e8 l'unica a ritrarre in copertina tutti e quattro i membri, Sara, Keren, Siobhan e Jacquie); \"The Essentials\" (che contiene la rara \"The Wild Life\", colonna sonora portante dell'omonimo film del 1984, e inserita nell'edizione statunitense del secondo album, \"Bananarama\") del 2002; \"Venus and Other Hits\" del 2003; \"\" del 2005.\n\u00c8 proprio del 2005 l'ultimo album di inediti di studio pubblicato dal duo, \"Drama\". A differenza del precedente \"Exotica\", il disco esce nella madrepatria, dove ottiene, a sorpresa, un incredibile successo, e si parla subito di un grande ritorno. Il primo singolo, infatti, \"Move in My Direction\", riporta le Bananarama nella Top 20 britannica, dopo quasi 13 anni. Discreto successo ottiene anche il secondo singolo, \"Look on the Floor (Hypnotic Tango)\", cover di un pezzo degli italiani My Mine, che arriva al Numero 26, accompagnato da un pregevole videoclip, in cui le ragazze cantano, in posa su delle strutture cilindriche bianche, mentre dei ballerini danzano, in una piccola discoteca, assieme a loro. Il lavoro in generale viene accolto positivamente: lo stile classico della band ha ormai raggiunto la piena maturit\u00e0, il sound \u00e8 piacevole (c'\u00e8 persino una nuova incursione acustica, in \"Middle of Nowhere\", registrata un paio di anni prima) e i testi interessanti. Il disco contiene anche un nuovo remix di uno dei pi\u00f9 vecchi successi dell'allora trio, \"Really Saying Something\", ripubblicato anche su singolo. Analogamente a quanto \u00e8 accaduto a Lisa Stansfield con la sua primissima hit, \"People Hold On\", il remix, realizzato da Solasso, nasce come un bootleg e viene poi apprezzato a tal punto dall'artista/gruppo originale da venire incluso nel proprio album.\nDopo questo gradito ritorno, quasi inevitabile l'uscita di nuove raccolte, cos\u00ec, prima viene pubblicata una collection di remix ed extended, \"The Twelve Inches of Bananarama\", del 2006, e poi viene immesso sul mercato \"Greatest Hits and More More More\", del 2007, che contiene per intero \"The Greatest Hits Collection\" del 1988, di cui viene riproposta anche la medesima fotografia di copertina (in cui compariva ancora Siobhan, anche se all'epoca gi\u00e0 sostituita da Jacquie), con i singoli tratti dai primi quattro album, all'interno di una pi\u00f9 estesa raccolta che comprende anche alcuni dei singoli posteriori, a coprire il periodo 1989-1991, lasciato scoperto dalla raccolta precedente. La parte di titolo aggiunta alla recente raccolta \u00e8 rappresentata da \"More More More\", titolo dell'ultimo singolo estratto, nel 1993, dall'album \"Please Yourself\" del 1992, l'unico dei 3 singoli tratti da quell'album a essere contenuto nella compilation del 2007, che comprende in totale 8 tracce in pi\u00f9 rispetto all'edizione in vinile della collection del 1988 (gi\u00e0 espansa poco dopo nella versione in CD). Questa raccolta, la terza ufficialmente promossa dal gruppo, esce per celebrare i venticinque anni di carriera delle Bananarama e, come le altre due compilation ufficiali precedenti, entra in classifica, anche se non va oltre il Numero 61; al momento, \u00e8 l'ultimo album delle ragazze a essersi piazzato tra i primi 100 dischi pi\u00f9 venduti in Gran Bretagna, dato che l'ultimo album di studio, \"Drama\", non \u00e8 andato oltre il Numero 169.\nNel febbraio del 2007, le Bananarama hanno annunciato di essere al lavoro nella composizione di un nuovo disco senza menzionare la data di uscita. Intanto, la Rhino Records, rilevando i diritti della London Records, ha ripubblicato i primi sei album della band, da \"Deep Sea Skiving\" del 1983 a \"Please Yourself\" del 1993, tutti rimasterizzati e con una serie di tracce bonus su ciascuno (costituite da lati B e altri brani finora mai inseriti sugli album, come colonne sonore, remix, singoli internazionali, etc.). Sempre la Rhino Records ha fatto uscire, nello stesso anno, una tripla raccolta su CD, intitolata \"The Works\", in occasione dei 25 anni di carriera delle Bananarama.\nNel mese di settembre 2009, il nuovo album \"Viva\" e il primo singolo da esso estratto \"Love comes\" sono stati pubblicati dalla Fascination Records."}
{"id": "1065352", "revid": "1573940", "url": "https://it.wikipedia.org/wiki?curid=1065352", "title": "Syrmaticus humiae", "text": "Il fagiano di Hume (Syrmaticus humiae ()) \u00e8 un uccello della famiglia dei Fasianidi presente, con due sottospecie geograficamente isolate, nel Sud-est asiatico: \"S. h. humiae\" dell'estremit\u00e0 orientale dell'India e della Birmania occidentale e \"S. h. burmanicus\" della Cina occidentale e di una fascia di territorio che dalla Birmania orientale si spinge a sud fino alla Thailandia. Vive nelle foreste subtropicali aperte intervallate da affioramenti rocciosi e radure erbose.\nCon il suo epiteto specifico, lo scopritore della specie, Allan Octavian Hume, volle omaggiare la moglie Mary Ann Grindall Hume. In lingua inglese, pertanto, la specie \u00e8 quindi nota come \"Mrs. Hume's Pheasant\". Durante un viaggio attraverso il Manipur, Hume vide la coda di una specie sconosciuta di fagiano su un copricapo e in seguito si fece portare alcuni esemplari ancora in vita dagli abitanti del posto.\nDescrizione.\nDimensioni.\nIl maschio misura 90 cm di lunghezza, dei quali 40-54 spettanti alla coda, per un peso di 975-1080 g. La femmina \u00e8 leggermente pi\u00f9 piccola: circa 60 cm di lunghezza, dei quali 19,5-20 spettanti alla coda, per un peso di 650-850 g.\nAspetto.\nLa livrea da adulti, che viene assunta entro il primo anno di vita, si presenta con una tonalit\u00e0 e disposizione dei colori sicuramente caratteristiche. In genere la femmina \u00e8 perfettamente distinguibile dal maschio, essendo pi\u00f9 piccola e con colori opachi privi di iridescenze. Nel maschio la tonalit\u00e0 di fondo \u00e8 marrone mogano lucido attraversato da iridescenze viola intenso; la testa \u00e8 di colore marrone-oliva, mentre la gola, il collo, la parte superiore del petto e del dorso presentano sfumature blu acciaio. Sulla parte esterna delle ali si delineano tre sottili barre composte da penne bianche, visibili solo quando queste rimangono chiuse; la parte superiore del groppone e le copritrici della coda risultano striate di blu acciaio scuro e nero, mentre la coda \u00e8 di colore grigio scuro con bande nero-brunastre e mogano. Le zone laterali della testa sono nude e costituite da pelle di colore rosso scarlatto fortemente papillata, ancor pi\u00f9 evidente durante il periodo riproduttivo e tipica della maggior parte dei fagiani. Le zampe e il becco sono grigio-avorio. La femmina, pur essendo molto meno vistosa del maschio, \u00e8 comunque caratterizzata da una certa bellezza, distinguendosi dalle congeneri per i colori contrastanti e sfumati. Nel complesso presenta la parte superiore del corpo bruno-rossastra con piume orlate di bianco, nero e marrone; le ali sono ornate da piccole quanto brevi barre bianco-brunastre. Il petto \u00e8 marrone castano attraversato da strisce bianche che continuano fino a raggiungere la zona ventrale; la coda si presenta affusolata e con l'estremit\u00e0 bianca. Le porzioni di pelle nuda rosso scarlatta ai lati della testa, seppur presenti, sono notevolmente meno papillate ed evidenti rispetto a quelle del maschio.\nIl maschio della sottospecie \"S. h. burmanicus\" \u00e8 molto simile a quello della sottospecie nominale, ma presenta il blu acciaio delle parti superiori del corpo limitato solo alla zona dorsale, mentre il bruno-rossastro ramato che costituisce gran parte della livrea risulta molto pi\u00f9 definito rispetto alla forma nominale; il groppone si presenta bianco e nero, anzich\u00e9 blu acciaio e nero come nel \"S. h. humiae\", con riflessi molto pi\u00f9 brillanti e barrature delle ali pi\u00f9 ampie ed evidenti.\nBiologia.\nComportamento.\nCelati nel folto della boscaglia, i fagiani di Hume amano particolarmente indugiare ai margini di zone scoscese, evitando per quanto possibile gli spazi troppo aperti dove la vistosa livrea li renderebbe facilmente individuabili. Vivono generalmente riuniti in piccoli gruppi familiari composti da un maschio e da alcune femmine e, nel corso del loro vagabondare, tendono a rimanere il pi\u00f9 possibile vicini a ruscelli o torrenti le cui rive abbondano di affioramenti sabbiosi. Si muovono tutti insieme alle prime luci dell'alba e dedicano l'intera mattinata alla ricerca del cibo, per poi riposare appollaiati sopra un ramo o uno sperone di roccia.\nAlimentazione.\nIn Cina, la dieta del fagiano di Hume \u00e8 costituita principalmente da sostanze di origine vegetale (l'89,4%), in particolare da semi. Questo uccello prevalentemente vegetariano si nutre di nocciole, bacche, semi, radici e gemme, ma anche, in proporzione minore, di vermi e insetti. All'interno dello stomaco di alcuni maschi esaminati sono stati rinvenuti numerosi frutti, piccole castagne, bacche rosse e alcuni serpenti di dimensioni ridotte. In alcuni casi questi uccelli sono stati visti spuntare fuori da cespugli di lampone, con tutta l'impressione di essersene nutriti, ipotesi che sembra essere confermata da altre testimonianze. Occasionalmente, la specie si nutre anche di ghiande e forse di noci di palma. Nel complesso, il fagiano di Hume ricava il suo nutrimento da oltre 40 specie vegetali, tra cui anche pini e querce. Per quanto riguarda la dieta durante il periodo di nidificazione, \u00e8 necessario puntualizzare che gli adulti mantengono una dieta quasi esclusivamente vegetariana (quasi il 90%), mentre i giovani adottano una dieta composta per oltre il 50% da insetti.\nRiproduzione.\nLa specie \u00e8 poligama. Ogni maschio \u00e8 generalmente accompagnato da 2 o 3 femmine. In Cina, la stagione riproduttiva va probabilmente da marzo a luglio, sebbene in natura i nidi siano stati trovati solo nel periodo che va da met\u00e0 marzo a met\u00e0 maggio. Il nido \u00e8 sempre posto sul terreno e di norma viene posizionato sotto ad un cespuglio o sperone di roccia, ma pu\u00f2 anche trovarsi fra le radici affioranti di un grosso albero, su un argine ricco di vegetazione, oppure sul bordo di un costone roccioso o in mezzo a erbe alte, e comunque in un luogo asciutto nonch\u00e9 ben drenato. Non abbiamo nessuna informazione sul modo in cui questo fagiano costruisce il suo nido, ma d'altra parte sappiamo che gli esemplari in cattivit\u00e0 allestiscono una cavit\u00e0 poco profonda che allargano ulteriormente raspando con i piedi. Questa depressione viene rivestita con alcuni ramoscelli, foglie secche e materiali raccolti a caso dalla femmina, che continua ad aggiungere nuovi pezzi alla struttura e ad ingrandirla man mano che procede l'incubazione. La covata si accresce al ritmo di un uovo ogni due giorni, che viene deposto al crepuscolo. Alla fine della deposizione la covata pu\u00f2 comprendere dalle 6 alle 11 uova. L'incubazione dura tra 24 e 28 giorni ed \u00e8 compito esclusivo della femmina.\nDistribuzione e habitat.\nIl fagiano di Hume \u00e8 diffuso nell'estremit\u00e0 orientale dell'India, in alcune parti della Birmania, nella Cina occidentale e nell'estremit\u00e0 settentrionale della Thailandia. Il suo areale \u00e8 disgiunto e ognuna delle due parti in cui esso \u00e8 suddiviso \u00e8 occupata da una sottospecie. Una parte si estende nell'India nord-orientale, dagli stati di Manipur, Mizoram e Nagaland allo Stato Chin nella Birmania occidentale. La seconda si estende nella Cina sud-occidentale attraverso parti dello Yunnan e del Guangxi fino alla Birmania nord-orientale e alla Thailandia.\nIl fagiano di Hume vive generalmente nelle foreste aperte di querce (\"Lithocarpus\", \"Cyclobalanopsis\", \"Quercus\") e di pini dello Yunnan (\"Pinus yunnanensis\") ricche di radure erbose sparse, felci e arbusti tra i 1200 e i 3000 m, ma \u00e8 stato trovato anche in piantagioni di conifere. Predilige una vegetazione erbacea corta e rada, sotto ad alberi sempreverdi; per questo motivo le foreste caratterizzate da un numero elevato di pini sono importanti per la sua sopravvivenza, in quanto accompagnate da uno strato erboso corto e sparso.\nTassonomia.\nCome gi\u00e0 ricordato, esistono due sottospecie di fagiano di Hume:\nConservazione.\nLa specie \u00e8 classificata come \u00abprossima alla minaccia\u00bb (\"Near Threatened\"), dato che le popolazioni, seppur in declino, sembrano godere ancora di una relativa stabilit\u00e0. Tuttavia, in epoca recente la modifica dell'habitat, dovuta principalmente all'eccessivo sfruttamento del territorio, alla deforestazione incontrollata e all'estensione di programmi per lo sviluppo di intere province, ha portato, seppur indirettamente, al suo declino, mentre una minaccia sicuramente pi\u00f9 effettiva \u00e8 rappresentata dalla fortissima pressione data dal bracconaggio.\nIn India la popolazione viene stimata intorno ai 4000 esemplari, in Birmania intorno ai 6000. Non esistono dati riguardanti il numero di esemplari presente in Cina, mentre in Thailandia si ritiene che ne rimangano tra 200 e 500. La popolazione totale \u00e8 stimata in meno di 20.000 individui. La specie era considerata piuttosto rara in India, ma a partire dal 2002 \u00e8 stato scoperto un notevole numero di siti dove essa \u00e8 presente. In Birmania le popolazioni, per quanto piccole, conoscono una certa stabilit\u00e0, ed \u00e8 anche probabile che nelle aree meno accessibili il loro numero sia in aumento; tuttavia, l'esatta consistenza e le condizioni in cui si trovano rimangono per il momento incerte. In Cina sembra che le popolazioni che si trovano all'interno delle aree protette godano di una certa stabilit\u00e0, mentre nelle zone non sottoposte a controllo il loro numero \u00e8 in continuo calo. In Thailandia la situazione \u00e8 quanto mai incerta, non essendoci studi recenti, ma tutto porta a pensare che le popolazioni siano in lento ma costante declino."}
{"id": "1065356", "revid": "1610933", "url": "https://it.wikipedia.org/wiki?curid=1065356", "title": "Fagiano di Hume", "text": ""}
{"id": "1065371", "revid": "1718925", "url": "https://it.wikipedia.org/wiki?curid=1065371", "title": "Paolo Zermani", "text": "Dal 1990 \u00e8 professore ordinario di composizione architettonica presso la Facolt\u00e0 di architettura dell'Universit\u00e0 di Firenze. \u00c8 fondatore dei convegni sulla \"Identit\u00e0 dell'architettura italiana\" e della \"Galleria dell'architettura italiana\" di Firenze.\nHa insegnato al master in teologia e architettura di chiese presso la Facolt\u00e0 Teologica dell'Italia Centrale e alla Syracuse University di Firenze e New York.\n\u00c8 stato capo redattore della rivista di architettura \"Materia\" dal 1990 al 2000.\nNel 1986 la rivista \"Ottagono\" gli ha dedicato la copertina de numero monografico sulla nuova architettura italiana.\nNel 1991 la rivista giapponese \"A+U Architecture and Urbanism\" ha pubblicato un numero monografico sul suo lavoro.\n\u00c8 stato invitato alla Biennale Architettura di Venezia nel 1991, 1992 e 1996 e alla Triennale di Milano nel 1993, 1995 e 2013.\nNel 2003 la Casa del Mantegna di Mantova ha presentato una mostra antologica sui suoi progetti e realizzazioni e la galleria \"LoSpazio\" di New York ha organizzato la mostra \"Architecture in the Italian Landscape\".\n\u00c8 accademico di San Luca.\nProgetti.\nTra i suoi progetti realizzati pi\u00f9 importanti si possono ricordare:\n\u00c8 stato selezionato per il \"premio Palladio\" nel 1988 e nel 1989.\nAltri progetti importanti per la sua poetica sono stati:\nPubblicazioni.\n\u00c8 direttore della collana \"Architetture italiane\" per Diabasis.\nHa scritto vari testi tra cui:\nVolumi e monografie dedicati al suo lavoro:"}
{"id": "1065376", "revid": "18379", "url": "https://it.wikipedia.org/wiki?curid=1065376", "title": "Rodolfo d'Asburgo-Lorena", "text": "Avrebbe dovuto essere l'erede al trono di Francesco Giuseppe, ma la sua morte, avvenuta per suicidio insieme con la sua amante, la baronessa Maria Vetsera, nel casino di caccia di Mayerling, nel 1889, lo imped\u00ec, destando scalpore in tutto il mondo e alimentando voci di cospirazione internazionale.\nBiografia.\nInfanzia ed educazione.\nL'arciduca Rodolfo Francesco Carlo Giuseppe nacque il 21 agosto 1858 nei castelli di Laxenburg, presso Vienna, primo e unico figlio maschio dell'imperatore Francesco Giuseppe e dell'imperatrice Elisabetta. Nell'ottica del padre, che vedeva in lui non solo il suo successore al trono ma un comandante \"vecchio stile\" per un esercito e un governo conservatore delle antiche tradizioni, Rodolfo venne nominato dalla nascita colonnello e sub\u00ec un'educazione essenzialmente militare e strategica, impartitagli su istruzioni precise dell'imperatore dal maggiore generale conte Leopold Gondrecourt, che venne nominato per l'appunto suo educatore.\nIl bambino, seppur molto piccolo, venne sottoposto a prove di resistenza come il rimanere sotto la pioggia e al freddo per delle ore, oppure venendo svegliato nella notte con colpi di pistola fuori dalla sua porta, oppure abbandonandolo nei boschi di Linz per fargli vivere sensazioni ed esperienze che avrebbero dovuto temprarlo come uomo e aiutarlo a crescere come soldato. \nQuando la madre Elisabetta scopr\u00ec quale educazione stesse ricevendo suo figlio, fece subito pressione perch\u00e9 questa modalit\u00e0 cambiasse e si desse maggiormente spazio alle inclinazioni naturali dell'arciduca; questi venne pertanto affidato al conte Joseph Latour von Thurmburg, che divenne il suo principale educatore. Sotto l'influenza di uno dei suoi insegnanti in questo periodo, Ferdinand von Hochstetter (destinato a divenire il primo direttore del Naturhistorisches Museum), Rodolfo si appassion\u00f2 alle scienze naturali, cominciando, assai giovane, una collezione di minerali ingranditasi poi nel tempo. Manifest\u00f2 invece sempre poco interesse per la letteratura e le lingue straniere, al cui studio si dovette comunque sottoporre per ragion di stato. Grande appassionato d'arte, si dilett\u00f2 sempre nel disegno e nella pittura con opere che ancora oggi rimangono a dimostrare che la sua passione e bravura nel campo erano indiscusse.\nIl Principe ereditario venne allevato insieme con la sorella maggiore Gisella dalla nonna paterna, l'arciduchessa Sofia. La figlia maggiore dei suoi genitori, una bambina di nome Sofia, era morta all'et\u00e0 di due anni prima della nascita di Rodolfo, mentre la sorella minore Maria Valeria sarebbe nata dieci anni dopo di lui. Gisella e Rodolfo crebbero quindi insieme e furono molto legati. All'et\u00e0 di sei anni fu separato dalla sorella quando cominci\u00f2 la sua formazione per diventare un futuro imperatore. Ci\u00f2 non mut\u00f2 il loro rapporto e Gisella gli fu vicino fino a quando lasci\u00f2 Vienna in seguito al suo matrimonio con il principe Leopoldo di Baviera. Si dice che la separazione fra i fratelli sia stata molto commovente.\nPrincipe \"rivoluzionario\".\nIn contrasto con il conservatorismo politico del padre e probabilmente ispirato dalla madre, Rodolfo coltiv\u00f2 una visione politica spiccatamente liberale. Egli si dimostr\u00f2 in pi\u00f9 occasioni ostile al patto di ferro che legava Vienna alla Germania di Bismarck, incontrandosi pi\u00f9 volentieri coi rappresentanti dei governi inglese e francese. Il suo atteggiamento \"rivoluzionario\" e le sue frequentazioni con ambienti politici ritenuti sospetti, come quelli del socialismo, fecero s\u00ec che la polizia della corte asburgica ne controllasse i movimenti, arrivando addirittura a pedinarlo. Simpatizzante della cultura e della politica indipendentista ben espressa dal cosiddetto \"rinascimento ungherese\", Rodolfo si impegn\u00f2 a migliorare le condizioni politiche, sociali ed economiche dell'Ungheria (che era dal 1867 parte costituente dell'impero da quel momento denominato austro-ungarico) come gi\u00e0 aveva tentato di fare sua madre, guadagnandosi cos\u00ec la stima dei leader politici magiari che arrivarono a chiedergli di assumere la corona come re d'Ungheria, proposta che ovviamente Rodolfo rigett\u00f2 in quanto sapeva che questo avrebbe portato a un'ulteriore improduttiva divisione all'interno dell'impero, oltre a metterlo in diretto conflitto col padre.\nA fronte di quanto detto, non stupisce quindi sapere che Francesco Giuseppe non gli affid\u00f2 mai importanti mansioni di politica interna proprio perch\u00e9 le sue idee erano assai distanti da quelle del figlio. Tuttavia l'imperatore dovette riconoscere in Rodolfo uno straordinario uomo diplomatico e per questo, dopo una certa et\u00e0, lo invi\u00f2 in tutta Europa a negoziare e rappresentare la monarchia asburgica. Negli anni in cui fu inviato dal padre imperatore a Praga, non risparmi\u00f2 aspre critiche al governo del primo ministro austriaco Eduard Taaffe che pubblic\u00f2 in forma anonima sui giornali viennesi.\nIntanto continu\u00f2 a coltivare la sua passione per l'ornitologia e per la geologia, mantenendo sempre forti legami con l'ateneo viennese e venendo spesso invitato all'inaugurazione di fiere e mostre di tema scientifico come quella del 1883 per l'inaugurazione di un primo sistema di illuminazione pubblica con l'uso dell'elettricit\u00e0.\nPubblic\u00f2 un'opera dal titolo \"Un viaggio in Oriente nell'anno 1881\", dato alle stampe a Vienna nel 1885, riguardo al fascino che nutriva per l'Impero ottomano e la cultura orientale e tribale, al punto che nei suoi appartamenti di corte si fece realizzare un caratteristico \"salotto turco\" per accogliere tutti gli oggetti che aveva riportato da questo viaggio. Per tutta la sua vita si impegn\u00f2 in un grande progetto pubblicato postumo che consisteva nella realizzazione di una grande enciclopedia dell'Impero austro-ungarico, corredata da immagini e descrizioni che consentissero ai molti popoli che costituivano gli Stati della monarchia asburgica di apprezzare le bellezze culturali e artistiche che si trovavano a dover condividere.\nMatrimonio.\nPer Rodolfo era ormai giunta l'et\u00e0 di scegliere una sposa, ma ancora una volta fu suo padre a decidere per lui quale fosse la migliore donna per salvaguardare il destino della sua casata e del suo trono.\nIl 10 maggio 1881, Rodolfo spos\u00f2 la principessa Stefania del Belgio, figlia del re dei belgi Leopoldo II e di Maria Enrichetta d'Asburgo-Lorena, il che la rendeva imparentata con la dinastia regnante in Austria. La cerimonia venne celebrata nell'antica Chiesa degli Agostiniani di Vienna, con la pompa e lo splendore di un matrimonio di Stato.\nRodolfo sembrava inizialmente sinceramente innamorato, nonostante la madre giudicasse la nuora come una \"sciocca impacciata\". Stefania dal canto suo era stata educata e preparata a questo matrimonio con l'idea della moglie di un monarca del XIX secolo, ovvero con la funzione di \"produrre eredi\" per garantire la continuazione al trono e per questo pi\u00f9 che amore si pu\u00f2 dire avesse una sorta di riverente devozione nei confronti di Rodolfo. Francesco Giuseppe l'aveva scelta per via del suo carattere sottomesso, per la provenienza da una famiglia reale d'Europa e per la sua profonda religiosit\u00e0 cattolica, il che avrebbe contribuito a rinsaldare il tradizionale legame tra il trono imperiale e lo Stato della Chiesa.\nIl rapporto, in seguito, degener\u00f2 progressivamente e all'epoca della nascita della loro unica figlia, l'arciduchessa Elisabetta, il 2 settembre 1883, il matrimonio era gi\u00e0 in crisi e Rodolfo si rifugiava nell'alcol. Questa crisi di matrimonio era dovuta anche al fatto che ora le idee di Rodolfo venivano contrastate persino da sua moglie che si chiedeva quale destino avrebbe avuto l'impero sotto il suo comando.\nTravagliate relazioni sentimentali e suicidio.\nMalgrado il matrimonio, Rodolfo continuava a condurre una vita libertina alla ricerca di nuovi piaceri e stimoli in ambienti completamente diversi da quelli della corte e della propria famiglia, tantopi\u00f9 che il matrimonio con Stefania era stata pi\u00f9 un'unione di facciata. Fu un assiduo frequentatore di case di tolleranza d'alto bordo dove conobbe anche Mizzi Kaspar (28 settembre 1864, Graz - 29 gennaio 1907, Vienna) che fu per molto tempo la sua amante. Rodolfo aveva fatto di Mizzi anche la sua confidente e pi\u00f9 volte, preso dalla continua depressione che lo accompagnava nella vita, mista all'uso di oppiacei e alle continue umiliazioni a cui era sottoposto dal padre, cerc\u00f2 di uccidersi, ma Mizzi riusc\u00ec sempre a fermarlo per tempo e anzi cerc\u00f2 di informare la polizia dei suoi piani di suicidio, senza mai per\u00f2 ricevere un'adeguata attenzione perch\u00e9 le sue parole venivano bollate come \"chiacchiere di una prostituta\", ignorando cos\u00ec i seri pericoli che l'arciduca correva ogni giorno.\nNel breve lasso di tempo dell'inizio delle sue relazioni extraconiugali, Rodolfo contrasse la gonorrea, un'infezione sessualmente trasmessa che lo rese in breve tempo sterile e sicuro di non poter pi\u00f9 avere figli e quindi nemmeno di poter assicurare un erede al trono. Inoltre la situazione peggior\u00f2 ulteriormente quando il principe ereditario trasmise la sua malattia alla moglie Stefania del Belgio, rendendola nel contempo sterile e rompendo definitivamente il loro gi\u00e0 travagliato matrimonio.\nPer allontanarsi dalle inquietudini della vita di corte e per dedicarsi alle ultime passioni che gli rimanevano, nel 1887, Rodolfo aveva acquistato un edificio di campagna a Mayerling e lo aveva adattato a proprio casino di caccia. Malgrado la sua infelice situazione, continuava a frequentare la corte per non dare nell'occhio con le sue condizioni di salute e fu proprio nell'autunno del 1888 che, a un ballo tenutosi alla corte di Vienna, Rodolfo incontr\u00f2 la diciassettenne baronessa Maria Vetsera, dopo quasi dieci anni dal loro primo incontro nel quale il giovane arciduca aveva fatto perdutamente innamorare la giovane che mai lo aveva dimenticato. Questa lo adorava e si diceva pronta a tutto per lui. Le testimonianze concordano con l'impressione che Rodolfo non condividesse tale illimitata passione, bench\u00e9 non gli fosse indifferente e quindi tra i due nacque un'ultima irrefrenabile passione.\nIntenzionato a compiere il gesto estremo, il 29 gennaio 1889 Rodolfo si ritir\u00f2 nella sua tenuta di Mayerling dove venne raggiunto poco dopo dalla giovane Maria che desiderava rimanere con lui per qualche tempo lontano dalla corte. Rodolfo era a ogni modo intimorito per il fatto che la Vetsera, oltre che minorenne, era gi\u00e0 promessa sposa al principe di Braganza e si rendeva conto che questa relazione stava divenendo sempre pi\u00f9 lesiva per questa giovane che vedeva in lui l'uomo della sua vita, mentre lui si considerava sempre pi\u00f9 un fallito. Per questo motivo diede disposizioni perch\u00e9 la baronessa Vetsera venisse riportata a Vienna il giorno successivo alla loro ricongiunzione, ma ella si ostin\u00f2 a rimanere, volendo restare vicino all'amato.\nRodolfo, ormai sconvolto all'estremo nell'animo e nel corpo, convinse l'amante che era ormai giunto per lui il momento di togliersi la vita. Innamorata fino all'ultimo, la Vetsera volle condividere col principe ereditario il medesimo travagliato destino e cos\u00ec avvenne: Rodolfo uccise con un colpo di pistola Maria, per poi puntare l'arma contro di s\u00e9 e uccidersi con un colpo alla tempia, non prima di aver ricomposto il corpo dell'amante sul letto, con le mani giunte.\nAll'indomani del suicidio, la versione ufficiosa attribu\u00ec la tragica decisione alla richiesta, avanzata da Francesco Giuseppe al figlio, di troncare la relazione, anche se i giornali fecero trapelare la notizia dapprima dell'improvvisa morte a causa di un attacco cardiaco, nonostante le voci del suicidio continuassero a circolare. L'imperatore non pot\u00e9 nascondere a lungo la verit\u00e0, giungendo quindi a dichiarare che il figlio si era tolto la vita, omettendo per\u00f2 sempre il particolare della presenza dell'amante che sarebbe stato reputato sconveniente per l'epoca.\nIn ogni caso, al fine di permetterne il seppellimento all'interno del mausoleo degli Asburgo (la Cripta dei Cappuccini) Rodolfo venne dichiarato nell'atto di morte ufficiale come \"in stato di disordine mentale\", formula che venne accettata dal cardinale segretario di Stato Mariano Rampolla del Tindaro per consentire le celebrazioni religiose per il funerale dell'arciduca. Ai suicidi infatti, secondo le normative della chiesa cattolica, non era consentito di essere sepolti coi dovuti conforti religiosi: questo divieto era ritenuto inaccettabile dal cattolicissimo Francesco Giuseppe che mantenne un lungo carteggio con papa Leone XIII sull'accaduto.\nIl cadavere della Vetsera, invece, venne traslato nel cuore della notte e segretamente sepolto nel cimitero dell'Abbazia di Heiligenkreuz, senza conforti religiosi e lontano dalla famiglia.\nFrancesco Giuseppe trasform\u00f2 Mayerling in un convento penitenziale delle suore carmelitane per riparare al gesto da lui ritenuto \"scellerato\" compiuto dal figlio: la camera da letto protagonista del tragico evento venne completamente demolita e al suo posto venne eretta una cappella espiatoria, mentre vennero salvati parte degli arredi tra cui il letto della tragedia che ancora oggi \u00e8 conservato al Museo dell'Arredamento di Vienna.\nConseguenze del suicidio.\nMorto Rodolfo, la carica di erede al trono venne trasmessa al fratello di Francesco Giuseppe, l'arciduca Carlo Ludovico. Dopo la sua morte, il 19 maggio 1896, l'onore pass\u00f2 al di lui figlio maggiore, l'arciduca Francesco Ferdinando: anche lui per\u00f2 mor\u00ec prematuramente, assassinato durante una sua visita a Sarajevo il 28 giugno 1914. Il titolo venne quindi trasmesso al figlio del di lui fratello, Carlo: sar\u00e0 proprio quest'ultimo a succedere al vecchio Francesco Giuseppe dopo la sua morte, avvenuta il 21 novembre 1916.\nLa morte dell'erede al trono provoc\u00f2 tra l'altro anche la crisi definitiva del matrimonio fra Francesco Giuseppe ed Elisabetta di Baviera, circostanza che apparve evidente a tutti gli osservatori contemporanei. \nProbabilmente, se Rodolfo fosse sopravvissuto, Francesco Giuseppe avrebbe forse abdicato in favore di suo figlio (come gi\u00e0 aveva fatto in precedenza lo zio di Francesco Giuseppe, cio\u00e8 Ferdinando I). Atto di abdicazione che Francesco Giuseppe rifiut\u00f2 sempre di fare, invece, a favore dell'assai poco amato nipote Francesco Ferdinando. La grande collezione di minerali di Rodolfo venne depositata presso la facolt\u00e0 di agricoltura dell'Universit\u00e0 di Vienna."}
{"id": "1065377", "revid": "599013", "url": "https://it.wikipedia.org/wiki?curid=1065377", "title": "Frauenberg", "text": ""}
{"id": "1065381", "revid": "1318658", "url": "https://it.wikipedia.org/wiki?curid=1065381", "title": "Nadia Stepanova", "text": "Biografia.\nVive ad Ulan-Ud\u0117, capitale della Buriazia, una Repubblica della Russia situata tra il lago Baikal e la Mongolia. Membro del Comitato interreligioso del CSI, rappresentante all'ONU e all'UNESCO sempre nell'ambito della interreligiosit\u00e0, \u00e8 anche presidente dell'associazione degli sciamani della Buriazia.\nDa giovane raccont\u00f2 ai familiari di avere delle visioni in cui le sembrava di essere inseguita da creature con braccia pelose e striate: queste strane apparizioni vennero giudicate dai membri anziani della famiglia come un segno della predestinazione della ragazza a divenire sciamana. Nei suoi racconti le visioni proseguirono, fino a quando prese la decisione di divenire sciamana.\nNel 1987 fu la prima sciamana buriata a rivelare pubblicamente, dopo anni di attivit\u00e0 clandestina, la sua pratica di sciamanesimo.\nDal tempo della perestroika ha preso la guida del movimento sciamanico, reintroducendo rituali religiosi e cerimonie proibite per settant'anni in Russia. Oggi insegna sciamanesimo all'Universit\u00e0 di Ulan-Ud\u0117."}
{"id": "1065383", "revid": "4175", "url": "https://it.wikipedia.org/wiki?curid=1065383", "title": "Rennes FC", "text": ""}
{"id": "1065390", "revid": "2128848", "url": "https://it.wikipedia.org/wiki?curid=1065390", "title": "Bacio", "text": "Il bacio consiste tipicamente nel contatto tra le labbra di una persona e quelle di un'altra, ma pi\u00f9 in generale il contatto pu\u00f2 avvenire anche verso una qualsiasi altra parte del corpo di un'altra persona. Durante questo contatto, le labbra della persona baciante possono o meno aspirare leggermente dell'aria, creando il tipico rumore dello \"schiocco\". \nIl bacio \u00e8 un'importante fonte di contatto fisico fra due persone ed \u00e8 per questo che assume diverse caratteristiche e significati a seconda del contesto, e oggi \u00e8 diventata in molte culture del mondo una comune forma di espressione di affetto, ma anche di amore, passione, amicizia, rispetto, un saluto, e molte altre ancora.\nEsistono diverse opinioni e teorie riguardo alle possibili funzioni del bacio e ai suoi legami con la sfera emotiva e sociale umana, anche in seguito all'osservazione di comportamenti simili di altre specie animali. Attualmente si ritiene che il bacio abbia anche la funzione di cercare partner con sistema immunitario diverso dal proprio, al fine, in termini evolutivi di favorire lo scambio di geni (riassortimento genetico) e aumentare le probabilit\u00e0 di sopravvivenza della prole.\nEsiste inoltre una scienza che studia il bacio nei suoi vari aspetti: la filematologia.\nIl bacio come saluto.\nIn alcuni paesi europei, arabi e dell'America latina, quando si incontrano amici, ci si scambiano due baci porgendosi a vicenda entrambe le guance; il numero di baci pu\u00f2 variare notevolmente. \nIn Francia il bacio sulle guance \u00e8 diffuso in tutto il paese, sia tra donne che tra uomini che tra uomini e donne. Nella parte est e sud del paese si usa porgere dapprima la guancia destra, come in Italia, mentre nella parte nord ed ovest la guancia sinistra \u00e8 posta per prima, come in Spagna. Nella maggior parte delle regioni ci si scambiano due baci, come in Italia e Spagna ma ci sono zone dove si usano tre baci (come succede anche in Belgio e Svizzera) e alcune zone arrivano persino a quattro.\nNei Paesi Bassi se ne danno tre, partendo dalla guancia destra, come in Belgio (nella zona francofona per\u00f2 \u00e8 d'uso dare anche un solo bacio), in Svizzera e in Polonia. Il triplo bacio \u00e8 tipico anche delle culture ortodosse, infatti \u00e8 diffuso in Ucraina e Serbia, ma non in Romania, Bulgaria e Grecia. \nNel Regno Unito, Scandinavia, Germania, Austria come anche in alcune zone del nord Italia il bacio tra amici come saluto comunque \u00e8 meno frequente e limitato a persone con cui c'\u00e8 sentimento di affetto o tra parenti. \nIn Russia un tempo era diffuso il bacio sulle labbra fra uomini; nei paesi europei nord-occidentali, invece, il bacio sulle guance non \u00e8 molto utilizzato, specialmente fra gli uomini, tra i quali il contatto fisico \u00e8 visto con diffidenza. Nei paesi arabi avviene il contrario, il bacio tra uomini \u00e8 diffusissimo mentre quello tra uomini e donne assolutamente evitato.\nNegli ambienti nobili e raffinati \u00e8 stato sempre diffusissimo il baciamano, consistente nello sfiorare appena con le labbra (di un uomo) il dorso della mano di una donna. Questo tipo di saluto \u00e8 ancora abbastanza praticato in Polonia.\nNei paesi musulmani gli uomini si baciano, mentre \u00e8 vietato per i maschi baciare le donne in pubblico.\nIl bacio come segno d'affetto.\nQuando durante il bacio come saluto, si vuole sottolineare l'affetto verso l'altra persona, allora invece di porgere solo le guance, si porgono le labbra in modo da baciare in pieno il viso dell'altra persona. Il bacio sulla guancia \u00e8 infatti un grande segno d'affetto, e viene utilizzato fra amici e parenti quando si vuole dimostrare il bene che si vuole. Spesso \u00e8 anche accompagnato da un abbraccio e viene solitamente usato in famiglia con un bacio sulla guancia, ma anche sulla fronte, soprattutto con bambini piccoli.\nIl bacio come segno di fratellanza.\nAnticamente il bacio sulla bocca non aveva una connotazione prevalentemente erotica, anzi era essenzialmente un simbolo di comunione fraterna, anche fra persone dello stesso sesso, un po' come lo \u00e8 per noi la stretta di mano. L'esempio pi\u00f9 famoso di bacio di fratellanza, anche nascondente un tradimento, \u00e8 il bacio di Giuda, descritto nei Vangeli sinottici e che documenta la normalit\u00e0 di tale pratica. Nelle lettere di Paolo si trovano molti richiami al \"bacio santo\" tra persone che si incontrano, una pratica che anticamente nelle funzioni sostituiva il segno di pace della stretta di mano durante la celebrazione eucaristica.\nDante Alighieri \u00e8 baciato da Virgilio nella \"Divina Commedia\" (Inf. VIII, 44) per rassicurarlo dopo un difficile episodio. Pi\u00f9 o meno negli stessi anni Dino Compagni documentava la pace del Cardinal Latino a Firenze (1304) suggellata da baci sulla bocca dei capi delle fazioni avverse (\"Cronica delle cose occorrenti ne' tempi suoi\", ).\nNon \u00e8 chiaro quando questa usanza decadde. Ancora agli inizi del Novecento era normale per uno sposo baciare sulla bocca la madre della sposa il giorno del matrimonio (un esempio si vede nel film \"Rapacit\u00e0\" di Erich von Stroheim).\nIl bacio come atto sessuale.\nI baci scambiati sulle guance il pi\u00f9 delle volte non hanno carica erotica: essa per\u00f2 si riscontra in pieno nel bacio sulle labbra e nel \"bacio alla francese\". Quest'ultimo tipo di bacio consiste nel leccare la lingua del partner con la propria e nello scambiarsi, quindi, emozioni che coinvolgono in maniera molto forte. Questo bacio \u00e8, di solito, accompagnato da uno scambio di morsi molto leggeri sulle labbra, ed \u00e8 quasi sempre scambiato a occhi chiusi. Pu\u00f2 arrivare a durare anche per molti minuti.\nIl bacio alla francese \u00e8 un avvicinamento all'atto sessuale vero e proprio, ovvero uno dei cosiddetti preliminari, e spesso i pi\u00f9 giovani incominciano a scoprire il sesso tramite questo tipo di bacio.\nUn altro tipo di bacio di ambito sessuale \u00e8 il bacio sul collo; esso, infatti, provoca un intenso eccitamento, e spesso, si trasforma nel cosiddetto \"succhiotto\" (termine di origine dialettale). Quest'ultimo consiste nell'aspirare con forza il collo dell'altra staccando poi le labbra d'improvviso in modo da far apparire una marcata macchia rossa che, se fatta bene, pu\u00f2 durare anche per diversi giorni.\nI baci poi, raggiungono la loro acme nel momento dei preliminari. Infatti da qui diventano un vero e proprio atto sessuale che pu\u00f2 essere seguito da \"fellatio\" o da \"cunnilingus\", oppure dall'atto sessuale vero e proprio.\nIl bacio nel K\u0101ma S\u016btra.\nVatsyayana ritiene che una fanciulla debba praticare solo tre tipi di baci:\nIl bacio di Venere.\nEcco una \"promessa di bacio\" della dea Venere, nelle \"Metamorfosi\" di Apuleio: \u00abab ipsa Venere septem savia suavia et unum blandientis appulsu linguae longe mellitum\u00bb, cio\u00e8 chi lo merita ricever\u00e0 \u00abda Venere in persona sette meravigliosi baci, e uno addolcito di molto dal tocco della sua lingua carezzevole\u00bb.\nIl bacio senza scontrarsi con il \"naso\".\nPer evitare di scontrarsi col naso, di solito le persone quando si baciano piegano la testa. Spesso, per stare pi\u00f9 comodi, uno dei due seduto sorregge l'altro fra le braccia e il torace combinando cos\u00ec un bacio con un abbraccio. Colui che sorregge di solito ha un ruolo pi\u00f9 attivo nel baciare l'altro. A questo proposito lo psicologo Onur G\u00fcnt\u00fcrk\u00fcn ha pubblicato su \"Nature\" uno studio basato sull'osservazione di coppie che si baciano in pubblico in luoghi come aeroporti e parchi secondo il quale l'inclinazione della testa verso destra \u00e8 pi\u00f9 frequente che verso sinistra con un rapporto di 2:1. G\u00fcnt\u00fcrk\u00fcn attribuisce questa asimmetria alle preferenze mostrate dai neonati per il lato destro..\nUn dolore al collo o una contrattura muscolare (solitamente lo sternocleidomastoideo) pu\u00f2 far assumere al capo tale inclinazione asimmetrica; questa posizione patologica \u00e8 ironicamente definita \"Sindrome del baciatore\".\nIl bacio nel diritto privato.\nIn quello medievale, il bacio era utilizzato per suggellare il cosiddetto 'baciatico', cio\u00e8 diritto della fidanzata a ricevere una donazione dal fidanzato.\nLa consuetudine deriva da un'analoga consuetudine romana, l\"'osculum interveniens\", il bacio che interveniva a sancire il diritto della fidanzata a ricevere in donazione met\u00e0 dei beni ricevuti in regalo, in caso di morte del fidanzato.\nBacio di oggetti.\nIl bacio di particolari oggetti secondo un preciso rituale \u00e8 tipico di molte religioni e di alcuni cerimoniali legati a papi e imperatori.\nPer esempio per i musulmani baciare la Pietra Nera alla Mecca \u00e8 un elemento necessario del pellegrinaggio rituale (Haji), mentre gli ebrei baciano il Muro del pianto e oggetti sacri - come la Torah o il Siddur - durante la preghiera, gli Hindu baciano talvolta la terra nei templi e i cristiani (in particolar modo i cattolici e gli ortodossi), durante la liturgia del Venerd\u00ec Santo, baciano la croce in segno di adorazione del Cristo. Usanza in uso nel passato era baciare un oggetto liturgico, la pace, durante la celebrazione eucaristica.\nI cristiani ortodossi hanno una lunga tradizione di praticare il bacio nelle loro cerimonie; tra loro \u00e8 comune, quando si entra in chiesa, baciare le icone e le reliquie sacre. Alcuni baciano il calice dell'Eucaristia, altri baciano il bordo dei paramenti del prete al suo passaggio, e gli accoliti baciano la sua mano quando gli danno l'incensiere. I fedeli spesso si baciano reciprocamente prima di ricevere la Comunione.\nNel cerimoniale papale \u00e8 tradizione baciare i piedi al Papa (o l'anello dei cardinali e dei vescovi), una tradizione nata nell'impero bizantino ai tempi dell'Imperatrice Teodora come segno di estrema devozione al sovrano. Papa Paolo VI e Papa Giovanni Paolo II erano soliti baciare la terra appena arrivati in un nuovo Paese.\nIl bacio nel mondo.\nL'atto di baciare non \u00e8 una pratica universale: una interessante storia del bacio ha scritto, nel secolo scorso, l'erudito e filologo danese Kristoffer Nyrop.\nIl bacio, per met\u00e0 del mondo, non \u00e8 piacevole e talvolta pu\u00f2 recare fastidio.\nIn Cina il bacio \u00e8 considerato poco igienico. \nIn Giappone non si usa baciarsi in pubblico, perch\u00e9 pu\u00f2 recare fastidio, cos\u00ec come in India, Emirati Arabi e Malesia.\nIl bacio eschimese \u00e8 molto particolare: si strofinano le punte dei nasi, con labbra e occhi chiusi.\nBacio in letteratura.\nE' Francis Turner che, nell'omonima epigrafe, dopo aver tratteggiato la propria sofferta esistenza passata, cos\u00ec ricorda un bacio di un pomeriggio di giugno, passato oramai per sempre\"... Eppure giaccio qui/blandito da un segreto che solo Mary conosce:/c'\u00e8 un giardino di acacie,/di catalpe e di pergole addolcite da viti-/l\u00e0, in quel pomeriggio di giugno/al fianco di Mary-/mentre la baciavo con l'anima sulle labbra,/l'anima d'improvviso mi fugg\u00ec.\" Questi ultimi due versi 'mi mozzarono il fiato', come si espresse la stessa Pivano [vedi nota introduttiva di ref(6)]."}
{"id": "1065396", "revid": "298055", "url": "https://it.wikipedia.org/wiki?curid=1065396", "title": "Silver Haired Men", "text": ""}
{"id": "1065399", "revid": "123806867", "url": "https://it.wikipedia.org/wiki?curid=1065399", "title": "Mellitto", "text": "Mellitto (\"Medd\u00ectte\" in dialetto locale) \u00e8 una frazione di Grumo Appula (BA), ubicata a circa 7\u00a0km dal centro abitato, ai piedi della Bassa Murgia. La frazione \u00e8 meta di villeggiatura estiva.\nToponimo.\nIl toponimo \"Mellitto\", in dialetto \"Medd\u00ectt\", potrebbe avere origine greca, ma sul suo esatto etimo esistono varie interpretazioni.\nMellitto deriverebbe da \"\u03bc\u1f20\u03bb\u03b9 meli, \u03b9\u03c4\u03bf\u03c2 itos\" (miele). Mel\u00ectta, che significa ape, era una ninfa di Creta che, secondo le mitologia greca, aveva accudito col miele il piccolo Zeus. Sulle querce di Mellitto non era infrequente trovare favi di api selvatiche.\nSecondo un'interpretazione alternativa, il toponimo Mellitto avrebbe origine dal termine greco \"mela ttos\" (salvagreggi). Il nome potrebbe non essere estraneo alla presenza del \"Pozzo di Mellitto\", che raccoglie acqua sorgiva in abbondanza e, quindi, ha contribuito per secoli a salvare davvero le greggi dalla sete in una contrada che per molti chilometri non presenta corsi d'acqua in superficie.\nInfrastrutture e trasporti.\nNei pressi del borgo di Mellitto c'\u00e8 la stazione di Mellitto, una fermata delle Ferrovie Appulo Lucane.\nIl Santuario.\nVisitando Mellitto non sfuggir\u00e0 il Santuario dedicato a Maria SS. delle Grazie in cui \u00e8 conservata un'icona dipinta su una stele che, si vuole, abbia origini bizantine e che sia arrivata in questa contrade, trafugata da monaci basiliani, allorch\u00e9 l'Imperatore Leone L'Isaurico promosse l'iconoclastia e la conseguente distruzione di tutte le immagini sacre. Ancora oggi l'immagine gode di una forte devozione che vive il suo apice durante la festa che si tiene da tempo immemore a fine luglio.\nLa costruzione del tempietto \u00e8 avvenuta in varie fasi; inizialmente, durante il XVI secolo, si trattava di un'edicola che conteneva semplicemente l'(icona). \nNel 1697 l'edicola fu inglobata in una cappella con la volta a cupola e due feritoie laterali. \nNel 1800 si procedette ad un ulteriore ampliamento e, infine, nel 1924, fu dotata di una piccola sacrestia. \nDal 1973, in seguito al ricorso presentato da don Gaetano Tomanelli, allora parroco della Parrocchia di Maria SS. di Monteverde, il Santuario di Mellitto ricade sotto la giurisdizione della Parrocchia stessa di Monteverde.\nOasi WWF.\nIl comprensorio di Mellitto, in localit\u00e0 Murgia Suagna, comprende l'Oasi \"Il Rifugio\" gestita dal WWF. Ha lo scopo di preservare 6 ettari di natura, sintesi del patrimonio ambientale della Murgia."}
{"id": "1065405", "revid": "6923", "url": "https://it.wikipedia.org/wiki?curid=1065405", "title": "Dodge Ram", "text": "Il Ram \u00e8 un pick-up di grandi dimensioni prodotto dalla casa statunitense Dodge, azienda del gruppo Chrysler Corporation, e presentato per la prima volta nel 1981. Nel 2018 \u00e9 giunto alla quinta serie, presentata al North American International Auto Show (NAIAS) di Detroit. Dal 2009 non \u00e8 pi\u00f9 venduto sotto il marchio Dodge dato che Ram Trucks \u00e8 diventato un brand a parte, la cui gamma comprende anche il ProMaster, versione statunitense del furgone Fiat Ducato.\nMotori.\nQuesto pick-up ha montato, durante gli anni, motori di diversa grandezza. Quello di maggiore cubatura \u00e8 stato un 8.3 l V10, mentre quello di cilindrata minore \u00e8 stato un 3.7 l. \u00c8 pure disponibile una versione con motore diesel, una novit\u00e0 per questa categoria di pick-up (light duty, a bassa potenza), a 6 cilindri di 3.0 l che ha vinto il Canadian Truck King Challenge 2014.\nLa versione pi\u00f9 estrema \u00e8 stata la SRT-10, equipaggiata con il V10 da 505 CV della contemporanea Dodge Viper.\nAttualmente \u00e8 disponibile con uno dei motori pi\u00f9 moderni costruiti dalla Dodge: il 5.7 l Hemi (ovvero con il cielo del cilindro a forma emisferica che permette rapporti di compressione pi\u00f9 alti). Cos\u00ec, in determinate condizioni, pu\u00f2 disattivare la met\u00e0 dei cilindri per ridurre consumi e abbattere emissioni inquinanti."}
{"id": "1065406", "revid": "118834", "url": "https://it.wikipedia.org/wiki?curid=1065406", "title": "Commedia degli straccioni", "text": ""}
{"id": "1065407", "revid": "124443037", "url": "https://it.wikipedia.org/wiki?curid=1065407", "title": "Veszpr\u00e9m", "text": "Veszpr\u00e9m (in tedesco \"Wesprim\" o \"Wei\u00dfbrunn\", in slovacco \"Vespr\u00e9m\" o \"Bezpr\u00edm\", in croato \"Vesprim\", in italiano storico mutuato dal latino \"Vesprimia\") \u00e8 una citt\u00e0 dell'Ungheria di 56.927 abitanti (2017), capoluogo dell'omonima provincia. Situata a nord del lago Balaton, \u00e8 un'importante meta turistica, oltrech\u00e9 sede universitaria e arcivescovile.\n\u00c8 stata scelta per essere capitale europea della cultura nel 2023; a seguito dello slittamento nel calendario delle capitali europee della cultura determinato dalla pandemia di COVID-19 le saranno associate Eleusi e Timi\u0219oara.\nStoria.\nStoria della citt\u00e0.\nSecondo una leggenda locale la citt\u00e0 fu fondata su sette colli: V\u00e1rhegy (Collina del Castello), Benedekhegy (Collina di S. Benedetto), Jeruzs\u00e1lemhegy (Collina di Gerusalemme), Temet\u0151hegy (Collina del Cimitero), Gulyadomb, K\u00e1lv\u00e1riadomb (Collina del Calvario) e Cserh\u00e1t, anche se recentemente sono state reperite tracce di presenza umana nella zona risalenti al Neolitico. Verosimilmente l'antica fondazione \u00e8 dovuta alla sua posizione strategica tra la Selva Baconia, il Balaton e il Bassopiano ungherese.\nIl nucleo antico di Veszpr\u00e9m \u00e8 edificato su una collina rocciosa sulla quale sorgeva presumibilmente una fortezza franca o avara che fin\u00ec poi alla casa reale di \u00c1rp\u00e1d. Il ruolo primario di Veszpr\u00e9m nella storia della Chiesa cattolica in Ungheria \u00e8 attestato dagli importanti avvenimenti che si susseguirono fin dal medioevo: nel 1009 il principe G\u00e9za istitu\u00ec la diocesi di Veszpr\u00e9m, che ebbe un ruolo fondamentale durante la cristianizzazione dell'Ungheria; suo figlio, santo Stefano d'Ungheria, sconfisse le armate del suo principale oppositore Kopp\u00e1ny nei pressi della citt\u00e0; la moglie di quest'ultimo, la beata Gisella, diede avvio alla costruzione della cattedrale di San Michele (la pi\u00f9 antica cattedrale d'Ungheria). I vescovi di Veszpr\u00e9m coronavano per secoli le sovrane ungheresi. Nei secoli successivi i vescovi di Veszpr\u00e9m la trasformarono in fortezza, ma la citt\u00e0 usc\u00ec distrutta nel 1276 per opera dell'esercito di P\u00e9ter Cs\u00e1k e nel 1380 a seguito di un incendio. Ricostruita prontamente, la citt\u00e0 conobbe una nuova fioritura nel Rinascimento, finch\u00e9 la conquista ottomana nel 1552 non interruppe bruscamente questa rinascita.\nLa citt\u00e0 fu poi strappata ai turchi dagli Asburgo, che la tennero per quasi tre secoli. A partire dal 1702 la fortezza venne in parte riedificata, mentre nell'Ottocento e all'inizio del Novecento la citt\u00e0 riacquist\u00f2 parzialmente la sua antica importanza come centro commerciale (mercato del grano).\nL'universit\u00e0.\nL'Universit\u00e0 Pannonica di Veszpr\u00e9m \u00e8 una delle pi\u00f9 antiche d'Europa e risale al medioevo (ma fu distrutta da un incendio nel 1276). Reistituita nel XIX secolo, assieme alla filiale dell'Accademia ungherese delle scienze vale \u2014 con le sue cinque facolt\u00e0 (filosofia, ingegneria, economia, agraria e informatica) \u2014 come il principale polo accademico dell'Ungheria occidentale. All'universit\u00e0 di Veszpr\u00e9m appartiene anche da alcuni anni il \"Georgikon\" a Keszthely, la pi\u00f9 antica facolt\u00e0 europea di agraria.\nNell'arte.\n\"Paesaggio ungherese\" \u00e8 un affresco realizzato da Masolino da Panicale nel Palazzo Branda (palazzo del cardinale Branda Castiglione) a Castiglione Olona in provincia di Varese.\n\u00c8 particolarmente importante perch\u00e9 rappresenta il primo caso conosciuto in Italia, su scala monumentale, di pittura di paesaggio a s\u00e9 stante, priva cio\u00e8 di altre figure principali, soggetti sacri, mitologici o allegorici.\nL'affresco, databile al 1435 circa, rappresenta la veduta della citt\u00e0 ungherese di Veszpr\u00e9m ove il prelato aveva esplicato l'autorit\u00e0 vescovile come amministratore apostolico dal 1410 al 1420 per invito del re Sigismondo di Lussemburgo.\nRaffigura una serie di alte montagne costellate di castelli e insediamenti fortificati, mentre nella vallata, rappresentata come un vasto prato verde turchese, si trova una citt\u00e0. L'affresco venne probabilmente eseguito a memoria del viaggio in Ungheria avvenuto nel 1425.\nAmministrazione.\nGemellaggi.\nVeszpr\u00e9m \u00e8 gemellata con:\nPopolazione.\nGruppi etnici (censimento 2001)\nReligioni (censimento 2001)"}
{"id": "1065408", "revid": "1315661", "url": "https://it.wikipedia.org/wiki?curid=1065408", "title": "Samara Morgan", "text": "Samara Morgan \u00e8 un personaggio immaginario femminile che compare nel film statunitense \"The Ring\" di Gore Verbinski del 2002, nel suo seguito \"The Ring 2\" ed in \"The Ring 3\".\nIl personaggio di Samara \u00e8 basato su Sadako Yamamura, protagonista dell'omonimo film giapponese del 1998 e dei suoi seguiti, a loro volta basati sulla serie letteraria di K\u014dji Suzuki che parte con il libro \"Ring\" del 1991.\nBiografia.\nIntroduzione.\nSamara Morgan \u00e8 una tenebrosa bambina dalla pelle diafana ed i lunghi capelli scuri che manifesta insoliti poteri paranormali. Samara, infatti, sembra in grado di trasmettere, con la propria mente, immagini allucinanti a persone e ad imprimerle sulle pellicole. Su questa sua capacit\u00e0 \u00e8 incentrata tutta la storia della serie cinematografica \"The Ring\".\nNascita.\nSamara \u00e8 figlia di una donna di nome Evelyn Osorio, rapita e violentata da Galen Burke, un prete, del quale \u00e8 rimasta incinta. Durante il periodo di gravidanza, la donna accusa violenti mal di testa ed inquietanti visioni apparentemente inspiegabili e prive di significato. Dopo la nascita di Samara, le cose per Evelyn non migliorano affatto: incubi e visioni continuano a tormentarla in modo crescente, portandola ad uno stato di depressione post-partum. \nConcepisce l'idea di uccidere la neonata Samara: \u00e8 la stessa bambina a \"chiederglielo\", rivelando la natura delle visioni (uno spirito malvagio ha deciso di abitare nel suo corpo di neonata e lei vuole esserne liberata). Una notte, eludendo la sorveglianza del personale ospedaliero dov'\u00e8 ricoverata, si reca nel giardino della struttura per annegare la bimba in una fontana. Fermata in tempo, la donna fornisce come spiegazione del suo folle gesto la verit\u00e0. Naturalmente, nessuno crede a questa versione dei fatti. Samara le viene tolta e lei viene rinchiusa in un ospedale psichiatrico.\nAdozione.\nSamara viene adottata dai coniugi Richard e Anna Morgan, residenti nell'Isola di Moesko. All'inizio ogni cosa pare perfetta e felice: avevano sempre desiderato un figlio tutto loro ma non erano mai riusciti ad averne uno, dunque l'arrivo di Samara sembra segnare l'inizio di una nuova vita pi\u00f9 serena e completa. Anna e Richard infondono in Samara il loro amore per i cavalli e lei passa diverso tempo giocando con essi. Ma l'armonia creata si spezza quando anche la signora Morgan comincia a soffrire di emicrania e di ripetute visioni che mostrano cose ed eventi raccapriccianti, senza nesso logico. Si rivolge dapprima al medico dell'isola, poi ad uno psichiatra che le diagnostica una grave forma di psicosi.\nIntanto, sull'isola di Moesko, cominciano ad aver luogo fenomeni singolari e funesti: i cavalli dell'allevamento dei Morgan sembrano essere impazziti, iniziano a ribellarsi sistematicamente ai fantini, a sfondare i recinti per dirigersi verso il mare. La drammatica conseguenza \u00e8 la loro morte in massa. I due coniugi intuiscono il legame tra questi eventi e Samara. La confinano nella loro stalla, dove allestiscono una rudimentale e piccola cameretta con qualche giocattolo ed un televisore. Ma le cose peggiorano: gli strani \"poteri\" della figlia aumentano andando in una direzione pi\u00f9 malvagia.\nSamara viene ricoverata in un ospedale psichiatrico sulla terraferma, nella contea di Eola, ma la bambina non ottiene alcun miglioramento l\u00ec dentro. Non riesce a dormire, non parla quando interrogata dagli psichiatri riguardo alle strane immagini che riesce ad imprimere sulla pellicola della telecamera che la filma durante le sedute psichiatriche - o fornisce risposte inaspettate, affermando: \"Queste immagini non le faccio. Loro esistono e basta\" - e sembra mostrare ostilit\u00e0 verso la telecamera stessa.\nMorte.\nDimessa dall'ospedale psichiatrico (i medici si sono dichiarati impotenti davanti alla \"patologia\" della bambina), Samara riprende la sua vita solitaria, fino al momento in cui la madre adottiva, un pomeriggio, la getta sul fondo di un pozzo di campagna dopo aver tentato di soffocarla con una busta di plastica, a Shelter Mountain. Samara, seguendo il proprio istinto di sopravvivenza, tenta ripetutamente di uscire da quel buco nero aggrappandosi alle pareti viscide; purtroppo questi tentativi le costano le unghie delle mani che si sono incastrate tra le pareti del pozzo.\nLa bambina muore sette giorni dopo di inedia e consunzione (il titolo \"The Ring\" deriva dal fatto che l'ultima cosa che Samara vede prima di spirare \u00e8 l'anello circolare di luce che filtra dal coperchio del pozzo). Nella storia dopo la sua morte (rielaborata secondo dati appresi dai vari capitoli) il corpo di Samara venne trovato nel pozzo da Rachel Keller e Noah Clay nel tentativo di fermare la maledizione ma inutilmente (la prima riesce a salvarsi mentre il secondo sar\u00e0 vittima dello spirito vendicativo). Successivamente il corpo venne ripreso dal pozzo e riportato nel suo paese natale. Prima fu sepolta nel cimitero della chiesa del paese, ma dopo un'alluvione (causata dai poteri della salma) fu ripresa dal padre biologico e nascosta in un muro della sua casa. In seguito venne recuperata da una giovane coppia (Julia e Holt) dopo uno scontro nel quale Burke (il padre biologico di Samara) viene ucciso da quest'ultima dopo che lo spirito rimuove la cecit\u00e0 da lui stesso afflittosi per sfuggire ai poteri della bambina. I resti vennero quindi bruciati ma la maledizione non si ferm\u00f2 e Julia stessa si trasform\u00f2 in Samara."}
{"id": "1065409", "revid": "196390", "url": "https://it.wikipedia.org/wiki?curid=1065409", "title": "Mass Transit", "text": ""}
{"id": "1065412", "revid": "287204", "url": "https://it.wikipedia.org/wiki?curid=1065412", "title": "Claude-Adrien Helvetius", "text": ""}
{"id": "1065419", "revid": "921573", "url": "https://it.wikipedia.org/wiki?curid=1065419", "title": "Andrea Bowen", "text": "\u00c8 meglio conosciuta per il ruolo di Julie Mayer nella serie televisiva \"Desperate Housewives\".\nBiografia.\nFece il suo debutto a Broadway nel 1996 interpretando Cosette bambina/Eponine bambina ne \"I miserabili\". All'et\u00e0 di sei anni fu la pi\u00f9 giovane attrice di sempre ad interpretare questo ruolo. Dal 1996 al 2001 \u00e8 stata una presenza costante a Broadway, interpretando Marta nel revival del 1998 \"The Sound of Music\", e successivamente nel 2000, lanciando il ruolo di Adele nella versione musical di \"Jane Eyre\". \u00c8 stata anche membro del The Broadway Kids. Diversi suoi familiari hanno avuto esperienze nei musical recitando in vari Broadway shows. \nDal 2004, Andrea Bowen interpreta il ruolo di Julie Mayer in \"Desperate Housewives\". Ha avuto ruoli occasionali o in pi\u00f9 puntate in tv shows come \"Nip/Tuck\", \"One Tree Hill\" (con l'amica Sophia Bush), \"Boston Public\" e \"Law &amp; Order - Unit\u00e0 vittime speciali\". Ha interpretato il ruolo di Candace nel film d'avventura di ambientazione esoterica \"Eye of the Dolphin\".\nDoppiatrici italiane.\nDa doppiatrice \u00e8 sostituita da:"}
{"id": "1065429", "revid": "108678", "url": "https://it.wikipedia.org/wiki?curid=1065429", "title": "Carlo Trossi", "text": ""}
{"id": "1065432", "revid": "767487", "url": "https://it.wikipedia.org/wiki?curid=1065432", "title": "The Rotted", "text": "I The Rotted sono un gruppo britannico di death metal e grindcore, formatosi alla fine degli anni novanta, inizialmente conosciuti con il nome di Gorerotted.\nBiografia.\nNati come Gorerotted nel 1998 incidono un demo-mcd autofinanziato con il titolo \u201cHer gash I did slash\u201d, di cui vanno subito tutte esaurite le prime 1500 copie. Nel 2000 firmano un contratto con l'etichetta inglese Dead Again Records che pubblica il loro primo album \"Mutilated in minutes\" che verr\u00e0 poi ripubblicato e distribuito su larga scala solo nel 2002 dalla IBD Records in Europa e dalla Relapse Records in America. L'album porta con s\u00e9 le influenze dei maestri Carcass, Cannibal Corpse ed Autopsy, e la produzione esplosiva amplifica la loro violenza sonora. Le liriche e l'artwork sono dissacranti e scabrose e l'intento del gruppo \u00e8 quello di scioccare e disgustare. Di notevole impatto anche le bizzarrie vocali di Mr. Gore (voce urlata) e Goreskin (voce gutturale) che ben rappresentano le torture e le depravazioni presenti nelle loro liriche. In poco tempo questo lp diventa un must e presenzia anche tra le pagine di \u201cGore Issue\u201d del celebre magazine inglese Terrorizer specializzato in musica estrema.\nNel novembre del 2003 la band incide il suo secondo album \"Only tools and corpses\" (parodia della sitcom inglese \"Only Fools and Horses\") che sebbene resti ancorato allo stile dell'esordio, presenta una pi\u00f9 marcata influenza brutal death. Il disco rappresenta un valido esempio di cosa voglia dire suonare oggi musica non certo di facile assimilazione come il goregrind. Per promuovere il disco, la band si imbarca in un tour europeo che li vedr\u00e0 supportare i Pungent Stench, i Vomitory, i Cannibal Corpse e parteciper\u00e0 anche ai festival estivi del Summer Breeze, Party San, Kaltenbach, ed il Grind Your Mother in Italia tra gli altri.\nNel febbraio del 2005 i The Rotted incidono il loro terzo disco \u201cA new dawn for the dead\u201d in cui abbandonano le radici gore e grind in favore di uno stile pi\u00f9 tecnico e dark ed inglobando un'attitudine prettamente rock n' roll. Anche la copertina diventa pi\u00f9 \u2018ordinaria\u2019 e dopo l'abbandono di Mr. Gore, le liriche vengono scritte da Goreskin e dal bassista Wilson trattando temi come il voodoo, la violenza psicologica e gli abusi di alcool e droga. Attualmente il gruppo \u00e8 in tour in Europa con i Pungent Stench ed i Grimness 69.I The Rotted successivamente si sciolsero e cambiarono il loro nome in quello attuale, con la quale pubblicarono un solo album, \"Get Dead Or Die Trying\"."}
{"id": "1065433", "revid": "287204", "url": "https://it.wikipedia.org/wiki?curid=1065433", "title": "GNewSense", "text": "gNewSense \u00e8 una distribuzione basata su Debian GNU/Linux nata con lo scopo di utilizzare esclusivamente software libero. \u00c8 stata una delle prime distribuzioni ad utilizzare il kernel Linux del progetto Linux-libre.\nStoria.\nLa distribuzione nacque dall'idea di due esperti irlandesi nel software libero, Brian Brazil e Paul O'Malley.\nLa versione 2.3 \u00e8 stata distribuita il 14 settembre 2009. Fin dalla prima versione gNewSense \u00e8 avviabile da LiveCD, Chiave USB o tramite boot di rete. Inoltre grazie al cosiddetto Builder chiunque pu\u00f2 creare una versione personalizzata della distribuzione.\nL'ultima versione al momento disponibile \u00e8 la 4.0, nome in codice \"Ucclia\", distribuita il 2 maggio 2016, basata su Debian 7.2 \"Wheezy\" (stabile), utilizza l'ambiente desktop GNOME 3.4.2 ed \u00e8 disponibile in 3 architetture: i386, amd64 e\nmipsel (Lemote Yeeloong).\nDescrizione.\nL'obiettivo di gNewSense \u00e8 fornire agli utenti i pacchetti di programmi che offrono la stabilit\u00e0 e la libert\u00e0 di Debian con repository liberi al 100%.\nNessun codice proprietario \u00e8 o sar\u00e0 mai inserito volontariamente in gNewSense; qualora fosse trovato un software proprietario, sarebbe considerato un bug da risolvere al pi\u00f9 presto.\nIl browser di default si chiama \"Web\" (una volta chiamato \"Epiphany\"); inoltre Mozilla Firefox \u00e8 stato sostituito con il suo fork GNU IceCat, che non richiede l'installazione di alcun plugin proprietario. Il kernel Linux \u00e8 stato ripulito di tutto il software non-libero. L'ambiente desktop predefinito \u00e8 GNOME.\n\u00c8 disponibile un \"porting\" per il computer portatile Lemote Yeeloong (su Architettura MIPS) che vanta di avere BIOS e driver liberi.\nEsiste la localizzazione in varie lingue, tra le quali vi \u00e8 quella in lingua italiana.\nIl supporto della Free Software Foundation (FSF).\ngNewSense \u00e8 una distribuzione ufficialmente supportata dalla Free Software Foundation fra i \"Progetti ad alta priorit\u00e0\"."}
{"id": "1065440", "revid": "339392", "url": "https://it.wikipedia.org/wiki?curid=1065440", "title": "Istituto universitario di scienze motorie", "text": ""}
{"id": "1065441", "revid": "1305772", "url": "https://it.wikipedia.org/wiki?curid=1065441", "title": "George David Birkhoff", "text": "Birkhoff fu uno dei matematici statunitensi pi\u00f9 influenti della sua generazione e nel periodo di maggiore attivit\u00e0 fu considerato da molti il matematico americano preminente.\nIl matematico Garrett Birkhoff (1911-1996) era suo figlio.\nCarriera.\nBirkhoff ottenne il suo A.B. and A.M. alla Universit\u00e0 di Harvard. Egli complet\u00f2 il suo dottorato di ricerca presso l'Universit\u00e0 di Chicago nel 1907 con una tesi sulle equazioni differenziali, sotto la supervisione di Eliakim Hastings Moore. In questo periodo fu molto influenzato dagli scritti di Henri Poincar\u00e9. Dopo aver tenuto corsi all'Universit\u00e0 del Wisconsin e all'Universit\u00e0 di Princeton, si \u00e8 trasferito alla Universit\u00e0 di Harvard dove ha insegnato dal 1912 fino alla sua morte.\nPremi e onorificenze.\nNel 1923 egli fu il primo a ricevere il B\u00f4cher Memorial Prize dall'American Mathematical Society per il suo saggio contenente, tra l'altro, quello che \u00e8 ora chiamato \"processo di riduzione delle curve di Birkhoff\".\nEgli fu membro della National Academy of Science, dell'American Philosophical Society, dell'American Academy of Arts and Sciences, dell'Acad\u00e9mie des Sciences di Parigi, dell'Accademia Pontificia delle Scienze, della London Mathematical Society e della Edimbourgh Mathematical Society.\nLavori.\nNel 1913 George Birkhoff dimostr\u00f2 un caso particolare del Problema dei tre corpi dell'\"ultimo teorema geometrico\" (teorema del punto unito) di Poincar\u00e9, un risultato che lo rese famoso nel mondo. Nel 1928 pubblic\u00f2 il testo \"Sistemi Dinamici\". Egli scrisse sui fondamenti della relativit\u00e0 e della meccanica quantistica, pubblicando, con R. E. Langer, la monografia \"Relativit\u00e0 e Fisica moderna\" nel 1923. Nel 1923 inoltre Birkhoff dimostr\u00f2 che la geometria di Schwarzschild dello spazio-tempo \u00e8 l'unica soluzione a simmetria sferica delle equazioni di campo di Einstein nel vuoto. Una conseguenza \u00e8 che i buchi neri non sono solo una mera curiosit\u00e0 matematica, ma potrebbero derivare da ogni stella sferica avente massa sufficiente.\nIl risultato pi\u00f9 durevole di Birkhoff \u00e8 stata la scoperta nel 1931 di quello che \u00e8 oggi chiamato teorema ergodico. Combinando intuiti dalla fisica sulle ipotesi ergodiche con la teoria della misura, questo problema risolve, almeno in linea di principio, un problema fondamentale della meccanica statistica. Il teorema ergodico ha anche avuto ripercussioni su dinamica, teoria della probabilit\u00e0, teoria dei gruppi, e analisi funzionale. Egli ha anche lavorato sulla teoria dei numeri, sul problema di Riemann-Hilbert e sul teorema dei quattro colori. Egli propose una assiomatizzazione della geometria euclidea differente da quella di Hilbert; questo lavoro culmin\u00f2 nel suo testo \"Basic Geometry\" (1941).\nNegli anni successivi, Birkhoff ha pubblicato due curiosi meditativi lavori. Nel 1933 il suo \"Misura dell'estetica\" propose una teoria matematica dell'Estetica. Mentre scriveva il libro, pass\u00f2 un anno studiando arte, musica e poesia di varie culture del mondo. Nel 1938 il suo \"Elettricit\u00e0 come un Fluido\" combinava le sue idee di filosofia e scienza.\nNel 1943 la sua teoria di gravitazione \u00e8 alquanto sbalorditiva, da quanto Birkhoff seppe (ma non se ne occup\u00f2) che la sua teoria permette come fonti soltanto materia che \u00e8 un fluido ideale nella quale la velocit\u00e0 del suono deve essere uguale alla velocit\u00e0 della luce (che, inutile dire, \u00e8 assolutamente inconsistente con tutti gli esperimenti).\nAccusa di antisemitismo.\nDurante gli anni 1930 molti matematici ebrei fuggivano dell'Europa e tentavano di ottenere lavoro negli Stati Uniti. Birkhoff fu accusato (tra gli altri da Albert Einstein e Norbert Wiener) di antisemitismo per aver influenzato le pratiche di assunzione presso le istituzioni americane al fine di escludere gli Ebrei. Birkhoff, mentre pu\u00f2 aver avuto idee anti-semite, fu sicuramente sempre franco nella sua promozione della matematica negli USA e dei giovani matematici americani. Fino alla presa del potere in Germania da parte di Adolf Hitler nel 1933, molti statunitensi si recavano in Europa per conseguire un dottorato e la matematica negli USA non era molto considerata dai matematici europei. Si ritiene che l'atteggiamento di Birkhoff sulle pratiche di assunzione fossero in buona parte motivate dal desiderio di assicurare posti di lavoro ai giovani matematici cresciuti nelle istituzioni americane. \nSaunders Mac Lane, ebreo e molto amico e collaboratore di suo figlio Garrett Birkhoff, nel 1994 sostenne che quali che fossero le tendenze antisemite di George Birkhoff, non erano infrequenti in quegli anni."}
{"id": "1065443", "revid": "119602318", "url": "https://it.wikipedia.org/wiki?curid=1065443", "title": "Stadio Carlo Martinelli", "text": "Lo stadio Carlo Martinelli \u00e8 un impianto sportivo di Leffe (BG), attuale campo di gioco dell'Oratorio Leffe.\nStoria.\nFino alla stagione 2002-03 fu il campo interno della prima squadra di detto club mentre in precedenza era la sede delle partite casalinghe della Societ\u00e0 Calcio Leffe.\nLo stadio \u00e8 intitolato allo storico fondatore della societ\u00e0 seriana, nonch\u00e9 primo presidente della squadra in serie D.\nDal 2003, anno dell'approdo in Serie B dell'Albinoleffe, passato a giocare allo Stadio Atleti Azzurri d'Italia a Bergamo, ospita le partite del rifondato \"Oratorio Leffe\", squadra militante nelle categorie provinciali della bergamasca.\nPassando dal palcoscenico dei professionisti al mondo dilettantistico, il \"Martinelli\" ha chiaramente risentito di una minor manutenzione nel corso degli anni, tant'\u00e8 che ad aprile 2010 la giunta comunale leffese, presiediuta dal Sindaco Giuseppe Carrara, ha sostenuto un'opera di riqualificazione dell'Impianto Sportivo, sistemando adeguatamente il manto erboso, gli impianti elettrici e di riscaldamento, spogliatoi e la grande tribuna centrale."}
{"id": "1065446", "revid": "174925", "url": "https://it.wikipedia.org/wiki?curid=1065446", "title": "Teorema di Birkhoff", "text": "Il termine teorema di Birkhoff \u00e8 usato per molti teoremi fondamentali in differenti aree della matematica e fisica:"}
{"id": "1065447", "revid": "767487", "url": "https://it.wikipedia.org/wiki?curid=1065447", "title": "Samuel Bowles", "text": "Laureatosi alla Yale nel 1960, ha successivamente ottenuto un dottorato di ricerca in economia a Harvard nel 1965, \u00e8 professore emerito presso l'Universit\u00e0 del Massachusetts Amherst, dove ha tenuto corsi sulla microeconomia e sulla teoria delle istituzioni.\nAttualmente \u00e8 docente di economia presso l'Universit\u00e0 di Siena e direttore del programma di ricerca in scienze comportamentali presso il Santa Fe Institute di Santa Fe (Nuovo Messico).\nNel 2006 \u00e8 stato insignito del premio Leontief per il suo notevole contributo alle teorie economiche presso il Global Development and Environment Institute.\nStudi e interessi accademici.\nSul suo sito Internet presso il Santa Fe Institute, Bowles descrive i suoi due principali interessi accademici come:\nBowles ha spesso collaborato con il suo ex collega Herbert Gintis, un altro professore emerito dell'Universit\u00e0 del Massaschusetts Amherst; ad entrambi Martin Luther King chiese di scrivere delle linee guida per la marcia in programma nel 1968 a Memphis, appena prima della quale venne assassinato."}
{"id": "1065449", "revid": "78273", "url": "https://it.wikipedia.org/wiki?curid=1065449", "title": "Legame ad idrogeno", "text": ""}
{"id": "1065451", "revid": "729019", "url": "https://it.wikipedia.org/wiki?curid=1065451", "title": "Battaglia di Montecatini", "text": "La battaglia di Montecatini fu combattuta il 29 agosto 1315 tra Uguccione della Faggiola, in quel momento Signore di Pisa e Lucca e una coalizione di forze delle citt\u00e0 di Firenze, Siena, Prato, Pistoia, Arezzo, Volterra, San Gimignano, San Miniato, etc. con l'appoggio degli Angioini di Napoli. Contro ogni aspettativa la battaglia fu vinta nettamente dall'esercito pisano.\nSvolgimento.\nSi trattava di uno scontro impari. La Repubblica di Firenze era allora una delle nazioni pi\u00f9 ricche e potenti d'Europa, con numerose citt\u00e0 alleate e l'appoggio degli Angioini guidati da Filippo I d'Angi\u00f2, Principe di Taranto e figlio del re di Napoli Carlo II d'Angi\u00f2. La Repubblica di Pisa, invece, si trovava in declino dopo la sconfitta nella battaglia della Meloria, mentre Lucca era una citt\u00e0 di secondo piano nel primo quarto del XIII secolo e comunque mai troppo entusiasta nell'essere governata dai pisani.\nSecondo i cronisti dell'epoca fu proprio la grande sproporzione di forze in campo che indusse soprattutto i fiorentini a sottovalutare la situazione ed a dare per scontato l'esito dello scontro. Firenze ed i suoi alleati non solo non si preoccuparono di motivare e tenere desto lo spirito combattente dei loro uomini, ma sottovalutarono anche l'unico punto di forza dello schieramento pisano, rappresentato da un contingente di 1800 cavalieri mercenari tedeschi. Questi erano scesi in Italia con le truppe imperiali di Enrico VII di Lussemburgo e si trattennero al servizio di Pisa, ben stipendiati ma anche animati da un odio profondo verso Guelfi ed Angioini.\nIl Capitano del popolo e Podest\u00e0 di Pisa, Uguccione della Faggiola, uno dei pi\u00f9 valorosi condottieri ghibellini, era temutissimo per il suo grande valore. Fu nominato a Pisa capitano supremo di guerra per dieci anni, riuscendo a ottenere una pace separata con Lucca, nemica di Pisa, il 25 Aprile 1314. Firenze, anch'essa ovviamente nemica dei Pisani, si allarm\u00f2 di questa pace e in breve tempo riusc\u00ec a fare in modo che Lucca se ne ribellasse. Questo indusse Uguccione della Faggiola a occupare la citt\u00e0 ribelle. Ci\u00f2 bast\u00f2 a scatenare la reazione di Firenze e dei suoi alleati guelfi che si organizzarono in una lega contrapposta a quella ghibellina. \nSi arriv\u00f2 dunque alla durissima battaglia nei pressi di Montecatini. Nonostante l'inferiorit\u00e0 numerica, i pisani e gli alleati ghibellini sbaragliarono l\u2019esercito fiorentino, grazie al proprio valore, all'astuzia di Uguccione, ai cavalieri tedeschi comandati da un cugino dell\u2019Imperatore Enrico VII di Lussemburgo e soprattutto ai famosi e micidiali balestrieri della Repubblica Pisana, che fecero una strage di nemici.\nMolti fiorentini, in fuga disordinata inseguiti dai pisani, morirono annegati nella palude di Fucecchio, altri furono trucidati sul posto.\nDei tre capi angioini, Carlo di Acaia mor\u00ec in combattimento, Pietro detto \"Tempesta\", conte di Gravina, scomparve probabilmente annegato, Filippo di Taranto, febbricitante, non partecip\u00f2 neppure alla battaglia e si rifugi\u00f2 al pi\u00f9 presto entro le mura di Firenze.\nTra vittime e prigionieri per i quali si dovettero pagare ingenti riscatti, per Firenze la battaglia si concluse in una vera disfatta. Giovanni Villani, cronista dell'epoca, racconta che ben poche tra le grandi famiglie fiorentine furono quelle che non ebbero a contare lutti al proprio interno a seguito della battaglia. Secondo fonti cittadine pisane, i prigionieri erano di numero superiore rispetto alla capienza delle prigioni cittadine e per questo alcuni furono giustiziati, non dopo essere stati umiliati pubblicamente durante la marcia trionfale in citt\u00e0 di Uguccione e dell\u2019esercito pisano.\nQuesto durissimo colpo sembrava segnare per Firenze la via del declino, ma ci\u00f2 non dur\u00f2 molto, grazie ai superiori mezzi finanziari fiorentini, con cui la citt\u00e0 riusc\u00ec, pagando enormi e pesanti dazi, a riscattare buona parte dei prigionieri della battaglia, e a non farsi invadere dai pisani, il cui interesse era maggiormente rivolto a riparare i danni causati dalla battaglia della Meloria, piuttosto che a conquistare le mura guelfe."}
{"id": "1065453", "revid": "8132432", "url": "https://it.wikipedia.org/wiki?curid=1065453", "title": "Bonvesin da la Riva", "text": ""}
{"id": "1065457", "revid": "103999765", "url": "https://it.wikipedia.org/wiki?curid=1065457", "title": "Assiomi di Birkhoff", "text": "Nel 1932, George David Birkhoff propose un sistema di quattro postulati per la geometria euclidea, spesso chiamati assiomi di Birkhoff. Tali postulati si fondano tutti sulla geometria di base che pu\u00f2 essere confermata sperimentalmente con riga e compasso. Dalla costruzione dei postulati sopra i numeri reali, l'approccio \u00e8 simile al modello teorico base introdotto dalla geometria euclidea. Altre assiomatizzazioni utilizzate spesso nella geometria piana sono gli assiomi di Hilbert e gli assiomi di Tarski."}
{"id": "1065459", "revid": "119111391", "url": "https://it.wikipedia.org/wiki?curid=1065459", "title": "Teorema di Poincar\u00e9-Birkhoff-Witt", "text": "Nella teoria delle algebre di Lie, il teorema Poincar\u00e9\u2013Birkhoff\u2013Witt \u00e8 un risultato fondamentale che caratterizza l'algebra universale inviluppante di ogni algebra di Lie. \nRicordiamo che ogni spazio vettoriale \"V\" su un campo ha una base, ossia un insieme \"S\" tale che ogni elemento di \"V\" si possa scrivere in un unico modo come combinazione lineare (finita) di elementi di \"S\". Nella formulazione del teorema di Poincar\u00e9\u2013Birkhoff\u2013Witt si considera una base di Hamel, ossia una base totalmente ordinata da una relazione che chiameremo \u2264.\nSe \"L\" \u00e8 un'algebra di Lie su un campo K, allora dalla definizione esiste una K-mappa lineare canonica \"h\" da \"L\" verso l'algebra universale inviluppante U(\"L\"). Tale algebra \u00e8 una K-algebra associativa unitaria.\nEnunciato del teorema.\nSia \"L\" un'algebra di Lie su K e \"X\" una base totalmente ordinata per \"L\". Un \"monomio canonico\" su \"X\" \u00e8 una sequenza finita (\"x\"1, \"x\"2 ..., \"x\"\"n\") di elementi di \"X\" che siano in ordine non decrescente per la relazione \u2264, ovvero, \"x\"1 \u2264\"x\"2 \u2264 ... \u2264 \"x\"\"n\". Estendiamo \"h\" su tutti i monomi canonici come segue: Se (\"x\"1, \"x\"2, ..., \"x\"\"n\") \u00e8 un monomio canonico, sia: \nAllora \"h\" \u00e8 iniettiva e la sua immagine \u00e8 una base di Hamel per il K-spazio vettoriale U(\"L\").\nUn'altra formulazione alternativa si ottiene considerando \"Y\" = \"h\"(\"X\"). \"Y\" \u00e8 totalmente ordinato dall'ordinamento introdotto da \"X\". L'insieme dei monomi \ndove \"y\"1 &lt;\"y\"2 &lt; ... &lt; \"y\"\"n\" sono elementi di \"Y\" e gli esponenti sono \"positivi\", insieme all'unit\u00e0 moltiplicativa 1, forma una base di Hamel per U(\"L\"). Si noti che l'elemento unit\u00e0 1 corrisponde al monomio canonico nullo.\nSi noti anche che i monomi in \"Y\" formano una base dello spazio vettoriale. La struttura moltiplicativa di U(\"L\") \u00e8 determinata dalle costanti di struttura dell'algebra di Lie; questi sono i coefficienti \"c\"\"u,v,x\" tali che \nIl teorema di Poincar\u00e9\u2013Birkhoff\u00a0\u2013 Witt pu\u00f2 essere interpretato dicendo che i prodotti dei monomi canonici in \"Y\" possono essere ridotta univocamente a combinazioni lineari di monomi canonici mediante l'uso ripetuto delle equazioni di struttura. Parte di ci\u00f2 \u00e8 chiaro: le strutture costanti determinano \"uv\" - \"vu\", indicando cosa fare per cambiare l'ordine di due elementi di \"X\" in un prodotto. Questo fatto, a meno di un argomento induttivo sul grado della somma dei monomi, mostra che si possono sempre ottenere prodotti dove i fattori sono ordinati in modo non decrescente.\nCorollario.\nSe \"L\" \u00e8 un'algebra di Lie su un campo, la mappa canonica \"L\" \u2192 U(\"L\") \u00e8 iniettiva. In particolare, ogni algebra di Lie su un campo \u00e8 isomorfa ad una sottoalgebra di Lie di un'algebra associativa."}
{"id": "1065461", "revid": "219355", "url": "https://it.wikipedia.org/wiki?curid=1065461", "title": "Marmo arabescato", "text": "Il marmo arabescato \u00e8 una variet\u00e0 di marmo bianco molto pregiata con venature grigio scure, dette \"arabeschi\".\n\u00c8 estratto sulle Alpi Apuane versiliesi, in provincia di Lucca. Trova ampio uso nella realizzazione di pavimentazioni e rivestimenti di interni.\nImpatto ambientale.\nA causa dell'elevato impatto ambientale e paesaggistico dell'asportazione di questo minerale dal bacino delle Alpi Apuane, da anni il movimento No Cav conduce un'aspra battaglia ambientalista per la chiusura delle cave dal quale viene estratto."}
{"id": "1065462", "revid": "226458", "url": "https://it.wikipedia.org/wiki?curid=1065462", "title": "Interpolazione di Birkhoff", "text": "In matematica, per interpolazione di Birkhoff si intende una estensione dell'interpolazione polinomiale. Essa risolve il problema di trovare un polinomio \"p\" di grado \"d\" tale che \ndove i punti formula_2 e gli interi non negativi formula_3 sono dati. Questo problema differisce dall'interpolazione di Hermite in quanto \u00e8 possibile specificare le derivate di \"p\" negli stessi punti senza specificare le derivate di grado inferiore o il polinomio stesso."}
{"id": "1065463", "revid": "64860", "url": "https://it.wikipedia.org/wiki?curid=1065463", "title": "Simon LeBon", "text": ""}
{"id": "1065464", "revid": "174925", "url": "https://it.wikipedia.org/wiki?curid=1065464", "title": "Teorema di equidistribuzione", "text": "In matematica, il teorema di equidistribuzione \u00e8 l'asserzione che la successione {\"a\",\u00a02\"a\",\u00a03\"a\",\u00a0...} mod\u00a01 \u00e8 uniformemente distribuita sull'intervallo unitario [0,1], quando \"a\" \u00e8 un numero irrazionale. \nEsso \u00e8 un caso particolare del teorema ergodico.\nStoria.\nMentre questo teorema fu dimostrato nel 1909 e nel 1910 separatamente da Hermann Weyl, Wac\u0142aw Sierpi\u0144ski e Piers Bohl, varianti di questo teorema continuano ad essere studiate ai nostri giorni.\nNel 1916, Weyl dimostr\u00f2 che la successione \"a\", 22\"a\", 32\"a\", ... mod 1 \u00e8 uniformemente distribuita in un intervallo unitario. Nel 1935, Ivan Vinogradov dimostr\u00f2 che la sequenza \"p\"\"n\" \"a\" mod 1 \u00e8 uniformemente distribuita, dove \"p\"\"n\" \u00e8 \"n\"-simo primo. La verifica di Vinogradov fu un sottoprodotto della congettura di Goldbach sui dispari, che afferma che numero dispari sufficientemente grande \u00e8 la somma di tre numeri primi.\nGeorge Birkhoff, nel 1931, e Aleksandr Khinchin, nel 1933, dimostrarono che la generalizzazione \"x+na\", per quasi tutti gli \"x\", \u00e8 equidistribuito in sottoinsieme misurabile di Lebesgue di un intervallo unitario. La corrispondente generalizzazione dei risultati di Weyl e Vinogradov fu dimostrata da Jean Bourgain nel 1988. \nNello specifico, Khinchin mostr\u00f2 che l'identit\u00e0 \n\u00e8 valida per quasi tutti gli \"x\" e per qualsiasi funzione integrabile di Lebesgue \"f\". Nella formulazione moderna, \u00e8 richiesto che la condizione di identit\u00e0 \npossa essere valida, date alcune generali successioni formula_3.\nUn notevole risultato \u00e8 che la successione formula_4 mod 1 \u00e8 uniformemente distribuita per quasi tutti, ma non tutti, gli irrazionali \"a\". Similarmente, per la successione formula_5, per ogni irrazionale \"a\", e quasi tutti gli \"x\", esiste una funzione \"f\" per la quale la somma diverge.\nUn potente risultato generale \u00e8 il criterio di Weyl, che mostra come una equidistribuzione sia equivalente ad avere una stima non banale per una somma esponenziale formata con le successioni come esponenti. Nel caso dei multipli di \"a\", il criterio di Weyl riduce il problema ad una somma finita serie geometrica."}
{"id": "1065470", "revid": "1305772", "url": "https://it.wikipedia.org/wiki?curid=1065470", "title": "Antonio Guerra", "text": ""}
{"id": "1065474", "revid": "158577", "url": "https://it.wikipedia.org/wiki?curid=1065474", "title": "George Birkhoff", "text": ""}
{"id": "1065487", "revid": "34971", "url": "https://it.wikipedia.org/wiki?curid=1065487", "title": "Poka-yoke", "text": ", col significato di \"a prova di errore\", \u00e8 un termine giapponese utilizzato nel settore del disegno industriale per indicare una scelta progettuale o un'apparecchiatura che, ponendo dei limiti al modo in cui un'operazione pu\u00f2 essere compiuta, forza l'utilizzatore a una corretta esecuzione della stessa. Il concetto espresso dalla parola composita giapponese \u00e8, infatti, quello di \u00abevitare (\"yokeru\") gli errori di distrazione (\"poka\")\u00bb.\nEsempi di poka-yoke.\nScelte di progettazione a prova d'errore che forzano l'utilizzatore a un comportamento controllato sono riscontrabili in molti settori. Esempi comuni di poka-yoke si rinvengono nel settore informatico e audio/video: molti connettori elettronici (SCART, IEEE 1284, USB type C, ATA, ecc.), tutti i connettori di alimentazione delle schede madri e delle periferiche, cos\u00ec come vari dispositivi come floppy disk, musicassette e videocassette, sono sagomati in modo tale da prevenire un accidentale collegamento o inserimento errato.\nUn altro esempio di poka-yoke \u00e8 l'impossibilit\u00e0 di rimuovere la chiave d'accensione di un autoveicolo dal blocchetto dell'avviamento se il cambio automatico non \u00e8 stato prima messo in posizione \"Parcheggio\". In questo modo si evita che il conducente possa allontanarsi dall'auto senza che le ruote siano state bloccate.\nOrigine.\nLa locuzione nacque nel settore automobilistico giapponese: la terminologia fu coniata, infatti, dall'ingegnere industriale Shigeo Shing\u014d come un aspetto del metodo di produzione conosciuto come Toyota Production System. La locuzione originaria era \"Baka-yoke\" (letteralmente: \"\"a prova di stupido\" o \"a prova di idiota\"\"), ma venne successivamente cambiata nel pi\u00f9 gentile \"poka-yoke\".\nRealizzazione pratica.\nUn design a prova di errore pu\u00f2 fornire avvertimenti, prevenire o controllare un'azione errata. La scelta tra la prevenzione e il controllo si basa sul comportamento umano nel processo operativo: errori occasionali possono giustificare degli avvertimenti, mentre errori frequenti, o errori impossibili da correggere, potrebbero richiedere un sistema di controllo di tipo poka-yoke.\nShigeo Shing\u014d distingue tre tipi di poka-yoke:\nUn modello ulteriormente semplificato, nella filosofia dell'applicazione del problem solving ai problemi di tutti i giorni, \u00e8 quello proposto dal metodo APS - Applied Problem Solving e illustrato nel libro \"Applicare il Problem Solving\" in cui i passi da soddisfare sono semplicemente i seguenti tre:"}
{"id": "1065491", "revid": "729019", "url": "https://it.wikipedia.org/wiki?curid=1065491", "title": "M1 155 mm Long Tom", "text": "Il cannone M1 155\u00a0mm Long Tom (155/45 nella denominazione italiana) fu utilizzato nel corso della Seconda guerra mondiale dall'US Army.\nTrae origine da un pezzo francese dello stesso calibro, il 155 mm GPF, fornito agli Stati Uniti nel corso della prima guerra mondiale. Dopo la fine della guerra, il pezzo francese fu studiato approfonditamente, modificando soprattutto l'otturatore. Verso la fine degli anni trenta, il nuovo cannone fu omologato come \"M1 155\u00a0mm\" e ne fu iniziata la produzione. L'affusto era a code divaricabili su due carrelli, uno (anteriore) su cui appoggiavano le code nella marcia con due ruote, l'altro (dalla parte della bocca da fuoco) era su quattro ruote binate. Mentre il carrello anteriore in batteria era tolto e spostato per poter divaricare le code, il carrello posteriore era sollevato, in modo da fornire un contrappeso ed abbassare il baricentro della bocca da fuoco all'atto dello sparo. Alcuni miglioramenti di dettaglio portarono alla versione \"M1A1\" e, poco prima della fine della Seconda guerra mondiale, alla versione \"M2\". Dopo la fine della guerra fu riclassificato come \"M59\".\nGli alleati ebbero quantit\u00e0 limitate di questo cannone, in particolare la Gran Bretagna.\nQuesto cannone (soprannominato \"Long Tom\") fu anche utilizzato come semovente su uno scafo derivato da quello dell'M4 Sherman, con la denominazione di M40, tuttavia in questo modo fu impiegato solo nelle fasi finali della guerra (marzo 1945) e successivamente nella Guerra di Corea.\nIl Long Tom usava, come trattore, tanto l'M4 cingolato, quanto il Mack NO ruotato."}
{"id": "1065492", "revid": "121905640", "url": "https://it.wikipedia.org/wiki?curid=1065492", "title": "IRL 2007", "text": "Risultati delle gare della stagione 2007 della Indy Racing League.\nGare.\n01. Homestead, Miami () (24/03/2007)\n\"Polesitter\": Dan Wheldon () (Ganassi) in 24.943\nOrdine d'arrivo: (200 giri - 482,800 km)\n02. St. Petersburg (Florida) () (30/03-01/04/2007)\n\"Polesitter\": H\u00e9lio Castroneves () (Penske) in 1'01.683\nOrdine d'arrivo: (100 giri - 290,200 km)\n03. Motegi () (20-21/04/2007)\n\"Polesitter\": H\u00e9lio Castroneves () (Penske) in 26.641\nOrdine d'arrivo: (200 giri - 498,600 km)\n04. Kansas () (28-29/04/2007)\n\"Polesitter\": Tony Kanaan () (Andretti Green) in 25.548\nOrdine d'arrivo: (200 giri - 482,800 km)\n05. 500 Miglia di Indianapolis () (27/05/2007)\n\"Polesitter\": H\u00e9lio Castroneves () (Penske) a una media di 225,817 mph\nOrdine d'arrivo: (166 giri - 667,818 km) Gara accorciata per maltempo\n06. Milwaukee () (02-03/06/2007)\n\"Polesitter\": H\u00e9lio Castroneves () (Penske) in 21.360\nOrdine d'arrivo: (225 giri - 362,025 km)\n07. Fort Worth () (08-09/06/2007)\n\"Polesitter\": Scott Sharp () (Rahal) in 24.333\nOrdine d'arrivo: (228 giri - 550,392 km)\n08. Iowa () (22-24/06/2007)\n\"Polesitter\": Scott Dixon () (Ganassi) in 17.648\nOrdine d'arrivo: (250 giri - 352,000 km)\n09. Richmond () (29-30/06/2007)\n\"Polesitter\": Dario Franchitti () (Andretti Green)\nOrdine d'arrivo: (250 giri - 305,250 km)\n10. Watkins Glen () (07-08/07/2007)\n\"Polesitter\": H\u00e9lio Castroneves () (Penske) in 1'29.161\nOrdine d'arrivo: (60 giri - 326,100 km)\n11. Nashville () (13-15/07/2007)\n\"Polesitter\": Scott Dixon () (Ganassi) in 22.894\nOrdine d'arrivo: (200 giri - 424,000 km)\n12. Lexington () (20-22/07/2007)\n\"Polesitter\": H\u00e9lio Castroneves () (Penske) in 1'06.837\nOrdine d'arrivo: (85 giri - 307,785 km)\n13. Michigan () (04-05/08/2007)\n\"Polesitter\": Dario Franchitti () (Andretti Green) in 32.981\nOrdine d'arrivo: (200 giri - 643,800 km)\n14. Kentucky () (09-11/08/2007)\n\"Polesitter\": Tony Kanaan () (Andretti Green) in 24.430\nOrdine d'arrivo: (200 giri - 482,800 km)\n15. Sonoma () (24-26/08/2007)\n\"Polesitter\": Dario Franchitti () (Andretti Green) in 1'16.702\nOrdine d'arrivo: (80 giri - 324,400 km)\n16. Belle Isle, Detroit () (01-02/09/2007)\n\"Polesitter\": H\u00e9lio Castroneves () (Penske) in 1'12.069\nOrdine d'arrivo: (89 giri - 301,621 km)\n17. Chicago () (08-09/09/2007)\n\"Polesitter\": Dario Franchitti () (Andretti-Green) in 25.493\nOrdine d'arrivo: (200 giri - 482,800 km)"}
{"id": "1065493", "revid": "51236", "url": "https://it.wikipedia.org/wiki?curid=1065493", "title": "MTV Ema's", "text": ""}
{"id": "1065495", "revid": "122459779", "url": "https://it.wikipedia.org/wiki?curid=1065495", "title": "BMW M5", "text": "La sigla M5 identifica le versioni sportive delle berline (e, in qualche caso, familiare) della BMW Serie 5. La sigla \"M\", bordata di rosso, blu e azzurro, \u00e8 la sigla della divisione sportiva \"Motorsport\".\nLe origini.\nLe origini di una serie di berline sportive come quella della M5 sono da ricercare nei primi anni settanta, quando non poche erano le case automobilistiche che cominciavano a proporre versioni spinte derivate dalle loro tranquille berline pi\u00f9 o meno alte come segmento di mercato. La stessa BMW, gi\u00e0 nel 1973 aveva proposto la come variante sportiva delle BMW della Serie 02. Ma anche la Mercedes-Benz, da rivale della casa bavarese, aveva cominciato il suo sodalizio con la AMG.\nDopo i primi successi in tale campo con la 2002 Turbo, sebbene penalizzati dalla crisi petrolifera di quel periodo, la BMW cominci\u00f2 a pensare ad un possibile analogo sviluppo sulle berline della Serie 5, in listino da pochi anni.\nAncora una volta ci si avvalse della collaborazione del reparto sportivo della Casa, vale a dire della Motorsport: il risultato arriv\u00f2 nel 1979, quando la Casa present\u00f2 al Salone di Francoforte la \"M535i\", ossia una Serie 5 E12 equipaggiata dal 3,5 litri mutuato dalle 635i e 735i. Si trattava di un 6 cilindri 12 valvole di 3430 cm\u00b3 a iniezione da 218 CV. Di questa vettura furono prodotti 1410 esemplari pi\u00f9 altri 240 assemblati in Sudafrica. Ma ancora non si poteva parlare di vera e propria M5, poich\u00e9, nonostante le indubbie doti sportive e prestazionali, tra l'altro difficili da trovare all'epoca su altre berline, mancava ancora di quello spirito sportivo che avrebbe caratterizzato le future M5.\nDella prima M535i fu proposta nel 1984 anche una versione basata sulla Serie 5 E28 e caratterizzata da un pi\u00f9 deciso intervento a livello estetico, consistente in nuovi cerchi in lega, fendinebbia, minigonne in tinta e piccolo spoiler posteriore.\nLa M5 E28 (1984-1988).\nLa prima serie di \"M5\" venne introdotta nel 1984 al Salone di Amsterdam, andando ad affiancare alla \"M535i\", rispetto alla quale si caratterizzava per la soluzione \"meno apparenza e pi\u00f9 sostanza\". Infatti, mentre la \"M535i\" montava lo stesso motore della 735i da 218\u00a0CV ed una carrozzeria molto sportiva (spoiler, bandelle, cerchi in lega, alettone), la \"M5\" abbinava un aspetto molto sobrio (lo stesso, assetto e cerchi a parte, di una qualsiasi \"520i\") al motore BMW M88/3 a 24 valvole di 3453\u00a0cm\u00b3 della M635CSi, capace di 286\u00a0CV a 6500 giri/min. Tale motore, sistemato in posizione anteriore longitudinale, proponeva la distribuzione con doppio albero a camme in testa a 4 valvole per cilindro comandato da catena. La coppia massima era di 340 N\u00b7m a 4500 giri/min. L'alimentazione era ad iniezione elettronica multipoint indiretta Bosch Motronic. Le auto vendute negli Stati Uniti e in Canada utilizzavano una versione depotenziata della M88/3 chiamata S38B35, che era dotata di un convertitore catalitico e aveva una potenza di 191 kW (256 CV).\nLa trasmissione fu anch'essa oggetto di rivisitazioni, consistenti principalmente nell'adozione di un differenziale autobloccante al 25%. Adeguati alle prestazioni anche l'assetto e i freni, a 4 dischi (anteriori autoventilanti) con ABS.\nLe prestazioni della M5 E28 si potevano riassumere sostanzialmente in due dati, ossia una velocit\u00e0 massima di 245\u00a0km/h e un'accelerazione da 0 a 100\u00a0km/h in 6\"5. La M535i si fermava invece a 220\u00a0km/h e scattava da 0 a 100\u00a0km/h in 7\"5.\nLa \"M5 E28\" venne prodotta fino al 1988 in 2241 esemplari, molti meno dei 9483 esemplari in cui fu prodotta la M535i. Ci\u00f2 avvenne principalmente per tre motivi: il prezzo di listino molto pi\u00f9 alto, la minor aggressivit\u00e0 estetica e il fatto che la M535i, nonostante le minori prestazioni, esercitasse una sorta di concorrenza interna. La M5 fu comunque la capostipite dell'intera serie di M5 che da l\u00ec in avanti si sarebbero succedute.\nLa M5 E34 (1988-1995).\nLa successiva evoluzione della Serie 5 fu presentata al Salone di Parigi del 1988, ma il lancio avvenne nel giugno del 1989.\nRealizzata sulla base della contemporanea \"535i\", la \"M5 E34\", condivideva con quest'ultima il motore, un 6 cilindri di 3535\u00a0cm\u00b3, che in questo caso fu portato a 315\u00a0CV di potenza massima a 6900 giri/min e 360 Nm di coppia a 4750 giri/min, sempre con distribuzione con doppio albero a camme in testa con 24 valvole. A differenza della serie precedente, pur essendo un'auto complessivamente sobria rispetto alle prestazioni fornite, la \"M5 E34\" era facilmente riconoscibile dalle altre \"Serie 5\", per via dei cerchi sportivi da 17\", dell'assetto sportivo e dei paraurti con spoiler e prese d'aria. Sofisticata l'elettronica di bordo con ABS di serie. Inedite sono anche le sospensioni autolivellanti EDC regolabili con un apposito tasto su due posizioni, comfort e sport, dall'interno (pacchetto Nurburgring) studiate appositamente per mantenere ottimale l'assetto anche in condizioni di pieno carico. Ne consegue una guida pi\u00f9 precisa, specialmente in curva.\nPer quanto riguarda la trasmissione, viene mantenuta la soluzione del differenziale autobloccante al 25%. Le prestazioni della M5 E34 erano notevoli, pi\u00f9 di quelle della versione derivata dalla E28: la velocit\u00e0 massima era autolimitata elettronicamente a 250\u00a0km/h e l'accelerazione da 0 a 100\u00a0km/h avveniva in 6\"2. In opzione era disponibile in pacchetto di accessori chiamato \"assetto Nurburgring\" che forniva alla vettura un assetto e ciclistica pi\u00f9 sportiva.\nIn occasione del restyling della \"Serie 5 E34\" occorso nel 1992, la \"M5\" benefici\u00f2 di un incremento di cilindrata a 3795\u00a0cm\u00b3 (la potenza tocc\u00f2 i 340\u00a0CV a 6900 giri/mini con una coppia di 400 Nm disponibili 4750 giri/min); pero fece eccezione il Nord America e i Sud Africa, che continu\u00f2 ad adottare ol motore da 3,6 litri a causa delle leggi e normative sulle emissioni. Le modifiche al motore includevano un aumento di alesaggio e corsa a 94,6x90 mm con un rapporto di compressione 10 a 1, nuovo sistema di accensione che al posto della bobina a calotta con distributore era dotato di una bobina per ciascun cilindro per un totale di sei. Il volano era del tipo bimassa al posto del singolo impiegato sulla versione da 3,6 litri per avere un'erogazione pi\u00f9 fluida a scapito della risposta all'acceleratore. Il sistema di sospensione autolivellante (SLS), che manteva l'altezza della vettura costante nella parte posteriore, \u00e8 stato sostituito con il sistema Electronic Damper Control (EDCIII+), un sistema a controllo elettronico e idraulico che poteva essere impostato su due livelli \"P\" comfort e una pi\u00f9 sportiva \"S\".\nPer l'occasione, la \"M5\" fu proposta per la prima volta sia con carrozzeria berlina che station wagon (\"Touring\"). Identiche le prestazioni in termini di velocit\u00e0 massima, poich\u00e9 in ogni caso era autolimitata a 250\u00a0km/h, ma i 100\u00a0km/h si raggiungevano da fermo in soli 5\"9. Leggermente meno brillante era la M5 Touring, per via del peso superiore, ma in ogni caso l'accelerazione peggiorava di appena un centesimo. Nel 1994 venne introdotto un nuovo cambio manuale Getrag 420G a 6 marce, che era dotato di una marcia in pi\u00f9.\nDella vettura vennero realizzate varie edizioni limitate tra cui la Cecotto Edition e la Winkelhock Edition nel 1991, la 20 Jahre Motorsport Edition nel 1992 e la UK Limited Edition nel 1995.\nLe \"M5 E34\" uscirono di listino nel 1995: ne furono prodotti 3910 esemplari in totale, di cui 3019 berline e 891 station wagon.\nLa vettura venne impiegata anche in ambito sportivo, vennero schierata alla in Australia alla 12 ore di Bathurst australiana nel 1992, piazzandosi 2\u00aa assoluta e 1\u00aa nella sua classe, con alla guida l'ex campione di F1 Alan Jones, Neville Crichton e Tony Longhurst.\nLa M5 E39 (1998-2003).\nAnche l'edizione \"E39\" della \"Serie 5\" ebbe, nel 1998, la sua sportiva \"M5\".\nRispetto alle precedenti edizioni, la M5 E39 si discostava un po' dalla classica sobriet\u00e0 delle precedenti M5, pur senza dimostrarsi pesante o pacchiana, ma al contrario sperimentando con successo la fusione tra sportivit\u00e0 ed eleganza. Per la prima volta, si abbandonava l'architettura a 6 cilindri in linea in favore di un motore V8, che adottava singoli corpi farfallati per ogni cilindro azionati elettronicamente, blocco e teste in alluminio, fasatura variabile delle valvole (doppio VANOS) e un sistema di lubrificazione a carter semisecco. La trasmissione era affidata ad un manuale a sei marce Getrag 420G, gi\u00e0 utilizzato nella E39 540i ma con una frizione rinforzata a causa della maggiore coppia. Il differenziale era del tipo a slittamento limitato con bloccaggio massimo del 25%.\nTale motore BMW S62 fu realizzato prendendo come base quello della \"540i\" da 4,4 litri, al quale venne montata una testata a 4 alberi a camme (due per bancata) con quattro valvole per cilindro e incrementata la cilindrata a 4941\u00a0cm\u00b3. Con una potenza di 400\u00a0CV erogata a 6600 giri/min e con 500 Nm disponibili a 3800 giri/min (ottenuta anche grazie alla doppia fasatura variabile \"Vanos\") la \"M5 E39\" era una gran turismo travestita da berlina (non venne proposta in versione \"Touring\"). La caratterizzazione sportiva prevedeva paraurti con spoiler e prese d'aria, cerchi in lega sportivi da 18\" a canale rovesciato e assetto ribassato, mentre in coda quattro scarichi rivelavano il carattere sportivo di questa berlina.\nLa M5 E39 utilizzava sospensioni anteriori McPherson realizzati in alluminio e per la prima volta un retrotreno del tipo multi-link. Tuttavia rispetto alle altre serie 5, il reparto Motorsport aveva apportato diverse modifiche, tra cui molle con altezza ridotta di 23 mm (0,9 pollici) pi\u00f9 bassa, un ammortizzatore specifico, barre antirollio anteriori e posteriori pi\u00f9 spesse, molle ausiliarie in poliuretano e snodi sferici in acciaio.\nSebbene le E39 a sei cilindri utilizzassero lo sterzo a pignone e cremagliera, l'M5 (e gli altri modelli V8) mantenne il sistema di sterzo a ricircolo di sfere, come utilizzato anche sulle precedenti generazioni della M5. \u00c8 stato utilizzato un rapporto di sterzo di 14,7, rispetto al 17,9 degli altri modelli V8. Presentava un servosterzo Servotronic sensibile alla velocit\u00e0 che poteva essere settato su due livelli di carico tramite il pulsante Sport montato sulla console. Il pulsante Sport regolava anche le farfalle elettroniche per rendere l'acceleratore pi\u00f9 sensibile. \nI dischi dei freni \"flottanti\", all'anteriore avevano un diametro di 345 mm al posteriori di 328 mm. I cerchi calzavano pneumatici 245/40 R18 all'avantreno e 275/35 R18 al retroreno.\nCon la M5 E39, furono introdotte diverse novit\u00e0 elettroniche, come il sistema di regimazione termica, le farfalle controllate elettronicamente dal guidatore ed il DSC (\"Drive Stability Control\", un sistema di controllo della stabilit\u00e0).\nRispetto alla serie precedente le prestazioni incrementarono: la M5 E39 accelerava da 0 a 100\u00a0km/h in 5\"3, mentre com'era ormai consuetudine presso la maggior parte delle vetture tedesche di prestigio, la velocit\u00e0 massima era autolimitata a 250\u00a0km/h.\nLussuosi gli interni in pelle con inserti in radica, ma l'equipaggiamento poteva essere arricchito a richiesta con l'aggiunta della radio con lettore CD, il telefono, il navigatore satellitare e persino la TV, un equipaggiamento considerato all'epoca tra i pi\u00f9 completi al mondo.\nSub\u00ec, insieme alle altre \"Serie 5 E39\", un restyling nel settembre 2000 che introdussero in modo simile alle altre versioni nuovi fari anteriori posteriori e aggiornamenti agli interni senza variazioni tecniche sostanziali e usc\u00ec di listino nel 2003.\nLa M5 E60 (2004-2010).\nPresentata prima al salone di Ginevra del 2004 sottoforma di concept car per poi debuttare in veste definitiva al salone di Parigi e lanciata sul mercato nell'autunno dello stesso anno, la \"M5 E60\" \u00e8 derivata dalla Serie 5 E60. \nRiconoscibile per i paraurti maggiorati con spoiler e prese d'aria, per i grossi cerchi in lega da 19\", per i 4 scarichi posteriori e per le griglie laterali cromate, la \"M5 E60\" \u00e8 spinta dal motore S85, un V10 di 4999\u00a0cm\u00b3 con angolo tra le bancate di 90\u00b0 dotato di una raffinata gestione elettronica e del dispositivo \"Doppio Vanos\" con 10 corpi farfallati (uno per ogni cilindro) in grado di sviluppare una potenza massima di 507\u00a0CV a 7750 giri/min e una coppia motrice di 520 Nm erogati a 6100 giri/min, con il limitatore fissato a 8250 giri/min. Dispone di basamento e di testate realizzati in lega di alluminio, tale motore \u00e8 anche frutto delle esperienze della BMW in Formula 1 ed \u00e8 di complessa realizzazione e funzionamento, fra cui la lubrificazione affidata a quattro pompe olio. Questo \u00e8 stato a suo tempo uno dei migliori motori per soluzioni tecniche, vincendo per tre volte di fila il premio di miglior motore dell'anno. Si tratta inoltre del primo V10 montato su una BMW di serie. Poco tempo dopo, anche la M6 avrebbe beneficiato di tale propulsore.\nIl cambio \u00e8 sequenziale robotizzato a 7 rapporti (denominato \"SMG 7\"), ma la trasmissione pu\u00f2 essere mutata da automatica a manuale. Inoltre, si pu\u00f2 decidere tra 5 diversi regolazioni che vanno dalla secca cambiata sportiva alla pi\u00f9 dolce cambiata da \"grand-routi\u00e9re\". Inoltre per il mercato nordamericano, nell'ottobre 2006 \u00e8 stata resa disponibile l'opzione di una trasmissione manuale a sei marce.\nOltre allo sterzo \"attivo\" (ASC, ovvero Active Steering Control), la \"M5 E60\" dispone di launch control, di una gestione elettronica del motore che gli consente di funzionare anche in configurazione con potenza \"limitata\" a 400\u00a0CV, quando non sono necessari tutti i 507\u00a0CV disponibili e di un vero e proprio programma di controllo dinamico, selezionabile attraverso il sistema \"i-Drive\", che consente di gestire la taratura delle sospensioni in alluminio (a gestione elettronica), la risposta dell'acceleratore (pure elettronico), la rapidit\u00e0 del cambio, la reattivit\u00e0 dello sterzo e la soglia d'intervento dei vari sistemi di controllo dinamico come l'ESP e l'antipattinamento. \nIl DSC \u00e8 inoltre disattivabile, mentre quando \u00e8 inserito pu\u00f2 funzionare in due livelli di sicurezza.\nCome gi\u00e0 accennato, sono disponibili tre modalit\u00e0 di funzionamento del motore selezionabili dal conducente: P400, P500 e P500 S. La prima modalit\u00e0 che \u00e8 quella predefinita, limita la potenza del motore a 400 CV, la seconda ne aumenta la potenza fino a 500 CV e l'ultima modalit\u00e0 porta il motore alla potenza massima incrementando anche la sensibilit\u00e0 di risposta dell'acceleratore.\nUlteriormente accentuate sono le prestazioni: la M5 E60 copre l'accelerazione da 0 a 100\u00a0km/h in 4\"5 secondi, mentre la velocit\u00e0 massima rimane limitata a 250\u00a0km/h.\nDal 2007 la \"M5\" \u00e8 di nuovo disponibile anche in versione station wagon \"Touring\" con la denominazione di \"E61\". La M5 ha continuato ad essere prodotta in queste due configurazioni fino al marzo del 2010, quando la berlina \u00e8 stata tolta di produzione in concomitanza con il lancio della nuova Serie 5, la F10. La versione \"Touring\" continua ad essere prodotta fino alla met\u00e0 dello stesso anno.\nLa M5 F10 (2011-2017).\nNel settembre del 2011 al Salone di Francoforte \u00e8 stata presentata la nuova M5, basata sulla berlina F10. Anticipata gi\u00e0 nel mese di aprile al Salone di Shanghai dalla concept omonima (pressoch\u00e9 definitiva), la nuova M5 risulta assai pi\u00f9 moderna dal punto di vista dei contenuti. Tecnicamente sono presenti novit\u00e0, la pi\u00f9 evidente delle quali sta nel nuovo propulsore V8 siglato S63 a ciclo Otto da 4,4 litri biturbo in grado di erogare una potenza massima di 560\u00a0CV tra 6000 e 7000 giri/min, con un picco di coppia motrice di 680\u00a0Nm pressoch\u00e9 costanti tra 1500 e 5750 giri/min. Perci\u00f2, la quinta generazione della M5 \u00e8 anche la prima M5 con motore sovralimentato. L'altra novit\u00e0 si ha nel comparto trasmissione, poich\u00e9 viene abbandonato il precedente cambio automatico-sequenziale SMG a 7 rapporti, in favore di un pi\u00f9 moderno cambio a doppia frizione, sempre a 7 rapporti. \nSia il motore che il cambio sono programmabili dal conducente dal punto di vista della risposta al pedale e della logica di cambiata, ma non solo: anche il sistema Dynamic Damper Control (presente su molti modelli della normale gamma F10), lo sterzo M Servotronic ed il DSC sono gestibili dal conducente.\nLe prestazioni migliorano ulteriormente: l'accelerazione da 0 a 100\u00a0km/h richiede 4\"4; come da tradizione, la velocit\u00e0 massima di questa M5 \u00e8 autolimitata a 250\u00a0km/h, ma se provvista del pacchetto M Driver's Package, il limitatore viene spostato a 305\u00a0km/h. La M5 possiede anche tutta una serie di soluzioni atte a contenere consumi ed emissioni, possiede il sistema Start &amp; Stop ed il sistema di recupero dell'energia cinetica in frenata. Questi dispositivi consentono di ridurre i consumi di circa il 30%, stando alle dichiarazioni della casa di Monaco.\nEsternamente la M5 \u00e8 chiaramente riconoscibile dalla marcata caratterizzazione sportiva, sottolineata dalle prese d'aria anteriori e dagli altrettanto terminali di scarico posteriori. La fiancata assume una connotazione grintosa grazie ai grossi cerchi in lega da 19 pollici (ma in alternativa \u00e8 possibile optare per dei cerchi da 20 pollici).\nBMW M5 30 Jahre.\nNel 2014, per commemorare il 30\u00ba anniversario dalla costruzione della prima serie della M5, la BMW ha deciso la realizzazione di una versione speciale limitata a trecento esemplari, denominata \"M5 30 Jahre\". Il propulsore V8 4,4 litri TwinPower Turbo \u00e8 stato potenziato di 40\u00a0CV e 20\u00a0Nm rispetto alla versione base, raggiungendo cos\u00ec i 600 CV di potenza e una coppia di 700\u00a0Nm. Ci\u00f2 permette alla vettura di accelerare da 0 a 100\u00a0km/h in 3,9 secondi. Il telaio e le sospensioni sono stati irrigiditi per migliorare la maneggevolezza del mezzo. Per lo stesso scopo \u00e8 stato inserito un differenziale sportivo modello Active M. I cerchi di serie sono stati sostituiti con delle versioni in lega leggera da 20 pollici in colorazione diamantata bicolore che calzano pneumatici dalle misure anteriori e posteriori rispettivamente di 265/35 e 295/30 per contenere il peso del mezzo. Gli interni costruiti sfruttando Alcantara e inserti in pelle e vi trovavano spazio sedili regolabili elettronicamente e un nuovo impianto stereo.\nBMW M5 Competition Edition.\nAnnunciata a met\u00e0 2016, questa versione speciale prodotta in 200 esemplari conserva le caratteristiche meccaniche e estetiche della M5 30 Jahre. La \"M5 Competition Edition\" per\u00f2 sar\u00e0 prodotta in sole due tinte di cui saranno realizzati 100 esemplari ognuno: un blu scuro metallizzato denominato Carbon Black, e un bianco metallizzato Mineral White. All'interno vi \u00e8 una targhetta con la numerazione degli esemplari prodotti e finiture in fibra di carbonio.\nLa M5 F90 (dal 2018).\nLa sesta serie della M5 \u00e8 stata presentata il 21 agosto 2017 durante il Gamescom, per poi essere commercializzata dal 2018.\nLa vettura riprende i canoni stilistici introdotti con la settima serie della BMW serie 5. Per la prima volta la M5 adotta un sistema di trazione integrale denominato M xDrive, che dispone di tre modalit\u00e0 di guida: 4WD permanente, 4WD sport (che distribuisce pi\u00f9 coppia alle ruote posteriore) e la modalit\u00e0 2WD ovvero una modalit\u00e0 di guida che disaccoppia le ruote anteriori, lasciando tutta la trazione al retrotreno. Il motore siglato \"S63\" \u00e8 un'evoluzione dell'unit\u00e0 montata sulla precedente serie: si tratta di un V8 biturbo di 4.4 litri capace di 600\u00a0CV erogati tra i 5600\u20136700 giri/min e 750\u00a0Nm di coppia massima tra 1800\u20135600 giri/min. Il cambio \u00e8 uno ZF automatico a convertitore di coppia ad otto rapporti, che sostituisce il doppia frizione della precedente generazione. Nonostante il sistema di trazione integrale la vettura ferma l'ago della bilancia a 1930\u00a0kg, riuscendo quindi ad essere pi\u00f9 leggera di circa 40\u00a0kg rispetto alla generazione precedente.\nLa M5 F90 accelera da 0 a 100 km/h in 3,4 secondi e da 0 a 200 km/h a 11,8 secondi, mentre la velocit\u00e0 massima \u00e8 limitata a 250\u00a0km/h. \u00c8 disponibile il pacchetto M Driver\u2019s Package che elimina il limitatore di velocit\u00e0, facendo s\u00ec che si possa arrivare a 305\u00a0km/h. Altre caratteristiche che hanno permesso il contenimento del peso, sono la realizzazione di alcune componenti della carrozzeria come cofano e parafanghi in alluminio e del tettuccio in fibra di carbonio; inoltre \ncome optional \u00e8 disponibile un impianto carboceramico pi\u00f9 leggero di 23 kg rispetto a quello di serie.\nM5 Competition.\nA partire dal mese di luglio del 2018 (ma gi\u00e0 ordinabile dal mese prima), viene introdotta una versione pi\u00f9 potente denominata \"M5 Competition\", nella quale il motore viene portato a 625 CV di potenza massima a 6000 giri/min e un assetto rivisto.\nLa M5 Competition \u00e8 dotata di un nuovo sistema di scarico, che integra tra l'altro un filtro antiparticolato, che \u00e8 stato modificato di conseguenza proprio per compensare la perdita di sound a causa del suddetto filtro, con dei nuovi silenziatori anteriori modificati. A livello di assetto ci sono nuovi supporti motore irrigiditi, un abbassamento di sette millimetri della vettura ottenuto mediante nuove molle pi\u00f9 rigide del dieci percento e ammortizzatori con nuove valvole. I bracci trasversali delle sospensioni anteriori sono stati modificati con un aumento dell'angolo di camber, mentre i tiranti posteriori sono dotati di nuovi cuscinetti a sfera anzich\u00e9 di gomma. A livello motoristico la coppia massima di 750 Nm rimane invariata ma viene erogata da 1800 giri fino a 5800, con 200 giri in pi\u00f9 di range d'utilizzo.\nDi conseguenza lo 0 a 100 km/h scende di 0,1 secondi da 3,4 a 3,3 secondi, ma con il consumo che aumenta arrivando a 10,8 litri/100 km, cio\u00e8 in media 0,3 litri in pi\u00f9 rispetto alla versione normale; migliora inoltre di 0,3 secondi anche lo 0 a 200 km/h, che si attesta su 10,8 secondi.\nRestyling 2020.\nNel giugno del 2020 viene presentato il restyling della M5, che riprende molti elementi introdotti con il restyling delle versioni normali, introducendo una calandra leggermente pi\u00f9 larga e squadrata, frontale con la parte bassa del paraurti anteriore ridisegnata, una nuova grafica delle luci posteriori e delle luci diurne anteriori, ora dalla forma a L rovesciata. Alcune migliorie si sono avute anche sul piano tecnico, con la versione Competition che riceve nuovi ammortizzatori pi\u00f9 performanti ed un assetto ottimizzato in funzione di una maggior maneggevolezza. C'\u00e8 anche una nuova modalit\u00e0 \"Track\" che, se abilitata, disattiva tutti gli aiuti alla guida e il sistema di infotainment per concentrarsi di pi\u00f9 sulla guida.\nAll'interno, c'\u00e8 un nuovo display del sistema infotainment da 12,3 pollici che sostituisce il precedente da 10,25 pollici. Il sistema \u00e8 stato anche aggiornato con la versione iDrive 7.0. Le nuove funzionalit\u00e0 per il sistema di infotainment includono la connessione wireless con Android Auto, il riconoscimento vocale e la navigazione basata sul cloud di BMW che fornisce calcoli del percorso pi\u00f9 rapidi e informazioni sul traffico pi\u00f9 aggiornate. All'interno sono state aggiunte due nuove opzioni di rivestimento, in pelle nera e in Alcantara beige.\nM5 CS.\nNel gennaio 2021, BMW ha presentato la M5 CS (acronimo di \"Competition Sport\"), una versione alleggerita e pi\u00f9 prestazionale rispetto alla Competition. La potenza del motore \u00e8 aumenta a 467 kW (635 CV), riducendo il tempo nello 0 a 100 km/h a 3,0 secondi e nello 0-200 a 10,4 secondi. Il peso in ordine di marcia \u00e8 stato ridotto di circa 116 kg fino a toccare i 1866 kg complessivi, attraverso una serie di alleggerimenti e l'utilizzo di parti in carbonio, come i sedili anteriore e una riduzione del materiale isolante e fonoassorbente. Il sistema frenante in carboceramica di serie contribuisce a limare ulteriori 23 kg. Rispetto alle altre versioni inoltre monta dei fari laser/LED che per la prima volta emettono una luce di colore giallo anzich\u00e9 bianco.\nAmbito sportivo.\nL'M5 \u00e8 utilizzata come safety car in eventi importanti come il Motomondiale. In realt\u00e0 non viene utilizzata solo l'M5, ma vengono usati anche altri veicoli della gamma M performance come la Serie 2, la Serie 4, la Serie 6 Gran Coup\u00e9 e la X5 (queste ultime due usate come medical car)."}
{"id": "1065500", "revid": "712828", "url": "https://it.wikipedia.org/wiki?curid=1065500", "title": "Nadia Ra Arwol", "text": ""}
{"id": "1065502", "revid": "1305772", "url": "https://it.wikipedia.org/wiki?curid=1065502", "title": "Dante Corneli", "text": "Comunista antistalinista, per molto tempo fu perseguitato sia dal fascismo che dallo stalinismo. Recluso in un gulag per dieci anni, \u00e8 stato il pi\u00f9 importante testimone italiano del sistema repressivo stalinista.\nBiografia.\nDante Corneli nasce nel 1900 a Tivoli, nell'odierna citt\u00e0 metropolitana di Roma. Per le necessit\u00e0 economiche della famiglia inizia a lavorare a dieci anni e in un incidente di lavoro subisce l'amputazione di due dita della mano; si dedica all'attivit\u00e0 sindacale iscrivendosi nel 1919 al PSI. Partecipa alle agitazioni del \"biennio rosso\" e, dopo il congresso di Livorno del 1921, passa al Partito Comunista d'Italia nato dalla scissione dei socialisti. Nello stesso anno diventa segretario della Camera del lavoro di Tivoli.\n\u00c8 costretto alla fuga in URSS nel 1922, dopo aver ferito a morte con una revolverata, il 22 aprile, il segretario dei fascisti di Tivoli, Guglielmo Veroli. Per questa vicenda viene condannato nel 1924 a vent'anni di reclusione, ma non sconter\u00e0 mai la pena.\nDopo diverse peregrinazioni, arriva a Pietrogrado e s'inserisce negli ambienti dell'emigrazione antifascista italiana. Nel 1925 sposa una giovane sovietica di nome Lidia, ma finir\u00e0 per divorziare alcuni anni dopo. Impiegato in una fabbrica a Rostov sul Don, si oppone a Stalin ed aderisce al gruppo di Trotsky, Zinov'ev e Kamenev.\nCon l'arresto di Trockij e la sconfitta dell'opposizione interna bolscevica, viene emarginato dal Partito Comunista dell'Unione Sovietica, cui si era iscritto, ma nel 1929 fa autocritica e viene reintegrato. Nel 1932 si trasferisce a Mosca, dove lavora in una fabbrica di cuscinetti a sfera costruita dalla RIV, appartenente al gruppo Fiat. Si risposa con un'altra donna russa, Lena, dalla quale ha un figlio, Leonida. Quando prende il via il \"grande terrore\", il suo passato e l'autocritica non seguita da una chiara dimostrazione di fedelt\u00e0 a Stalin, nonch\u00e9 i suoi trascorsi di trotskista, lo portano all'arresto, eseguito dall'NKVD nel giugno 1936, e all'internamento nel campo di Vorkuta, situato oltre il circolo polare artico, nella Russia europea.\nGrazie alla sua capacit\u00e0 di lavoro, dovuta all'ingegnosit\u00e0 nel risolvere problemi pratici, nonch\u00e9 grazie ai buoni rapporti con i detenuti che erano destinatari delle sue \"invenzioni\", capaci di alleggerire, sia pure minimamente, la dura fatica dei compagni, Corneli riesce a sopravvivere, bench\u00e9, a causa della guerra, trascorra dieci anni ai lavori forzati, invece dei cinque cui era stato condannato. Lo favorisce anche la mutilazione alla mano, che lo rende inabile ai lavori pi\u00f9 pesanti. Liberato nel novembre 1946, viene tenuto al confino e solo nel 1948 pu\u00f2 tornare dalla moglie e dal figlio, nato poco prima dell'arresto. Nel 1949 \u00e8 di nuovo fermato ed inviato al soggiorno obbligato con la famiglia a Igarka, stavolta in Siberia ma sempre nell'estremo nord. Solo nel 1960 riesce a stabilirsi, sempre con la famiglia (cui si sono aggiunte le due figlie, Nadia e Nina), in Ucraina, e infine nel 1965 e nel 1967 pu\u00f2 tornare in Italia dove ha contatti con il dirigente comunista Umberto Terracini che lo aiuta a ottenere il visto per un breve rientro nel paese di origine.\nNel 1970, senza il permesso delle autorit\u00e0 sovietiche, si stabilisce definitivamente in Italia e riprende la cittadinanza italiana mentre la famiglia rimane in URSS subendo le conseguenze della scelta del congiunto. Dante Corneli, comunque, non cede ai ricatti e resta per denunciare le persecuzioni di Stalin contro i comunisti che non si erano allineati alla sua strategia. Scrive le sue memorie di denuncia dello stalinismo ma non trova un editore disposto a pubblicarle: si rivolge inutilmente nel 1970 a Rizzoli e Mondadori, nel 1973 a Rusconi. \u00c8 quindi costretto a pubblicare in proprio i suoi opuscoli di ricordi, finch\u00e9, grazie all'aiuto di Terracini, nel febbraio del 1977 pu\u00f2 far uscire il libro \"Il redivivo tiburtino\" presso la casa editrice La Pietra, collegata a Pietro Secchia. Deluso da quella pubblicazione (che ebbe tuttavia tre edizioni) per i tagli e le censure del testo, riprende a pubblicare i suoi scritti in proprio, concentrandosi sulle vicende dell'emigrazione antifascista in Urss e denunciando la tragedia degli italiani vittime dello stalinismo. Rivolge pesanti accuse al gruppo dirigente del Pci (in particolare a Palmiro Togliatti, Paolo Robotti, Antonio Roasio e Vittorio Vidali) per la sua complicit\u00e0 con Stalin. Oltre ai testi citati, Corneli \u00e8 autore anche di libretti sulle tradizioni popolari di Tivoli e sulla storia della sinistra di quella citt\u00e0.\nIl periodo in cui vengono rese pubbliche le memorie di Corneli coincide con quello del \"compromesso storico\" e non c'\u00e8 interesse, n\u00e9 da parte del PCI e neppure della DC, a diffondere le denunce del \"Redivivo tiburtino\". Tuttavia il libro viene recensito su \"L'Espresso\" da Leo Valiani, e nel gennaio 1983 Enzo Biagi invita Corneli in televisione per un confronto con Antonio Roasio. In questo periodo sono ancora forti i gruppi antistalinisti della sinistra comunista, sviluppatisi coi movimenti studenteschi: le testimonianze di Corneli avrebbero portato acqua al loro mulino, ma solo alcuni esponenti della nuova sinistra, tra cui Marcello Braccini e Roberto Massari, vi prestano attenzione. Solo anni dopo, con le vicende legate alla dissoluzione dell'URSS e la caduta del muro di Berlino e, grazie all'accesso agli archivi riservati russi e tedeschi, \"Il redivivo tiburtino\" sar\u00e0 rivalutato.\nNel 1990, a novant'anni, Corneli muore nella citt\u00e0 natale, senza avere avuto la soddisfazione di verificare quanto le sue critiche, quelle di un sincero militante del movimento operaio, avessero giovato alla sinistra italiana e rinforzato le posizioni critiche verso lo stalinismo e la linea politica del PCI."}
{"id": "1065512", "revid": "599013", "url": "https://it.wikipedia.org/wiki?curid=1065512", "title": "Gut", "text": ""}
{"id": "1065517", "revid": "100602755", "url": "https://it.wikipedia.org/wiki?curid=1065517", "title": "Carmenta", "text": "Nella religione romana Carmenta (lat. \"Carmentis\") o Nicostrata, \u00e8 una delle dee Camene ed \u00e8 compresa nel gruppo dei \"Di indigetes.\"\nProtettrice della gravidanza e della nascita e patrona delle levatrici, \u00e8 lei stessa madre di Evandro che ebbe da Mercurio.\nLa dea possedeva il dono della profezia e veniva chiamata anche al plurale: \"Carmentes antevorta et postvorta\" (\"che conosce il passato e che conosce l'avvenire\"), aspetti della stessa dea che in seguito diverranno due figure distinte.\nEra venerata anche come l'inventrice dell'alfabeto latino. Il suo tempio a Roma, in cui era proibito indossare abiti ed oggetti di pelle, era sito vicino alla Porta Carmentalis, presso il Campidoglio.\nIconograficamente veniva rappresentata con una corona di fave ai capelli e con un'arpa a simboleggiare le sue capacit\u00e0 profetiche, con le quali prediceva il destino del neonato.\nAl culto di Carmenta era preposto il flamine carmentale ed in suo onore, l'11 gennaio, si festeggiavano i \"Carmentalia\". A questi, successivamente, si aggiunse il 15 gennaio come secondo giorno di festa voluto dalle matrone romane per onorare la dea che le aveva favorite nella loro battaglia contro il Senato che aveva proibito loro l'uso delle carrozze. Per non essere costrette a casa o ad estenuanti camminate, le donne si coalizzarono negando ai propri mariti il piacere dei sensi finch\u00e9 le agitazioni e le proteste costrinsero il Senato a tornare sulle sue decisioni."}
{"id": "1065518", "revid": "1573940", "url": "https://it.wikipedia.org/wiki?curid=1065518", "title": "Syrmaticus mikado", "text": "Il fagiano mikado (Syrmaticus mikado ()) \u00e8 un uccello della famiglia dei Fasianidi. \u00c8 endemico delle regioni montuose di Taiwan e vive nel sottobosco di bamb\u00f9 e rododendri delle foreste primarie ad altitudini comprese tra 1600 e 3300 m.\nDescrizione.\nDimensioni.\nIl maschio misura 85-90 cm di lunghezza, dei quali 45-55 spettanti alla coda, per un peso di 1000-1300 g. La femmina, molto pi\u00f9 piccola, misura 45-55 cm di lunghezza, dei quali 20-25 spettanti alla coda, per un peso di 800-1100 g.\nAspetto.\nIl maschio \u00e8 di incredibile quanto raffinata bellezza, messa in risalto dalla colorazione di fondo costituita da lucide penne nero-bluastre che assumono meravigliose iridescenze quando vengono colpite dai raggi diretti del sole, e ancor pi\u00f9 evidenziate da bordature e variegature bianche che si delineano sulle scapolari, le secondarie e le copritrici, mentre le piume di petto, groppone e dorso sono orlate di violaceo intriso di riflessi metallici. La lunga coda, composta da 16 penne, risulta quasi nera e attraversata da sottili linee bianche in un delicato quanto piacevole equilibrio, conferendo a tutto l'insieme un raffinato contrasto cromatico. Le zone orbitali sono prive di piume e costituite da pelle nuda di colore rosso scarlatto fortemente papillata ed erettile, tipica di molti fagiani, ancora pi\u00f9 evidente durante il periodo riproduttivo; le zampe sono grigie con tarsi dotati di evidenti speroni.\nNella femmina la colorazione dominante \u00e8 marrone-oliva, con lati della testa con zone orbitali prive di piume pi\u00f9 piccole e meno papillate rispetto a quelle del maschio, gola e sottogola marrone chiaro, maculature bianche sulle scapolari con variegature giallognolo-fulve sulle rachidi del groppone, petto grigio, coda con barre nero-marroni e zampe anch'esse grigie con tarsi privi di speroni o solo minimamente evidenziati. Le femmine di fagiano mikado sono molto simili a quelle del fagiano di Swinhoe, dalle quali possono essere distinte per il colore delle zampe, grigie nelle prime e rossastre nelle seconde. \u00c8 possibile confonderle anche con la femmina di un'altra specie del genere \"Syrmaticus\", vale a dire il fagiano di Hume. Ancora una volta, non \u00e8 difficile distinguere le due specie, in quanto la femmina di mikado \u00e8 pi\u00f9 scura e marrone, con dei segni bianchi pi\u00f9 visibili sulla mantellina e delle strisce nere e castane pi\u00f9 evidenti sulle timoniere.\nBiologia.\nComportamento.\nSolitamente sedentari, i fagiani mikado possono tuttavia effettuare movimenti stagionali a causa di condizioni climatiche particolarmente avverse che si possono verificare in alta quota. La specie vive in regioni spesso caratterizzate da forti precipitazioni. Durante le forti piogge, i fagiani si appollaiano sugli alberi, dove possono radunarsi in piccole bande costituite al massimo da nove individui. Pi\u00f9 o meno in qualsiasi periodo dell'anno, al di fuori della stagione riproduttiva, il maschio e la femmina possono eseguire pratiche rituali: le parate laterali e i battiti d'ala che effettuano in questi casi hanno lo scopo di mostrare la loro ostilit\u00e0 e la loro volont\u00e0 di difendere il proprio territorio. Anche se le posture assunte sono le stesse, non si tratta per\u00f2 di una strategia sessuale per sedurre il partner.\nAlimentazione.\nIn natura \u00e8 pi\u00f9 facile osservare questi uccelli tra aprile e luglio, quando i frutti selvatici e i semi di cui si nutrono sono ben maturi. In questo periodo, il loro menu comprende fragole, astri della Cina e felci, mentre nel resto dell'anno si pensa che la specie si nutra di insetti, nonch\u00e9 di giovani germogli d'erba e di gemme. Il fagiano mikado \u00e8 infatti un tipico opportunista in grado di ingerire pi\u00f9 di 30 tipi di piante appartenenti praticamente a tutte le famiglie, cos\u00ec come una grande variet\u00e0 di insetti, tra i quali i coleotteri non sono i meno apprezzati.\nRiproduzione.\nIn cattivit\u00e0, i fagiani mikado sono poligami. Tuttavia, in natura, l'orientamento dei rituali e la forma delle manifestazioni vocali durante la parata nuziale aggiungono tesi a favore di una pratica monogama. I fagiani mikado sono infatti animali molto discreti, tranne durante il periodo della riproduzione, quando emettono un fischio penetrante. I maschi mettono in atto una parata frontale durante la quale si ergono verticalmente sulle zampe, mantenendo la coda in posizione abbassata, contrariamente a quanto si osserva nel fagiano di Hume. Lo sfarfallio delle ali e le offerte di cibo alla femmina costituiscono gli altri momenti salienti del rituale.\nI fagiani mikado depongono spesso in tre diverse riprese tra la fine di marzo e la met\u00e0 di luglio. La difficile accessibilit\u00e0 ai luoghi dove la specie vive ha fatto s\u00ec che finora siano stati scoperti in natura soltanto pochi nidi. I pochi che sono stati esaminati, comunque, erano tutti costruiti con steli di bamb\u00f9 e posizionati sui rami o sul tronco di un albero caduto, a un metro di altezza dal suolo. \u00c8 possibile che, costruendo il nido a questa altezza, gli uccelli cerchino di proteggersi dalle forti precipitazioni che si abbattono su queste foreste, provocando talvolta la loro inondazione. Tuttavia le cose non stanno sempre cos\u00ec, in quanto recentemente sono stati trovati anche molti nidi situati a terra. La covata comprende da cinque a otto uova, che corrispondono alle normali dimensioni di una covata del genere \"Syrmaticus\". L'incubazione dura 28 giorni ed \u00e8 compito esclusivo della femmina. Fino ad oggi non abbiamo informazioni per poter affermare che il maschio partecipi alla difesa del nido e all'educazione dei piccoli.\nDistribuzione e habitat.\nIl fagiano mikado \u00e8 endemico di Taiwan, dove abita le zone montuose della parte centro-meridionale dell'isola situate tra 1600 e 3300 metri, in fitte foreste dotate di un folto sottobosco di bamb\u00f9 e rododendri. Tuttavia, \u00e8 in grado di adattarsi ad una vasta gamma di habitat, sia primari che secondari. Nella maggior parte dell'areale in cui vive, la morfologia \u00e8 caratterizzata da falesie scoscese, ripide e relativamente inaccessibili, di fronte alle quali la deforestazione intensiva si \u00e8 trovata ostacolata. Ovviamente, i fagiani mostrano una certa preferenza per le pendici con pendenza superiore ai 40 gradi, con una spessa vegetazione di bamb\u00f9 o felci. Riguardo alla loro densit\u00e0 di popolazione, abbiamo a disposizione solo scarse informazioni. Il censimento pi\u00f9 realistico stima in circa 10.000 esemplari la popolazione che vive nel parco nazionale dello Yushan, con una densit\u00e0 media di 15 fagiani per chilometro quadrato. L'estensione del territorio del fagiano mikado \u00e8 di dimensioni molto variabili. Essa raggiunge il suo massimo in primavera (13,4 ha), si riduce alle dimensioni pi\u00f9 piccole in inverno (1,6 ha) e assume dimensioni intermedie in autunno (8,8 ha).\nScoperta.\nLa storia della scoperta del fagiano mikado \u00e8 simile a quella del fagiano di Hume. Nel 1906, Walter Goodfellow, un raccoglitore di esemplari museali di uccelli, stava esplorando le montagne centrali di Taiwan quando rimase incuriosito da due strane penne blu-nerastre barrate di bianco sul copricapo di un indigeno. Quest'ultimo gli spieg\u00f2 che appartenevano a un fagiano nero molto raro che aveva ucciso sul monte Alishan. Goodfellow fece esaminare queste penne a William Robert Ogilvie-Grant, che battezz\u00f2 il nuovo fagiano \"Calophasis mikado\" senza averne mai visto uno, semplicemente a partire da queste due timoniere centrali, che divennero cos\u00ec l'olotipo della specie. Goodfellow decise di esplorare la zona alla ricerca del raro uccello, senza trovarlo. Interrog\u00f2 altri indigeni della regione, che gli confermarono la presenza di questo fagiano sul monte Alishan. Intraprese allora una spedizione su questa montagna, la cui salita si rivel\u00f2 particolarmente difficile a causa della sua ripidit\u00e0. Al di sopra dei 2000 m, scopr\u00ec dei giganteschi cipressi con un sottobosco di ginepri, rovi e bamb\u00f9. Dopo pazienti ricerche, si avvicin\u00f2 alla parete est, da dove riconobbe il monte Morrison, quindi vide una profonda vallata, dove riusc\u00ec ad avvistare i fagiani e ad udirne i richiami. Prima di andarsene, uccise un maschio per uno studio pi\u00f9 approfondito. Nel 1912 organizz\u00f2 una seconda spedizione, durante la quale riusc\u00ec a catturare 11 esemplari viventi (8 maschi e 3 femmine) e ad ucciderne altrettanti prima di tornare in Inghilterra.\nConservazione.\nNei luoghi di origine il fagiano mikado sembra essere ormai relativamente raro e a rischio, nonostante all'interno delle aree protette la popolazione appaia stabile. Studi recenti indicano che nel parco nazionale dello Yushan viva circa la met\u00e0 di tutta la popolazione della specie, che risulta abbastanza comune anche nelle aree protette di Taroko e Shei-Pa. All'esterno di queste zone, in un imminente futuro, \u00e8 tuttavia possibile che si possa verificare un leggero declino della specie a causa della perdita di habitat naturale dovuto al crescente sviluppo demografico e alla conseguente industrializzazione di intere regioni, nonch\u00e9 della caccia, ma soprattutto per colpa del bracconaggio, piaga di un recente passato che sembra essersi riattivato in alcune aree. Ciononostante, sia l'habitat quanto la specie stessa sembrano, almeno per il momento, relativamente al sicuro, trovandosi prevalentemente a quote poco accessibili e all'interno di aree protette."}
{"id": "1065519", "revid": "1610933", "url": "https://it.wikipedia.org/wiki?curid=1065519", "title": "Fagiano mikado", "text": ""}
{"id": "1065521", "revid": "287204", "url": "https://it.wikipedia.org/wiki?curid=1065521", "title": "Kir\u017ea\u010d", "text": "Kir\u017ea\u010d (in russo \"\u041a\u0438\u0440\u0436\u0430\u0447\", anche traslitterato come \"Kirzhach\") \u00e8 una citt\u00e0 della Russia europea nell'oblast' di Vladimir, situata sul fiume omonimo nella parte occidentale di questo oblast', 125\u00a0km a ovest di Vladimir e 29\u00a0km a sud di Aleksandrov. La popolazione, secondo i dati del censimento del 2002, \u00e8 di 22.704 abitanti. La cittadina \u00e8 il capoluogo del Kir\u017ea\u010dskij rajon.\nLa citt\u00e0 nacque nel XIV secolo come \"sloboda\", ovvero un insediamento soggetto a delle esenzioni contributive per incentivare la colonizzazione di nuove aree, collegato ad un monastero, in cui in seguito visse anche Sergio di Radone\u017e nel periodo tra il 1354 e il 1358.\nDopo l'abbandono del monastero, avvenuto nel 1764, l'insediamento ricevette i diritti di municipalit\u00e0 (1778). Negli anni seguenti la cittadina, come molte altre nelle vicinanze si svilupp\u00f2 principalmente nell'ambito tessile.\nJurij Gagarin, il primo uomo lanciato nello spazio, mor\u00ec in un incidente aereo a 21\u00a0km da Kir\u017ea\u010d; sul luogo dello schianto un obelisco ricorda il tragico evento.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1065522", "revid": "1893", "url": "https://it.wikipedia.org/wiki?curid=1065522", "title": "Congettura di Goldbach sui dispari", "text": ""}
{"id": "1065525", "revid": "322321", "url": "https://it.wikipedia.org/wiki?curid=1065525", "title": "Andrea Casasola", "text": "Biografia.\nFu ordinato sacerdote nel 1831 e nel 1842 assunse la direzione del seminario minore. Nel 1853 venne nominato vicario generale della diocesi e canonico della metropolitana.\nIl 17 dicembre 1855 fu nominato vescovo di Concordia; il 28 settembre 1863 arcivescovo metropolita di Udine.\n\u00c8 anche conosciuto per essere autore di un noto trattato di teologia morale del 1841.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1065539", "revid": "599013", "url": "https://it.wikipedia.org/wiki?curid=1065539", "title": "Vbs", "text": ""}
{"id": "1065543", "revid": "767487", "url": "https://it.wikipedia.org/wiki?curid=1065543", "title": "Fibronectina", "text": "La fibronectina \u00e8 una glicoproteina dimerica prodotta da molte cellule e tessuti, presente nel tessuto connettivo lasso e in quello denso. Da essa derivano una serie di famiglie di molecole omologhe la cui particolare composizione aminoacidica permette loro di legare sia proteine delle membrane plasmatiche delle cellule connettivali (per esempio, le integrine) sia componenti della matrice extracellulare, come fibre collagene, eparina, eparansolfato.\nStruttura.\nUna molecola di fibronectina umana consta di due catene polipeptidiche molto simili (non identiche) unite da legami disolfuro in sede C-terminale. Ciascuna di queste si compone di una serie lineare di domini distinti, in modo da fornire ad ogni polipeptide un'architettura modulare. Ognuno \u00e8 formato da una catena di circa 30 domini \"Fn\" con ripiegamento indipendente: questi sono presenti in molte altre proteine, quali recettori di membrana o fattori di coagulazione (un'elevata produzione di fibronectine caratterizza i processi cicatriziali), ma hanno assunto la denominazione \"Fn\" in quanto la fibronectina \u00e8 la prima struttura in cui sono stati scoperti. Tali domini tendono a combinarsi in 5 o 6 unit\u00e0 funzionali di dimensioni maggiori. Tra le unit\u00e0 funzionali pi\u00f9 importanti si annoverano i domini di legame per il collagene, l'eparina, la fibrina, e le integrine \nIl dominio di legame cellulare per le integrine \u00e8 caratterizzato dalla sequenza amminoacidica RGD (arg-gly-asp), che forma un'ansa nel polipeptide, sporgente dal modulo.\nFunzioni.\nCiascuna delle due catene polipeptidiche contiene siti di legame per altri componenti della matrice extracellulare (MEC) o per recettori superficiali di membrana che legano la MEC (come le integrine).\nL'attivit\u00e0 della fibronectina si evidenzia in processi dinamici quali quelli di sviluppo embrionale, in cui la migrazione delle cellule deve seguire percorsi particolari la cui formazione \u00e8 guidata da proteine quali, appunto, la fibronectina. Per esempio, le cellule delle creste neurali si muovono dal sistema nervoso in sviluppo verso ogni zona dell'embrione attraverso percorsi ricchi di fibrille di fibronectina, coinvolgendo anche la proteina tenascina-C.\nLa fibronectina ha anche un ruolo importante nell'interazione di un tessuto connettivo con le piastrine. \nAttivit\u00e0 analoga \u00e8 svolta da altre proteine in altri tessuti: vedi osteonectina (tessuto osseo), condronectina (tessuto cartilagineo), laminina (membrane basali)."}
{"id": "1065545", "revid": "1441339", "url": "https://it.wikipedia.org/wiki?curid=1065545", "title": "Paul Le Guen", "text": "Carriera.\nGiocatore.\nClub.\nNativo di Quimper, in Bretagna, nel dipartimento di Finist\u00e8re, ma originario della vicina Pencran, la citt\u00e0 dove crebbe, Le Guen inizi\u00f2 a giocare a calcio a Landernau a 7 anni, in una squadra dopolavoristica chiamata Gars d'Arvor. A 13 anni, nel 1977, ormai formatosi come centrocampista, entr\u00f2 a far parte della neonata compagine del Pencran, con la quale a 17 anni debutt\u00f2 in prima squadra. A 18 anni esord\u00ec in Terza divisione con il Brest e dopo un anno fu prelevato dal pi\u00f9 titolato club cittadino, lo Stade Brest, con il quale Le Guen esord\u00ec in Prima divisione nell'agosto 1984, in una partita (vinta 4-2) contro il Nantes. Il primo anno nella massima serie francese si chiuse con 33 presenze e 3 gol.\nIl club retrocesse nel 1988 e Le Guen lo accompagn\u00f2 nella risalita in Prima divisione l'anno successivo, l'ultimo a Brest.\nNell'estate del 1989, dopo cinque stagioni in Bretagna, Le Guen si trasfer\u00ec a Nantes per giocare nell'Atlantique, il club contro il quale esord\u00ec in Prima divisione. In giallo-verde rimase due stagioni, prima di trasferirsi nel 1991 nella capitale, al Paris Saint-Germain.\nLa prima stagione al PSG si risolse in un terzo posto che valse la Coppa UEFA per la stagione successiva, che la squadra gioc\u00f2 fino alle semifinali prima di uscire per mano della . Nel 1993 arrivarono anche il secondo posto in campionato e la Coppa di Francia. Nel 1994 Le Guen vinse con i parigini il suo primo titolo di campione francese, bissato da un'altra Coppa di Francia e una Coppa di Lega nel 1995. Nel 1996 e 1997 furono sempre due secondi posti in campionato, ma anche due finali consecutive in Coppa delle Coppe, la prima vinta contro il Rapid Vienna, la seconda persa contro il Barcellona. Ormai divenuto capitano del PSG, Le Guen gioc\u00f2 la sua ultima stagione da calciatore nel 1997-1998, chiudendo con un'accoppiata Coppa di Lega-Coppa di Francia.\nNazionale.\nIn Nazionale Le Guen esord\u00ec a quasi 29 anni. Il debutto avvenne il 17 febbraio 1993 a Ramat Gan (Tel Aviv) in Israele, durante un incontro di qualificazione al ( - 0-4), torneo al quale la Francia non riusc\u00ec a qualificarsi a causa di due sconfitte interne nelle ultime due partite del girone, la prima proprio contro Israele per 2-3, la seconda contro la per 1-2. Gioc\u00f2 ancora qualche incontro per la qualificazione al , poi il 22 luglio 1995 registr\u00f2 la sua 17\u00aa e ultima presenza in maglia blu.\nAllenatore.\nLe Guen inizi\u00f2 l'attivit\u00e0 di tecnico nel 1998, subito dopo il ritiro dal calcio giocato, prendendo la gestione del Rennes, condotto al 5\u00ba posto finale in prima divisione. Analogamente a quanto accadde con lo Stade Brest, chiuse il campionato 1999-2000 al 13\u00ba posto. Dopo un'ulteriore stagione conclusa con il 6\u00ba posto, la societ\u00e0 non gli rinnov\u00f2 il contratto \nNel 2002 il presidente del Lione Jean-Michel Aulas, alla ricerca di un nuovo allenatore dopo che Jacques Santini era divenuto C.T. della Nazionale francese, si rivolse proprio a Le Guen, che vinse tre titoli di Francia consecutivi, nel 2003, 2004 e 2005; in Champions League la squadra non and\u00f2 mai oltre i quarti di finale. Nel 2005 lasci\u00f2 il club e si prese un altro anno di riposo, finch\u00e9, nel marzo 2006, gli scozzesi del Rangers annunciarono che il francese sarebbe stato il nuovo tecnico per la stagione 2006-2007.\n il 4 gennaio 2007 si dimise, e da febbraio \u00e8 il nuovo allenatore del Paris Saint-Germain, subentrato in corsa a Guy Lacombe. Il 26 maggio 2009 viene licenziato dal Paris Saint-Germain.\nLa prima Nazionale: Camerun.\nIl 14 luglio \u00e8 stato nominato CT del Camerun per cercare la qualificazione ai Mondiali 2010 (fino a quel punto la squadra aveva un punto in due partite e si trovava all'ultimo posto nel girone), e la vittoria della successiva Coppa d'Africa..\nL'esordio sulla panchina \u00e8 il 12 agosto nell'amichevole vinta per 2-0 con l'Austria. Le Guen cambia la squadra togliendo la fascia di capitano a Rigobert Song per darla alla stella Samuel Eto'o che dice: \u00abLe Guen \u00e8 l'uomo giusto, \u00e8 stato un giocatore e sa cosa si prova in questo genere di situazioni. Contro l'Austria in amichevole abbiamo gi\u00e0 dato segnali molto positivi. Quindi c'\u00e8 davvero la possibilit\u00e0 di riscattarci\u00bb, \nI leoni vincono tutti e 4 gli incontri delle qualificazioni, con 9 gol fatti e uno subito, qualificandosi per la fase finale del Mondiale in Sudafrica.\nMondiale 2010: Sudafrica.\nL'esperienza ai Mondiali in Sudafrica comincia con una sconfitta per 1-0 contro il Giappone. Nella seconda partita contro la Danimarca (decisiva per continuare il cammino nel mondiale), dapprima il Camerun va in vantaggio per poi perdere l'incontro. L'esito della partita comporta l'eliminazione del Camerun dalla Coppa del Mondo.\nOman.\nLicenziato dal Camerun il 24 giugno 2010, l'11 giugno 2011 diventa CT della Nazionale dell'Oman.\nStatistiche.\nStatistiche da allenatore.\nClub.\n\"Statistiche aggiornate al 10 aprile 2018.\" In grassetto le competizioni vinte."}
{"id": "1065562", "revid": "697352", "url": "https://it.wikipedia.org/wiki?curid=1065562", "title": "Giulio Arrigoni", "text": "Fu arcivescovo di Lucca dal 1850 alla sua morte.\nBiografia.\nFu ordinato sacerdote nell'Ordine dei frati minori il 18 dicembre 1830 e nel 1840 lo troviamo predicatore a Bergamo.\nFu anche uno studioso di scienze ecclesiastiche. Il granduca di Toscana lo volle, nel 1845, professore di teologia nell'Universit\u00e0 di Pisa, e quattro anni dopo, nel 1849 lo volle arcivescovo di Lucca, dove rimase fino alla morte, avvenuta nel 1875. Venne sepolto nella cattedrale di Lucca, nella cripta sotto il presbiterio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1065563", "revid": "26630", "url": "https://it.wikipedia.org/wiki?curid=1065563", "title": "Bomba a mano", "text": "La bomba a mano, oppure granata nel linguaggio comune, \u00e8 un'arma da lancio deflagrante e monouso che, dotata di una apposita spoletta, viene utilizzata in scontri militari terrestri ravvicinati.\nEssa, mediante la propagazione di schegge metalliche, \u00e8 progettata per arrecare gravi danni fisici ai militari avversari. Originariamente e ancora oggi nel linguaggio comune, tale tipo di arma era denominata \"granata\" verosimilmente per la somiglianza con il frutto del melograno o \"granata\" che, similmente alla bomba a mano, \u00e8 costituito da un contenitore sferico all'interno del quale si trova una grande quantit\u00e0 di grani.\nStoria.\nLa prima granata, conosciuta come Zhen Tian Lei, fu inventata in Cina nel periodo della Dinastia Song (960-1279 d.C.), e consisteva in un contenitore di metallo o ceramica riempito di polvere nera.\nLa prima descrizione nota delI'antesignano delle moderne bombe a mano risale al 1044 ed \u00e8 menzionata in un libro militare, il \"Wujing Zongyao\" (\"Raccolta di classici Militari\"), che descrive varie armi da fuoco.\nI primi gusci in ghisa per le bombe e le granate originari della Cina non apparirono in Europa prima del 1467. In un paio di secoli, i cinesi scoprirono il potenziale esplosivo delle palle di cannone svuotate e riempite di polvere nera. Jiao Yu nel XIV secolo scrisse il libro dell'Huolongjing (\"Il manuale del Drago di Fuoco\"); questo manoscritto descriveva un primitivo cannone in ghisa dell'era Song, conosciuto come l'\"eruttatore della nuvola tuonante e volante\" (fei yun pi-li pao). Il manoscritto sosteneva che (traduzione di Wade-Giles):\nI gusci (phao) sono fatti in ghisa, grandi come una ciotola e a forma di palla. Dentro contengono mezza libbra di polvere nera 'magica' (shen huo). Vengono spediti in volo verso il campo nemico da un eruttatore (mu phao) e quando arrivano l\u00e0 si ode un suono simile a un tuono, e lampi di luce appaiono. Se dieci di questi gusci sono sparati con successo nel campo nemico, l'intero luogo sar\u00e0 in fiamme...\nQuesto brano tratto dall'\"Huolongjing\" fu importante anche per la comprensione della bomba a mano cinese nel XIV secolo, poich\u00e9 procur\u00f2 descrizioni molto pi\u00f9 dettagliate e anche illustrazioni delle granate usate.\n\u00c8 possibile che nel 1643 le 'Grenados' furono usate contro i Gallesi presso l'Holt Bridge durante la guerra civile inglese.\nLa parola inglese 'grenade' (granata) apparentemente ha origine nella seconda rivoluzione inglese, dove sfere metalliche delle dimensioni di palle da cricket, riempite con polvere nera e provviste di micce a lenta combustione furono usate contro i giacobiti nella Battaglia di Killiecrankie e nella Battaglia di Glen Shiel. Queste granate non erano efficaci (probabilmente perch\u00e9 era necessario un colpo diretto perch\u00e9 la granata facesse effetto) e, come risultato, ebbero scarso impiego.\nTuttavia, la guerra di trincea favor\u00ec la diffusione delle granate. In una lettera a sua sorella, il colonnello Hugh Robert Hibbert descrisse una granata improvvisata usata durante la Guerra di Crimea (1854-1856):\nNella prima guerra mondiale (1914-1918) gli eserciti avevano soltanto piccole scorte di granate pre-guerra. Come misura provvisoria, le truppe spesso improvvisavano le loro, come le \"granate scatoletta di marmellata\". Queste furono rimpiazzate quando versioni fabbricate, come la Mills, la prima granata a frammentazione moderna, divennero disponibili alle truppe britanniche. Le Mills Bomb furono sviluppate alla Mills Munitions Factory a Birmingham in Inghilterra, e furono descritte come le prime 'granate sicure'. Circa 75.000.000 granate furono fabbricate durante la prima guerra mondiale.\nEsse erano costituite da un cilindro di acciaio riempito di esplosivo con una linguetta di attivazione e una superficie profondamente scanalata. Questa segmentazione era pensata per aiutare la frammentazione e quindi incrementare la pericolosit\u00e0 della granata. Ricerche seguenti mostrarono che la segmentazione non migliorava per nulla la frammentazione. Design di frammentazione migliorati sarebbero stati fatti in seguito con segmenti interni, ma all'epoca sarebbero stati troppo costosi da produrre. La segmentazione esterna dell'originale Mills fu mantenuta, a causa del fatto che procurava una buona superficie prensile. Questo design classico \"linguetta e ananas\" viene ancora utilizzato in alcune granate moderne.\nD'altra parte la M67 di fabbricazione USA ha una superficie liscia, rendendo pi\u00f9 facile farla rotolare in una stanza o lanciarla con un angolo quasi piatto come una palla da baseball.\nPer lanciare le granate pi\u00f9 lontano fu sviluppata la granata da fucile. Questa necessitava di un fucile modificato con una cartuccia a salve per lanciare la granata. Questi fucili erano spesso fissati permanentemente in supporti di legno e non venivano usati per sparare proiettili. Fu fatto anche uso di catapulte, sia fabbricate che improvvisate, anche se a volte venivano sostituite nelle trincee da piccoli mortai.\nParallelamente alle granate Mills e alle sue simili controparti, i tedeschi svilupparono quelle che sarebbero poi diventate note col nome di Stielhandgranate 24. Questa bomba a mano aveva una carica esplosiva chiusa in un cilindro metallico montato su un manico di legno. Tale semplice design continu\u00f2 ad evolversi tra la prima e la seconda guerra mondiale, con la granata Modello 43 (conosciuta popolarmente come la \"schiacciapatate\") divenuta una delle armi portatili tedesche pi\u00f9 riconoscibili.\nLa bomba Molotov \u00e8 una granata improvvisata preparata con una bottiglia di vetro riempita con benzina (o petrolio) accesa da un pezzo incendiato di tessuto quando la bottiglia si frantuma contro il bersaglio. La bomba Molotov ha ricevuto il suo nome durante la Guerra d'inverno del 1939, ma era gi\u00e0 in uso. Il nome viene da come le chiamarono le truppe finlandesi durante la guerra Russo-Finnica. Fu chiamata cos\u00ec dal nome dell'ex-ministro degli esteri sovietico Vyacheslav Molotov che i Finlandesi ritenevano essere il responsabile della guerra.\nDesign.\nLa loro tipica struttura \u00e8 formata da un corpo (in materiali che variano dal ferro alla plastica) che contiene la carica (esplosiva o meno) e il detonatore e da una sicura, che spesso \u00e8 un anello chiamato \"spoletta\".\nUna granata \u00e8 essenzialmente una piccola bomba, e funziona in modo simile ad un semplice petardo. Un petardo \u00e8 fatto con un corpo di carta riempito di polvere da sparo e con una piccola miccia. Una volta accesa, la miccia brucia fino alla polvere e fa esplodere il corpo di carta. Nelle granate moderne la miccia \u00e8 accesa da un dispositivo interno piuttosto che da una fiamma esterna.\nLe granate hanno le seguenti parti principali:\nCaratteristiche.\nLe granate sono fabbricate in diverse forme e dimensioni e per diversi scopi. La maggior parte sono progettate per esplodere proiettando schegge, come parti affilate del guscio, o materiale incendiario.\nAlcune, come le granate fumogene, bruciano semplicemente, rilasciando fumo colorato per coprire, marcare o segnalare.\nLe bombe a mano condividono alcune caratteristiche, quali:\nL'esplosione da esse generata pu\u00f2 essere semplice (cosiddetta \"concussion blast\"), o sprigionare una serie di frammenti (bomba a frammentazione); inoltre ne esistono anche di tipo incendiario e fumogeno.\nImpiego.\nUna classica bomba a mano ha un manico o una leva di sicurezza (spesso chiamata in slang \"spoon\", cucchiaio) ed una spoletta di sicurezza rimovibile che trattiene il manico. Alcuni tipi di granate hanno anche un gancio di sicurezza per trattenere ulteriormente la leva.\nPer usare una granata il soldato la afferra fermamente con la sua mano dominante, assicurandosi che la leva di sicurezza sia tenuta in posizione dal pollice. I soldati mancini vengono avvisati di girare la granata, assicurandosi che il pollice sia il dito che tenga la leva di sicurezza in loco. L'anello della spoletta viene poi afferrato con il dito indice o medio dell'altra mano che lo rimuove tirandolo e girandolo. La granata viene allora lanciata contro il bersaglio e viene raccomandato un lancio con il braccio alto. I soldati vengono addestrati a lanciare granate in piedi, da prono a in piedi, in ginocchio, da prono a inginocchiato, da posizioni prone alternate e con lanci dal basso o dal fianco. Se la granata viene lanciata stando in piedi, il lanciatore deve immediatamente trovare riparo o stendersi se non ci sono ripari vicini.\nUna volta che la granata \u00e8 stata lanciata, la leva di sicurezza viene rilasciata e il percussore la lancia via mentre ruota per accendere l'innesco. L'innesco esplode ed accende la miccia (a volte chiamata elemento ritardante), la miccia brucia e attiva il detonatore che fa esplodere la carica principale.\nQuando si usa una granata antiuomo, l'obiettivo \u00e8 fare esplodere la granata in modo da avere il bersaglio nel suo raggio efficace. Per la M67, usata da diverse nazioni NATO, la zona di effetto mortale \u00e8 un raggio di 5 metri, mentre vengono provocate ferite gravi nel raggio di 15 metri circa. I frammenti possono volare anche fino a 230 metri.\n\"Cooking off\" \u00e8 un termine che si riferisce al trattenere intenzionalmente una granata, armata dopo che la sicura \u00e8 stata tirata e la leva rilasciata, per ridurre il tempo che intercorre tra il lancio e la detonazione. Questa tecnica viene usata per ridurre la possibilit\u00e0 che il nemico prenda copertura o lanci indietro la granata. Viene anche usata per permettere alla granata di esplodere in aria su posizioni difensive. Questa tecnica \u00e8 per\u00f2 molto pericolosa, perch\u00e9 le micce variano da granata a granata. A causa di questo i Marine statunitensi descrivono il cooking-off come l'\"ultima tecnica da preferire\", raccomandando un \"lancio forte e rimbalzante\" per evitare che il nemico rilanci una granata.\nUna chiamata viene di solito data quando si lancia una granata, per avvertire gli alleati. Alcuni gridi, come \"granata!\" o \"fire in the hole\" (letteralmente \"fuoco nel buco\") vengono usati quando una granata \u00e8 stata lanciata dal nemico; in ogni caso lo scopo \u00e8 avvertire i compagni affinch\u00e9 possano proteggersi.\nNei bunker (ad esempio quelli del Vallo Alpino) esistevano delle apposite caditoie dove venivano rilasciate le bombe, per poter danneggiare il nemico giunto alle soglie dell'opera di difesa.\nLe granate vengono spesso usate nei campi per costruire trappole, usando una qualche azione compiuta dal bersaglio designato (come aprire una porta o accendere un'auto) per attivare la granata. Queste trappole basate su granate sono facili da costruire sul campo usando i materiali trovati. La tecnica pi\u00f9 semplice consiste nell'incastrare la granata in un punto stretto cos\u00ec che la leva di sicurezza non venga via togliendo la sicura. Un filo viene poi teso dalla granata ad un altro oggetto stazionario. Quando un soldato inciampa nel filo, la granata viene estratta dal punto in cui \u00e8 incastrata, la leva viene rilasciata e la granata scoppia.\nUn'altra tecnica consiste nel togliere la sicura tenendo per\u00f2 fissato il manico con un elastico, per poi nascondere la bomba in una capanna di legno. Quando il nemico d\u00e0 fuoco alla capanna l'elastico si scioglie, facendo saltare la leva di sicurezza, innescando cos\u00ec la granata. Questa tecnica chiamata \"bomba ad elastico\" era usata dai vietcong, e poteva anche essere usata mettendo la \"bomba ad elastico\" nel serbatoio di un veicolo, cos\u00ec la benzina avrebbe corroso l'elastico, innescando la granata.\nTrappole abbandonate e granate abbandonate contribuiscono al problema delle armi inesplose. L'uso delle granate attivate da un filo (assieme alle mine terrestri in genere) \u00e8 bandito dal trattato di Ottawa, e viene trattato come crimine di guerra quando viene ratificato.\nLa Repubblica popolare cinese, gli Stati Uniti e la Russia non hanno firmato il trattato nonostante la pressione internazionale, citando bisogni di autodifesa. Gli Stati Uniti sono, tuttavia, firmatari del Protocollo sulle Proibizioni o Restrizioni del 1996 sull'uso delle mine, trappole e altri dispositivi. Tale protocollo limita l'uso delle mine a regioni o situazioni dove le aree minate sono conosciute, chiaramente segnalate e l'accesso ad esse \u00e8 controllato per minimizzare le vittime civili. Nel firmare il protocollo del 1996, gli Stati Uniti hanno dichiarato che le 'mine' definite nel trattato non sono le trappole fatte con filo e granate.\nLe classiche bombe ad ananas, come la granata Mills, usavano la polvere da sparo e gusci in ghisa, i quali (in teoria) si dovevano frammentare lungo punti deliberatamente deboli, anche se la lavorazione della superficie della granata era volta ad avere una ferma presa sulla stessa. In pratica, i solchi esterni praticati sulla superficie dimostrarono di avere un effetto limitato se non nullo sulla dimensione e la forma dei frammenti formati.\nSono state fatte anche granate che rilasciano fumo, gas lacrimogeno ed altri, oltre a granate luminose. Le Forze speciali spesso usano granate stordenti per disorientare le persone durante le irruzioni.\nLe forme di alcune granate erano pensate per poterle lanciare pi\u00f9 lontano. La Stielhandgranate tedesca aveva un lungo manico in legno che ne aumentava la gittata del cinquanta percento. Tale granata veniva accesa da un acciarino a frizione nella sua testa, attivabile tirando una corda che passava all'interno del manico vuoto. Immediatamente prima di lanciare la granata, il soldato tirava un piccolo anello collegato alla corda interna. Questo attivava la miccia a tempo che accendeva il detonatore dopo un ritardo.\nTipi di granate.\nPer innesco.\nGranate a tempo.\nLe granate a tempo sono attualmente le pi\u00f9 usate e presentano un innesco costituito da una corta miccia la quale accende direttamente la carica esplosiva o fa esplodere un piccolo detonatore, il quale fa poi detonare la carica principale. Questo tipo di miccia pu\u00f2 presentare alcuni problemi, ad esempio se non impermeabilizzata pu\u00f2 inumidirsi e non funzionare. In alcuni casi la scintilla per accendere la miccia pu\u00f2 invece innescare direttamente la carica principale o il detonatore facendo quindi esplodere immediatamente la bomba. Infine alcune micce, specialmente nei modelli pi\u00f9 vecchi, lasciano dietro a s\u00e9 una scia di fumo (o durante la notte una traccia luminosa) indicando la posizione dell'utilizzatore, e la miccia che brucia produce un sibilo che pu\u00f2 essere udibile.\nGranate a percussione.\nLe granate con funzionamento a percussione, al contrario delle altre che sono a tempo, funzionano istantaneamente quando impattano con il bersaglio. Un esempio molto famoso in Italia \u00e8 la SRCM Mod. 35, che per oltre settant'anni ha fatto parte dell'equipaggiamento base delle forze armate italiane. Essa risale agli anni trenta del XX secolo, \u00e8 di limitata potenza ed esplode quando tocca terra.\nAltro esempio di granata a percussione \u00e8 la No. 82 grenade di fabbricazione britannica.\nLe granate a tempo sono comunque spesso preferite a quelle a percussione perch\u00e9 hanno un sistema di detonazione molto pi\u00f9 sicuro e robusto.\nPer tipo.\nGranate a frammentazione.\nLa granata a frammentazione, conosciuta anche come \"frag grenade\" (dall'inglese \"fragmentation grenade\") \u00e8 un'arma da lancio letale progettata per danneggiare o distruggere il proprio bersaglio con schegge di metallo. Il corpo di questa granata dalla forma solitamente ovoidale \u00e8 costruito in plastica dura contenente sfere di acciaio o in metallo che produce letali schegge. Spesso con la parola \"granata\" si intende nello specifico una granata a frammentazione. Questa granata \u00e8 classificata come granata difensiva poich\u00e9 il raggio d'azione \u00e8 maggiore della gittata massima, permettendo il lancio sicuro solo se il soldato possiede un riparo abbastanza resistente.\nLa granata Mills oppure la granata F1 sono esempi di granata difensiva dove il raggio mortale di 30-45 metri \u00e8 superiore ai circa 30 metri a cui possono essere ragionevolmente lanciate.\nLe granate a frammentazione moderne sono generalmente offensive, come la M67 di fabbricazione statunitense, hanno un raggio di pericolo di 15 metri (la met\u00e0 rispetto alle granate vecchio stile che si possono ancora incontrare) e possono essere lanciate a circa 40 metri. I frammenti possono viaggiare a pi\u00f9 di 200 metri.\nBomba a mano ad alto esplosivo.\nLa bomba a mano ad alto esplosivo, detta anche \"dirompente\" (cosiddetta \"HE grenade\") sono progettate per danneggiare il bersaglio con la sovrappressione generata dalla sola esplosione della sua carica interna. Comparata alla granata a frammentazione, la quantit\u00e0 di esplosivo \u00e8 solitamente maggiore: infatti il guscio \u00e8 molto pi\u00f9 sottile e progettato per frammentarsi il meno possibile.\nLa sovrappressione prodotta da questa granata quando viene usata in aree chiuse \u00e8 pi\u00f9 grande di quella prodotta dalle granate a frammentazione, quindi in tali aree questo tipo di granata \u00e8 pi\u00f9 efficace.\nLe granate dirompenti, di solito, sono classificate come \"offensive\" perch\u00e9 il loro raggio mortale \u00e8 pi\u00f9 piccolo della distanza a cui possono essere lanciate.\nEsempio di tale tipologia \u00e8 la granata MK3 che ha il corpo in cartone catramato ed \u00e8 piena di trinitrotoluene.\nBombe a mano incendiarie.\nLe granate incendiarie producono fiamme e quindi calore facendo uso di reazioni chimiche.\nQueste granate si suddividono in due tipologie:\nLe granate al fosforo bianco, chiamate dai militari \"WP (Willy Pete)\", possono essere usate come granate incendiarie. Il fosforo bianco non ha bisogno di un vero e proprio innesco dato che s'incendia spontaneamente in aria, ma questi ordigni in genere hanno una piccola carica esplosiva che provvede alla rottura dell'involucro dell'ordigno stesso, disperdendo ed incendiando contemporaneamente il fosforo bianco, che brucia ad una temperatura di 2800\u00a0\u00b0C. Sia questo tipo di granate che quelle al termate producono gravi danni da ustioni: uno schizzo di fosforo bianco che brucia pu\u00f2 attraversare la pelle e danneggiare il tessuto sottocutaneo come i nervi, i muscoli e altro ancora, in quanto la sua combustione pu\u00f2 essere fermata solo dalla mancanza di ossigeno o dalla scomposizione del fosforo tramite sostanze chimiche. Il fosforo bianco \u00e8 anche altamente tossico per l'organismo umano: se ingerito ne bastano dai 50 ai 100\u00a0mg perch\u00e9 sia letale.\nLe granate alla termate e alla termite hanno una forma simile a quella di una granata fumogena e contengono da 600 a 800\u00a0g di termate o di termite (utilizzata durante la seconda guerra mondiale per gli stessi scopi). Il funzionamento e la combustione di questo tipo di granata avvengono a temperature molto alte, intorno ai 2200\u00a0\u00b0C, e permettono di sciogliere parti metalliche di un obiettivo o di un oggetto. Queste granate (come la famosa AN-M14) sono usate in guerra per distruggere o rendere inutilizzabili parti di artiglieria, munizioni e veicoli o equipaggiamenti.\nUn esempio di granata incendiaria improvvisata \u00e8 la bomba Molotov.\nBombe a mano fumogene.\nLe granate fumogene sono granate che nel loro funzionamento mediante la combustione di miscele piriche (fumogeni), o mediante la combinazione di sostanze chimiche che si combinano con l'umidit\u00e0 atmosferica (nebbioggeni), producono fumo.\nNe esistono di due tipi:\nIl corpo principale \u00e8 costruito con \"fogli\" di metallo sottile con fori di emissione sulla sommit\u00e0 e/o sul fondo che permettono la fuoriuscita del fumo, nel caso dei fumogeni e nei nebbiogeni con una piccola carica esplosiva interna, che contribuisce a rompere l'involucro e disperdere l'agente nebbiogeno facendolo combinare con l'umidit\u00e0 atmosferica.\nLe granate fumogene contengono in genere 250-300 grammi di una mistura che produce fumo colorato, costituita solitamente a base di esacloretano ed altre sostanze coloranti.\nLe granate nebbiogene, invece, contengono misture anidride solforica e colidrina solforica che, tra l'altro, risulta essere la miscela pi\u00f9 impiegata. Sono state inoltre impiegate miscele con pentacloruro di antimonio, il tetracloruro di stagno, di silicio, di titanio ed il tricloruro di arsenico (tutti questi composti agiscono perch\u00e9 facilmente idrolizzabili dall'umidit\u00e0 atmosferica).\nL'uso dei nebbiogeni \u00e8 quasi totalmente scomparso mentre sono attualmente esclusivamente usate le miscele colorate a base di HC (Esacloretano).\nBombe a mano antisommossa, a gas per il controllo della folla.\nLe granate che espellono gas vengono usate raramente per disperdere grossi gruppi, a causa del rischio di generare panico. Le granate vengono invece usate per creare barriere di gas lacrimogeno per dirigere i movimenti della folla, o per proteggere gli agenti di polizia che rischiano di essere schiacciati. Come eccezione, il gas lacrimogeno potrebbe essere usato per disperdere una folla che circonda un piccolo gruppo.\nSimilarmente le granate a gas non vengono usate spesso per costringere i criminali ad uscire dal loro nascondiglio a causa del rischio di intossicazione nelle zone chiuse, anche se i gruppi SWAT usano a volte granate a gas CS per facilitare l'arresto di un sospetto armato, specialmente se non ci sono spettatori nell'area. Questo tipo di utilizzo viene spesso usato in una zona dove diversi sospetti hanno molti nascondigli, poich\u00e9 l'uso di altri tipi di granate distraenti sarebbe limitato.\nLe granate lacrimogene sono simili alle granate fumogene in termini di forma e funzionamento. Nei lacrimogeni il riempitivo \u00e8 generalmente composto da 80-120 grammi di gas CS combinato con una composizione pirotecnica che brucia generando un aerosol di fumo carico di CS. Questo causa una grossa irritazione agli occhi e, se respirato, al naso e alla gola. A volte viene usato il gas CR anzich\u00e9 il CS.\nBombe a mano antisommossa stordenti.\nLe granate stordenti, anche chiamate NFDDs (\"Noise and Flash Diversionary Devices\", dispositivi diversivi rumorosi e luminosi), granate \"flash &amp; bang\", o flashbang, furono originariamente progettate per i SAS britannici come incapacitante. Le granate stordenti sono usate per confondere, disorientare o distrarre una potenziale minaccia. Questo tipo di granata pu\u00f2 degradare seriamente l'efficacia in combattimento del personale colpito fino ad un minuto. L'esempio meglio conosciuto \u00e8 la granata stordente M84, che produce una luce accecante (6-8 milioni di candele) ed un rumore assordante (170-180 dB). Questa granata pu\u00f2 essere usata per inabilitare temporaneamente le persone, generalmente, senza causare alcuna ferita. Le procedure standard per gli SWAT di Los Angeles prevedono che gli agenti lancino i flashbang vicino al punto di entrata. Questo perch\u00e9 tutta l'attenzione sar\u00e0 diretta alla porta una volta che viene sfondata e rilasciare tali granate vicino a questo punto alza le probabilit\u00e0 che un sospetto venga pienamente colpito dal dispositivo.\nIl lampo luminoso attiva momentaneamente tutte le cellule fotosensibili della retina, rendendo la visione impossibile per circa cinque secondi fino a che il cervello non riporta la retina al suo stato originale non stimolato. I soggetti colpiti dai flashbang dicono di aver visto un singolo fotogramma durante i cinque secondi (come se la loro vista fosse stata \"messa in pausa\"). Questo perch\u00e9 le cellule sensibili che sono state attivate continuano ad inviare la stessa informazione al cervello, che la traduce nella stessa immagine, fino a che non tornano nella condizione di riposo. Il botto incredibilmente forte emesso dalla granata contribuisce alle sue propriet\u00e0 incapacitanti disturbando il fluido nei canali semicircolari dell'orecchio e con esso il senso dell'equilibrio.\nDopo la detonazione, l'assemblaggio innesco/corpo della granata rimane intatto e non produce alcuna frammentazione. Il corpo \u00e8 un tubo esagonale di acciaio con fori lungo i lati che permettono la combustione delle miscele che provocano il lampo di luce e il botto. Sono fatte in questo modo per evitare ferimenti da schegge, ma \u00e8 possibile ustionarsi, e a volte ci sono ferite provocate dalle propriet\u00e0 concussive della detonazione. Il riempitivo consiste in circa 4,5 grammi di mistura pirotecnica metallo-ossidante di magnesio e Perclorato d'ammonio o perclorato di potassio.\nGranate antisommossa non letali, a urto.\nQueste granate a urto sono basate sul disegno della granata a frammentazione, ma costruite usando due sfere di gomma dura. Nella sfera pi\u00f9 piccola sono collocati una piccola carica esplosiva, l'innesco e il detonatore. Lo spazio tra le due sfere viene poi riempito con molte piccole sfere di gomma dura. Alla detonazione, l'obiettivo viene inabilitato dalla forza d'urto dei proiettili. Il vantaggio nell'uso delle granate a urto viene dal fatto che il soggetto viene molto spesso inabilitato, rimane senza respiro o, almeno, viene spostato dalla sua copertura.\nAlcuni tipi hanno un carico addizionale di agenti antisommossa, come il gas CS o CN o CNS.\nI vantaggi rispetto alle flashbang sono:\nQuesto rende le granate a urto ideali per contenere piccoli gruppi di prigionieri ribelli, per procurare una opportunit\u00e0 di tiro quando un sospetto si nasconde o per permettere ai gruppi SWAT di ripulire piccole stanze.\nUno svantaggio nel loro uso \u00e8 che non si \u00e8 certi di inabilitare il bersaglio e sono quindi pericolose da usare se il soggetto \u00e8 armato. Le granate a urto si affidano alle reazioni del corpo sottoposto a stimoli come dolore e trauma da impatto piuttosto che bloccare i sensi. Una persona con sufficiente forza si pu\u00f2 concentrare abbastanza da ignorare i colpi subiti da una granata a urto, mentre una granata stordente colpirebbe fisicamente la vista e il senso di orientamento. Il raggio efficace di una granata a urto \u00e8 limitato confronto a quello della granata stordente.\nBomba a mano anticarro.\nLe bombe a mano anticarro sono granate create appositamente per danneggiare o distruggere un mezzo blindato, un autoveicolo o un bunker o altri tipi di fortificazione, principalmente tramite la penetrazione della corazza. Questa \u00e8 ottenuta per esplosione a impatto della granata con essa e con un giusto angolo per avere un effetto ottimale di perforazione, mediante diversi ed ingegnosi accorgimenti, il pi\u00f9 comune dei quali \u00e8 l'apertura in caduta di un piccolo paracadute, che mantiene direzionata la testa della granata, con l'obiettivo di toccare la corazza del mezzo e/o bunker orizzontalmente, con un angolo pressoch\u00e9 retto, rendendo la penetrazione ottimale, certa e devastante; per le granate anticarro pi\u00f9 datate o rudimentali, tale sistema \u00e8 assente e la penetrazione pu\u00f2 avvenire solo con cariche esplosive estremamente potenti e/o contro blindature leggere.\nDurante la prima ed all'inizio della seconda guerra mondiale, quando i carri armati superavano le trincee, per cercare di fermarli o danneggiarli, venivano usati dispositivi improvvisati fabbricati di solito mettendo molte granate a frammentazione dentro un sacco o lanciandole assieme, nella speranza di distruggere un cingolo del carro. Verso la met\u00e0 del secondo conflitto, con l'esteso impiego delle unit\u00e0 corazzate, divenne imperativo dare la possibilit\u00e0 alla truppe di fanteria sul campo di contrastare i carri armati, anche se le ridotte distanze di impiego ne rendevano l'uso molto pericoloso. L'Italia impieg\u00f2 la Breda Mod. 35, la Breda Mod. 42 e la Tipo L, tutte ad alto esplosivo ma non a carica cava; la Germania adott\u00f2 la Panzerwurfmine, a carica cava, capace di perforare 76\u00a0mm di acciaio omogeneo; l'URSS impieg\u00f2 l'RPG40 e 43, la seconda a carica cava. La Gran Bretagna mise in campo la prima bomba a mano anticarro durante la seconda guerra mondiale, la N\u00b074 ST, popolarmente conosciuta come \"bomba appiccicosa\"; la carica principale di nitroglicerina era contenuta in una sfera coperta di adesivo e venne prodotta in grandi quantit\u00e0 in previsione dell'invasione tedesca. Tuttavia si rivel\u00f2 molto pericolosa per chi la usava, e fu relegata all'uso della Guardia Reale britannica.\nLe bombe a mano anticarro attualmente pi\u00f9 diffuse ed impiegate, anche nei conflitti a bassa intensit\u00e0, sono i modelli russi, principalmente l'RKG-3 e 3M e tutti i suoi cloni, come la jugoslava BRK M79. Esse contengono da 340 a 500 grammi di esplosivo ad alto potenziale e sono in grado di perforare circa 250\u00a0mm di corazza di acciaio omogeneo.\nAttualmente le granate anticarro propriamente dette sono considerate armi pressoch\u00e9 obsolete, infatti le armi anticarro portatili sono ormai quasi esclusivamente auto-propulse (razzi o missili).\nTuttavia, nei conflitti recenti, specialmente nella Guerra in Iraq, l'impiego della bomba a mano anticarro RKG-3 \u00e8 ripreso al servizio degli insorti, che le utilizzavano soprattutto contro gli Humvee statunitensi e contro tutti i veicoli ruotati e cingolati della Coalizione.\nGranate come ornamenti.\nImmagini stilizzate delle prime granate, con una fiamma che ne esce, vengono usate come ornamenti sulle uniformi militari, ad esempio in Francia (specialmente dalla gendarmeria e dalla Legione straniera francese riconoscibile dalla fiamma a sette punte), in Italia nell'Esercito \u00e8 presente nei fregi di quasi tutte le armi e specialit\u00e0 fanteria, granatieri, bersaglieri, carristi, artiglieria, cavalleria, genio, Carabinieri e Guardia di Finanza.\nLa guardia britannica dei granatieri prese il proprio nome e simbolo di granata accesa dall'aver respinto un attacco di granatieri francesi durante la Battaglia di Waterloo.\nLa bandiera delle Forze Terrestri Russe e i corpi di artiglieria statunitensi usano questo simbolo."}
{"id": "1065565", "revid": "287204", "url": "https://it.wikipedia.org/wiki?curid=1065565", "title": "Montenotte Inferiore", "text": ""}
{"id": "1065567", "revid": "287204", "url": "https://it.wikipedia.org/wiki?curid=1065567", "title": "Veszprem", "text": ""}
{"id": "1065568", "revid": "21880", "url": "https://it.wikipedia.org/wiki?curid=1065568", "title": "Bunolagus", "text": ""}
{"id": "1065573", "revid": "1573940", "url": "https://it.wikipedia.org/wiki?curid=1065573", "title": "Rheinardia ocellata", "text": "L'argo crestato (Rheinardia ocellata ()), noto anche come rainardo ocellato, unica specie del genere Rheinardia , \u00e8 un uccello della famiglia dei Fasianidi.\nDescrizione.\nDimensioni.\nIl maschio adulto pu\u00f2 raggiungere, coda compresa, una lunghezza di 239 cm; le sole penne centrali della coda possono raggiungere i 173 cm di lunghezza e i 20 cm di larghezza.\nAspetto.\nLa testa \u00e8 relativamente piccola con delle piume filiformi ed erettili che nel maschio formano una cresta che si estende sulla parte posteriore del vertice e la parte anteriore della nuca. Le ali arrotondate appaiono piuttosto modeste rispetto alle dimensioni dell'animale. La coda, compressa e graduata, \u00e8 formata da dodici rettrici, la cui coppia centrale, costituita da piume molto lunghe e larghe, ha una lunghezza pari a circa cinque volte quella delle rettrici esterne. Le zampe sono corte, sottili e prive di sperone, nonostante tale struttura sia talvolta presente su una sola zampa in alcuni soggetti. Il becco \u00e8 rosa, pi\u00f9 chiaro all'estremit\u00e0 (pi\u00f9 marrone nelle femmine). I lati della testa sono parzialmente privi di piume, e lasciano esposta una pelle nuda di colore blu-ardesia. L'iride \u00e8 marrone e le zampe sono rosa-brunastre.\nNel maschio adulto, la parte centrale del vertice e le copritrici auricolari sono grigio-brunastre. Il sopracciglio, molto lungo, \u00e8 di colore biancastro o bianco-camoscio, e spesso si estende fino alla nuca. Il mento e la gola sono grigi e divengono biancastri sulle guance. Il collo \u00e8 castano. Le piume delle ali e del mantello sono marrone scuro, fortemente chiazzate di nero e camoscio, ma pi\u00f9 chiare sul dorso e sulle terziarie. Le quattro rettrici centrali della coda sono grigio chiaro, con sfumature castane sui bordi, pesantemente ricoperte di macchie bianche e castane con il centro nero. Le altre rettrici divengono sempre pi\u00f9 scure e pi\u00f9 corte man mano che si procede verso l'esterno. La femmina adulta si differenzia dal maschio per avere la testa pi\u00f9 marrone e pi\u00f9 opaca, nonch\u00e9 la cresta pi\u00f9 corta. Le piume che ricoprono il corpo sono di colore marrone chiaro, vermicolate di marrone con dei sottili motivi camoscio. Le parti superiori, in particolare le ali e la coda, sono nettamente striate di nero. La coda \u00e8 considerevolmente pi\u00f9 corta di quella del maschio. I giovani somigliano alle femmine. Ciononostante i sessi si differenziano rapidamente, in quanto i giovani maschi acquisiscono gli attributi propri del loro sesso gi\u00e0 a partire dalla prima muta. Tuttavia, la loro coda rimane molto corta e raggiunge il suo pieno sviluppo solo a partire dai 5 o 6 anni.\nEsiste una sottospecie distinta da quella nominale, denominata \"Rheinardia ocellata nigriscens\", che vive nella penisola malese; in essa la cresta \u00e8 pi\u00f9 lunga (85 mm) e pi\u00f9 bianca. Questa forma ha il petto di colore pi\u00f9 scuro e pi\u00f9 regolarmente macchiato. Il sopracciglio e la gola sono di colore camoscio chiaro, diversamente da quelli rispettivamente bianco e grigio chiaro della sottospecie nominale. La femmina presenta una colorazione pi\u00f9 vivace, segni neri pi\u00f9 sottili e parti inferiori pi\u00f9 chiare.\nVoce.\nGli argo crestati emettono due tipi di richiamo: il primo, corto e trisillabico, \u00e8 un \"oo-kia-wau\", la cui prima sillaba \u00e8 lenta e crescente e le due seguenti sono pi\u00f9 veloci e risonanti. Pu\u00f2 essere ripetuto da 1 a 8 volte. Il secondo richiamo, \"ki-iau\", pi\u00f9 lungo e formato da due sillabe, pu\u00f2 essere ripetuto da 8 a 17 volte. \u00c8 introdotto da una singola nota \"oo\", bassa e soffocata, all'inizio della serie. Secondo Davison, i due tipi di richiamo hanno utilizzi del tutto differenti: il primo viene emesso dai maschi sulle arene nuziali o sul posatoio notturno, mentre il secondo \u00e8 utile in altre circostanze (allarme o risposta a un altro \"partner\").\nBiologia.\nGli argo crestati sono uccelli timidi e riservati che si rifugiano nel fitto della foresta al minimo segno di pericolo. Ostacolati dalla lunga coda, sono riluttanti a prendere il volo e preferiscono lanciarsi in lunghe corse. Vanno in cerca di cibo in un modo molto simile a quello dell'argo maggiore. Gli argo crestati vengono per lo pi\u00f9 individuati dal richiamo che emettono durante il periodo della riproduzione. La loro presenza \u00e8 confermata dall'esistenza di arene nuziali ben curate.\nFatta eccezione per il periodo in cui la chioccia alleva i suoi pulcini, l'argo crestato conduce un'esistenza solitaria. Poco prima della nidificazione, i maschi hanno un comportamento ferocemente territoriale e difendono la loro arena nuziale dall'intrusione di qualsiasi concorrente, sia della stessa specie o meno. Nel corso della parata nuziale, il maschio si installa al centro dell'arena nuziale che ha precedentemente ripulito, con la cresta sollevata e le piume del collo e della gola arruffate. Rimane immobile emettendo dei richiami per lunghi minuti. Quando si presenta una femmina, ingaggia una parata laterale che consiste, sempre tenendo la cresta sollevata, nell'avvicinarsi alla \"partner\" spiegando la coda, abbassando le ali e la testa mentre il collo viene esteso tutto in avanti e l'intero piumaggio viene fatto vibrare.\nAlimentazione.\nL'argo crestato ha un'alimentazione mista. Si nutre di cimici, di insetti (soprattutto di formiche e di grilli) e occasionalmente di anfibi. Tuttavia nel 90% delle deiezioni sono presenti anche resti di vegetali: fibre, frammenti o piccioli di felci, radici, frutta, foglie e bacche.\nRiproduzione.\nIn natura, gli argo crestati sembrano essere poligami. I maschi iniziano il corteggiamento molto presto, in gennaio-febbraio, nelle arene nuziali o piste da ballo che riutilizzano da una stagione all'altra. Queste sono spazi pianeggianti, prive di ogni ostacolo (tronco o pietra), che vengono ripulite meticolosamente da qualsiasi tipo di oggetto vegetale al fine di poter eseguire i rituali della parata nuziale. La pulizia della zona ha inizio poco tempo prima della stagione della riproduzione e l'arena viene abbandonata subito dopo fino alla stagione successiva. La superficie di quest'area dipende dal vigore del maschio. Essa misura in media 19,5 m\u00b2. Anche se non \u00e8 stato ancora rinvenuto nessun nido nell'ambiente naturale, e nonostante le parate nuziali inizino piuttosto presto, le femmine non depongono prima di marzo-aprile. In cattivit\u00e0, la covata \u00e8 costituita da due uova color camoscio-rossastro finemente macchiate di bruno-violetto. Il nido \u00e8 situato leggermente in alto e l'incubazione dura da 24 a 25 giorni. Durante i primi giorni di vita i pulcini vengono imbeccati. Imparano presto a volare e la notte si appollaiano in compagnia della madre, gi\u00e0 a partire dalla prima settimana.\nDistribuzione e habitat.\nIn linea di principio, gli argo crestati frequentano soprattutto le foreste primarie umide, ma sembrano in grado di adattarsi anche ad ambienti secondari purch\u00e9 non siano troppo disturbati. Soprattutto in Vietnam, possono essere osservati in numerose foreste secondarie, comprese quelle che hanno subito danni da diserbanti e defolianti. A seconda delle regioni, le due sottospecie si rinvengono ad altitudini molto differenti: il rainardo dell'Annam (sottospecie nominale), che non deve subire la concorrenza dell'argo maggiore a basse altitudini, vive generalmente tra i 100 e i 700 m, nonostante possa anche spingersi fino a 1500 m nel Laos e a 1900 m nell'altopiano di Dalat. Il rainardo della Malesia (sottospecie \"nigrescens\"), che \u00e8 in competizione con l'argo maggiore, viene abbastanza comunemente respinto ad altitudini che variano tra gli 800 e i 1200 m, nelle foreste d'altitudine che segnano la zona di transizione tra le foreste di dipterocarpi e le foreste di montagna. L'areale del rainardo della Malesia \u00e8 molto piccolo e ricade quasi esclusivamente entro i confini del parco nazionale di Taman Negara.\nTassonomia.\nJules Verreaux, tra il 1835 e il 1859, aveva studiato cinque penne caudali dall'aspetto singolare, di origine sconosciuta e conservate al museo di Parigi, e giunse alla conclusione che dovevano appartenere ad una specie non ancora descritta di fagiano argo. La battezz\u00f2 semplicemente \"ocellatus\", cos\u00ec come scrisse in un manoscritto. Fu Elliot, nel 1871, che battezz\u00f2 scientificamente l'uccello \"Argus ocellatus\", sempre a causa dei disegni presenti sulle rettrici. Bisogna tuttavia attendere il 1882 perch\u00e9 Maingonnat le assegnasse il nome \"Rheinardia ocellata\" in onore del comandante Rheinart (dell'armata francese in Annam dal 1880 al 1883), che aveva procurato il primo esemplare completo, seppur impagliato, al museo di Parigi. L'esemplare in questione era stato consegnato al comandante da un missionario dal cognome simile, padre Renaud. Da allora, sono state proposte altre varianti del nome generico, come \"Rheinartia\", \"Rheinardius\", \"Rheinartius\", \"Rheinhardius\", ecc. Delacour, nel 1983, segnal\u00f2 che il nome originario \"Rheinardia\" andava pi\u00f9 correttamente modificato in \"Rheinartia\", ma, secondo il principio di priorit\u00e0 della nomenclatura, \u00e8 stato stabilito che il giusto nome generico \u00e8 \"Rheinardia\".\nCome gi\u00e0 ricordato, ne esistono due sottospecie:"}
{"id": "1065574", "revid": "92719", "url": "https://it.wikipedia.org/wiki?curid=1065574", "title": "Rheinardia", "text": ""}
{"id": "1065575", "revid": "1610933", "url": "https://it.wikipedia.org/wiki?curid=1065575", "title": "Argo crestato", "text": ""}
{"id": "1065580", "revid": "1573940", "url": "https://it.wikipedia.org/wiki?curid=1065580", "title": "Collegiata di Sant'Anna", "text": "La collegiata di Sant'Anna, a Cagliari, \u00e8 la principale chiesa parrocchiale del quartiere Stampace assieme alla precedente chiesa gesuitica dedicata a San Michele. Il monumentale tempio, dedicato a sant'Anna, sorge nella parte bassa del quartiere storico, in via Azuni.\nLa sua costruzione cominci\u00f2 alla fine del XVIII secolo in stile barocco, per sostituire una precedente chiesa, di modeste dimensioni, risalente al XIII secolo. Gravemente danneggiata nel 1943 durante la seconda guerra mondiale, a causa dei bombardamenti, venne ricostruita nel dopoguerra.\nLa chiesa \u00e8 legata a un noto modo di dire cagliaritano, \"Sa fabbrica de Sant'Anna\" (\"La costruzione di Sant'Anna\"), utilizzato sarcasticamente per etichettare un qualcosa di interminabile, paragonandolo alla lunghissima e travagliata vicenda costruttiva della parrocchiale di Stampace.\nStoria.\nLa duecentesca chiesa di Sant'Anna si sviluppava nell'area oggi occupata dal transetto del nuovo edificio. Di questa prima chiesa, probabilmente in stile romanico pisano, resta una testimonianza, risalente al 1263, di Federico Visconti, arcivescovo di Pisa, nel resoconto della sua visita a Cagliari. Questa stessa chiesa venne elevata al rango di collegiata dall'arcivescovo di Cagliari Francisco de Esquivel nel 1616.\nNel XVIII secolo si pens\u00f2 di costruire una chiesa pi\u00f9 capiente e il progetto venne affidato all'architetto piemontese Giuseppe Viana, allievo di Benedetto Alfieri. Demolita la vecchia chiesa, la costruzione del nuovo tempio inizi\u00f2 il 27 maggio 1785, con la posa della prima pietra da parte dell'arcivescovo Filippo Melano.\nI lavori per realizzare il progetto procedettero a rilento, a causa della mancanza di fondi. Grazie alla mobilitazione di diversi finanziatori, tra cui il vicer\u00e9 Carlo Felice (che volle all'interno di Sant'Anna una cappella dedicata al beato Amedeo di Savoia), si arriv\u00f2 all'inaugurazione nel 1817, alla presenza del vescovo di Iglesias, monsignor Navoni. La chiesa risultava per\u00f2 ancora incompleta, infatti l'altare maggiore e l'apparato decorativo alle pareti, costituito da stucchi dorati e dalle pitture di Rodolfo Gambini, vennero realizzati nel 1906 nella stessa occasione venne collocato un grande organo a trasmissione pneumatica costruito dalla ditta Agati Tronci di Pistoia, la sistemazione della scalinata si ebbe nel 1937, mentre l'erezione della torre campanaria destra avvenne nel 1938.\nLa fabbrica poteva dunque dirsi da poco conclusa, quando giunse il 26 febbraio 1943, giorno in cui la chiesa fu devastata dalle bombe. Nel dopoguerra si procedette alla ricostruzione, senza ripristinare le decorazioni all'interno. La riapertura al culto si ebbe nel 1951.\nDescrizione.\nLa chiesa di Sant'Anna si presenta in stile barocco piemontese. La facciata, incorniciata da due campanili \u00e8 preceduta da una caratteristica scalinata. Il prospetto, diviso in due ordini tramite una cornice aggettante, ha andamento concavo nella parte centrale, dove si trova il portale, sormontato da un rosone nell'ordine superiore. Scandiscono la facciata diverse colonne e lesene con capitelli di ordine ionico. Conferiscono grande dinamismo le tre cupole, di varia forma e dimensione, che coronano l'edificio.\nL'interno si presenta costituito da tre aree, nella fattispecie l'aula, a pianta ad esagono allungato, coperta da cupola semiellittica, il transetto, coperto da un'alta cupola su tamburo ottagonale, e il presbiterio, a pianta rettangolare, con abside semicircolare. L'interno dell'edificio \u00e8 scandito ai lati da paraste e colonne (nel transetto) e l'imposta della volta \u00e8 percorsa da una trabeazione.\nL'aula presenta quattro cappelle laterali; nella seconda a destra si conserva un pregevole crocifisso ligneo del XIV secolo, una volta custodito nella chiesa di San Francesco di Stampace, distrutta nel XIX secolo, mentre la prima cappella a sinistra, dedicata al Sacro Cuore di Ges\u00f9, custodisce un altare in marmi policromi. Nel braccio destro del transetto \u00e8 ubicato l'imponente altare neoclassico, in marmo nero, dedicato al beato Amedeo IX di Savoia; la statua del beato, di gusto purista, fu realizzata nel 1828, su commissione di re Carlo Felice, da Andrea Galassi. Sono attribuibili al Galassi anche i due bassorilievi di santi, posti sull'altare del Santissimo Sacramento, nel braccio sinistro del transetto. Il presbiterio, molto sviluppato in profondit\u00e0, presenta copertura in parte a botte e in parte a cupola. Sull'altare maggiore, novecentesco, \u00e8 collocata una statua marmorea di sant'Anna con Maria bambina.\nLa chiesa custodisce anche altre pregevoli opere d'arte, come il gruppo scultoreo ligneo policromo raffigurante i santi Anna e Gioacchino con Maria bambina, opera di Giuseppe Antonio Lonis, e una tela di Giovanni Marghinotti che rappresenta il \"Redentore tra angeli\"."}
{"id": "1065587", "revid": "729019", "url": "https://it.wikipedia.org/wiki?curid=1065587", "title": "Corrida (Picasso)", "text": "Corrida \u00e8 un dipinto a olio su tela (97x130 cm) realizzato nel 1934 dal pittore spagnolo Pablo Picasso. Fa parte di una collezione privata.\nIl dipinto raffigura la battaglia tra un toro ed un cavallo; i contorni delle figure sono rimarcati da diverse linee colorate."}
{"id": "1065592", "revid": "599013", "url": "https://it.wikipedia.org/wiki?curid=1065592", "title": "Psr", "text": ""}
{"id": "1065594", "revid": "228587", "url": "https://it.wikipedia.org/wiki?curid=1065594", "title": "Saggio marginale di sostituzione tecnica", "text": "In economia, il saggio marginale di sostituzione tecnica (abbreviato con SMST o MRTS - in inglese Marginal Rate of Technical Substitution) indica in che misura un fattore produttivo pu\u00f2 essere sostituito con un altro, ovvero a quante unit\u00e0 di un fattore produttivo \u00e8 possibile rinunciare - mantenendo lo stesso livello di output - dato l'aumento unitario dell'altro fattore produttivo. Tale saggio \u00e8 uguale alla pendenza dell'isoquanto.\nCon la notazione formula_1 si intende la riduzione del fattore produttivo formula_2 necessaria a mantenere invariata la produzione, dato un aumento unitario del fattore di produzione formula_3.\nFormalmente, data una funzione di produzione formula_4, il saggio marginale di sostituzione del primo fattore con il secondo \u00e8:\nSi pu\u00f2 dimostrare che il saggio marginale di sostituzione tecnica \u00e8 uguale al rapporto inverso tra le produttivit\u00e0 marginali dei fattori. Infatti, il differenziale totale della funzione di produzione \u00e8:\nLungo un isoquanto il differenziale totale \u00e8 nullo (la quantit\u00e0 di output \u00e8 costante); risolvendo quindi rispetto a \"dx\"2/\"dx\"1 si ha:\nIn concorrenza perfetta, inoltre, il rapporto tra le produttivit\u00e0 marginali \u00e8 uguale al rapporto tra i prezzi dei fattori; si ha quindi:\nIl saggio marginale di sostituzione tecnica presenta un serio difetto, in quanto dipende dalle unit\u00e0 di misura dei fattori. Una misura migliore della facilit\u00e0 di sostituzione tra fattori \u00e8 fornita dall'elasticit\u00e0 di sostituzione, che \u00e8 un numero puro."}
{"id": "1065595", "revid": "1543377", "url": "https://it.wikipedia.org/wiki?curid=1065595", "title": "Minotauromachia", "text": "Minotauromachia \u00e8 un'incisione calcografica all'acquaforte (49,8x69,9\u00a0cm) realizzata nel 1935 dal pittore spagnolo Pablo Picasso. Un esemplare dell'opera \u00e8 conservato nel Museum of Modern Art di New York.\nIl Minotauro \u00e8 la figura pi\u00f9 simbolica nelle opere di Picasso realizzate negli anni trenta. Il forte simbolismo del quadro \u00e8 di difficile interpretazione.\nL'incisione fu eseguita durante il periodo della separazione dalla prima moglie Olga, a causa della sua nuova relazione con Marie-Th\u00e9r\u00e8se, il cui viso \u00e8 rappresentato nella donna che si affaccia al balcone. Il soggetto era gi\u00e0 stato ampiamente trattato in alcuni disegni e in diverse incisioni appartenenti alla \"Suite Vollard\". Inoltre, l'opera \u00e8 da mettere in relazione con le vicende storiche e politiche contemporanee. "}
{"id": "1065599", "revid": "26244", "url": "https://it.wikipedia.org/wiki?curid=1065599", "title": "Crocifissione (Picasso)", "text": "La Crocifissione \u00e8 un dipinto a olio su legno (50x65,5\u00a0cm) realizzato nel 1930 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi."}
{"id": "1065600", "revid": "949200", "url": "https://it.wikipedia.org/wiki?curid=1065600", "title": "Bagnante seduta", "text": "Bagnante seduta \u00e8 un dipinto a olio su tela (163,2x129,5\u00a0cm) realizzato nel 1930 dal pittore spagnolo Pablo Picasso. \u00c8 conservato nel Museum of Modern Art\ndi New York.\nLa testa della donna assomiglia ad una mantide religiosa, ma sorprende la sensualit\u00e0 e la femminilit\u00e0 del corpo deforme."}
{"id": "1065602", "revid": "6923", "url": "https://it.wikipedia.org/wiki?curid=1065602", "title": "L'atelier della modista", "text": "L'atelier della modista \u00e8 un dipinto a olio su tela (172x256 cm) realizzato nel 1926 dal pittore spagnolo Pablo Picasso. \u00c8 conservato nel Centre Pompidou di Parigi.\nIl quadro si struttura su di una sostanziale contrapposizione delle linee rette delle strutture architettoniche, in opposizione a quelle curve che formano i personaggi della tela."}
{"id": "1065603", "revid": "307923", "url": "https://it.wikipedia.org/wiki?curid=1065603", "title": "Studio per la copertina di Minotaure", "text": "Studio (o \"Maquette\") per la copertina di Minotaure \u00e8 un'opera realizzata con \"collage\" di matita su carta, cartone ondulato, carta argentata, nastro, carta da parati, centrino di carta, foglie di lino bruciate, bullette e carboncino su legno, di misura cm 48,5x41 cm) realizzata nel 1933 dal pittore spagnolo Pablo Picasso. \u00c8 conservata al Museum of Modern Art\ndi New York.\nQuesto \u00e8 lo studio di quella che fu la copertina del primo numero della rivista \"Minotaure\" del 1\u00ba giugno 1933. Nel primo numero era incluso un saggio che esaltava i \"collage\" di Picasso, a seguito del quale l'artista decise di realizzare la copertina proprio con la tecnica tanto elogiata."}
{"id": "1065604", "revid": "116376503", "url": "https://it.wikipedia.org/wiki?curid=1065604", "title": "Chaperone molecolare", "text": "Gli chaperone molecolari sono una classe funzionale di famiglie proteiche, la cui funzione predominante \u00e8 la prevenzione di associazioni non corrette e aggregazione di catene polipeptidiche non ripiegate, sia in condizioni fisiologiche che in condizioni di stress.\nUno dei primi studi sulle condizioni di stress cellulare \u00e8 stato condotto agli inizi degli anni sessanta esponendo ghiandole salivari di \"Drosophila melanogaster\" a temperature leggermente al di sopra di quelle ottimali per la crescita e lo sviluppo del moscerino e notando la formazione di rigonfiamenti localizzati dei cromosomi politenici. Tale evidenza suggeriva uno specifico cambio di espressione genica, con la trascrizione di geni codificanti per particolari proteine, definite \u201c\"heat shock protein\"\u201d.\nGli chaperone molecolari e il ripiegamento proteico.\nGli chaperone molecolari comprendono diverse famiglie di proteine altamente conservate; molti di questi sono anche heat shock protein. Il loro ruolo \u00e8 legato al mantenimento della struttura delle proteine secondo quattro aspetti principali:\na) assicurano il raggiungimento e il mantenimento del corretto stato conformazionale delle catene polipeptidiche appena sintetizzate;\nb) dirigono l'assemblaggio di complessi multienzimatici;\nc) partecipano al mantenimento o alla creazione di uno stato di parziale denaturazione delle proteine, favorendone cos\u00ec il trasporto attraverso le membrane dei mitocondri o dei plastidi;\nd) stabilizzano le proteine danneggiate formatesi a seguito di stress chimici o fisici facilitandone la rinaturazione e/o la degradazione.\nTutti i compartimenti cellulari delle cellule eucariotiche (nucleo, citosol, reticolo endoplasmatico, mitocondri e cloroplasti) hanno il proprio set di chaperones che assicura un corretto ripiegamento delle proteine.\nClassificazione delle heat shock protein.\nSono state classificate in sei famiglie, essenzialmente sulla base del peso molecolare: hsp100 (100-110 kDa), hsp90 (83-90 kDa), hsp70 (66-78 kDa), hsp60, hsp40 e le small hsp (15-30 kDa).\nEsse si trovano in diversi compartimenti cellulari dove sono deputate a svolgere specifiche funzioni.\nHSP100.\nI membri della famiglia delle Hsp100 sono proteine altamente conservate, scoperte per la prima volta nei batteri come sistema proteasico a due subunit\u00e0 detto Clp. La subunit\u00e0 pi\u00f9 grande detta ClpA ha attivit\u00e0 di unfolding ATP-dipendente e proteine correlate ad essa sono state rilevate sia nei batteri che negli eucarioti, dove svolgono attivit\u00e0 antiaggregante; la subunit\u00e0 pi\u00f9 piccola ClpP \u00e8 una proteasi ed \u00e8 stata invece trovata solo nei batteri, associata a ClpA. La funzione principale delle Hsp100 \u00e8 quella di promuovere la rimozione di aggregati proteici formatisi in condizioni di stress in una modalit\u00e0 ATP-dipendente: la ClpA favorisce il defolding dell'aggregato che pu\u00f2 andare incontro ad un processo di refolding o essere idrolizzato dalla subunit\u00e0 ClpP.\nHSP90.\nSono proteine dimeriche con un sito di dimerizzazione localizzato nella regione C-terminale. Nella regione N-terminale contengono invece un sito di legame per l'ATP. La rottura delle Hsp90 in un dominio N-terminale e in uno C-terminale rivela che entrambi i frammenti possono sopprimere l'aggregazione. Questi risultati suggeriscono che le Hsp90 contengono due siti chaperone, che contribuiscono indipendentemente alla attivit\u00e0 di chaperone molecolare. I due siti, inoltre, mostrano specificit\u00e0 diversa per il substrato e dipendenza o meno dall'ATP. Il sito N-terminale interagisce con proteine e peptidi non ripiegati, in modo ATP-dipendente, mentre il sito C-terminale sembra agire come uno chaperone generale, in modo ATP-indipendente.\nLe Hsp90 sembrano essere coinvolte nella trasduzione del segnale, date le loro interazioni con i recettori degli ormoni steroidei e con varie chinasi del ciclo cellulare.\nHSP70.\nLe proteine Hsp70 si ritrovano in tutte le specie e la loro funzione \u00e8 quella di favorire l'assemblaggio di complessi multimerici proteici e, come chaperones molecolari, di facilitare il folding intracellulare delle proteine.\nQueste sono costituite da due domini funzionali; un dominio carbossiterminale (circa 28 kDa) contenente il sito di legame per il polipeptide ed un dominio amminoterminale (circa 44 kDa) contenente il sito di legame per ADP/ATP e che ha attivit\u00e0 ATPasica. Funzionano come monomeri o come dimeri, riconoscendo porzioni di 7-8 residui amminoacidici.\nDnaK di E.coli \u00e8 un membro stress-inducibile della famiglia Hsp70. Esso coopera con DnaJ (una Hsp40) e GrpE nel formare un sistema chaperone ATP-dipendente coinvolto nei processi cellulari.\nHSP60.\nMolte Hsp60 appartengono alla famiglia delle chaperonine, complessi proteici oligomerici costituiti da due anelli sovrapposti di 7-9 subunit\u00e0, che formano una cavit\u00e0 centrale in cui vengono accolte proteine in uno stato non nativo. Il sistema GroEL presente nei batteri \u00e8 un esempio di Hsp60.\nEsso \u00e8 costituito da 14 subunit\u00e0 identiche che si articolano tra loro a costituire una complessa struttura quaternaria formata da due anelli eptamerici sovrapposti. Ciascun anello presenta una cavit\u00e0 interna di 50 \u00c5 di diametro che ospiter\u00e0 la proteina parzialmente denaturata. GroEL richiede per la sua attivit\u00e0 di chaperone anche il legame e l'idrolisi dell'ATP. Nella sua azione, GroEL \u00e8 aiutato da un cochaperone, GroES. Il legame del cochaperone, in presenza di ATP, causa un cambiamento conformazionale nel dominio apicale; in conseguenza la proteina substrato \u00e8 rimossa dai siti di legame ed \u00e8 rilasciata all'interno della cavit\u00e0, la quale, a seguito del legame del nucleotide adenilico e di GroES, aumenta di dimensione e passa da una natura relativamente idrofobica ad una polare. GroES inoltre promuove l'idrolisi dell'ATP.\nIl corretto ripiegamento della proteina substrato richiede la sua chiusura entro la camera costituita dal complesso GroEL-GroES-ADP entro cui rimane per circa quindici secondi; al termine di questo ciclo l'ATP si lega al secondo anello di GroEL con la conseguente dissociazione del complesso GroEL-ADP-GroES. Il rilascio del cochaperone determina un nuovo cambiamento di conformazione con conseguente rilascio della proteina substrato. Se il polipeptide ha raggiunta la corretta conformazione nativa sar\u00e0 definitivamente rilasciato, altrimenti pu\u00f2 legarsi nuovamente a GroEL iniziando un nuovo ciclo di folding.\nHSP40.\nLe Hsp40, come le Hsp60, sono coinvolte in processi di stabilizzazione e di corretto ripiegamento delle proteine nascenti. La pi\u00f9 studiata e caratterizzata \u00e8 DnaJ di E.coli che, come gi\u00e0 citato, agisce come cochaperone con DnaK (Hsp70)\nSmall HSP/\u03b1-cristalline.\nTutti i membri di questa famiglia hanno subunit\u00e0 minori di 35 kDa e sono caratterizzate dalla presenza di una sequenza omologa di circa 80 residui, denominata \u201ccrystallin domain\u201d.\nMolto poco si conosce a proposito della struttura secondaria e terziaria delle shsp. Al microscopio elettronico le \u03b1-cristalline appaiono come particelle globulari di 14-18\u00a0nm, mentre da altri dati sembra che siano costituite per il 40-50% da \u03b2-sheet e per il 5-10% da \u03b1-eliche.\nLe \u03b1-cristalline hanno una massa molecolare di 600-900 kDa e sono proteine multimeriche, costituite da due subunit\u00e0, \u03b1A e \u03b1B, membri della famiglia delle small Hsp (shsp), che come gli altri membri della famiglia prevengono dall'aggregazione le proteine denaturate.\nLe \u03b1-cristalline sono abbondantemente presenti nella lente dei mammiferi (35%) con un rapporto \u03b1A e \u03b1B di 3:1. Le \u03b1A si ritrovano principalmente nella lente con tracce negli altri tessuti, mentre le \u03b1B sono presenti pi\u00f9 ubiquitariamente. Il bersaglio fisiologico delle \u03b1-cristalline nella lente sembrano essere le altre classi di cristalline (\u03b3 e \u03b2) e alcuni enzimi \u201chousekeeping\u201d, ma in ogni modo l'azione di chaperone delle \u03b1-cristalline \u00e8 stata valutata e risultata valida su un'ampia variet\u00e0 di proteine strutturali e di enzimi sottoposti a stress di vario genere (termico, UV, urea, etc), come glutatione S-transferasi, alcool deidrogenasi, aldolasi, citrato sintetasi, aldoso reduttasi, etc; anche se il meccanismo molecolare di interazione tra le \u03b1-cristalline e i substrati rimane in gran parte sconosciuto. Nello studio dell'azione di chaperone delle \u03b1-cristalline particolare interesse ha assunto la definizione dello stato conformazionale delle proteine substrato durante la loro interazione con le \u03b1-cristalline. Sembra che le \u03b1-cristalline interagiscano con il substrato nello stato di \u201cmolten globule\u201d: questo stato ha una struttura compatta come quella nativa, con regioni idrofobiche accessibili al solvente, tuttavia essa, pur mantenendo quasi interamente la struttura secondaria, ha perso quasi del tutto quella terziaria.\nIn questa via le \u03b1-cristalline sono in grado di formare complessi ad alto peso molecolare solo con proteine in una forma MG instabile, che si trovano sulla via dell'aggregazione e della precipitazione, probabilmente perch\u00e9, rispetto agli altri intermedi, hanno una percentuale maggiore di superfici idrofobiche esposte.\nGli effetti della fosforilazione sull'attivit\u00e0 chaperone delle \u03b1-cristalline non sono stati del tutto chiariti. Sia le \u03b1A che le \u03b1B, possono essere parzialmente fosforilate su specifici residui in vivo. La fosforilazione di specifici residui di Ser sembra avvenire mediante protein chinasi cAMP-dipendenti. In un lavoro recente in cui viene utilizzata la mutagenesi sito diretta per mimare la fosforilazione. gli autori dimostrano che l'attivit\u00e0 di chaperone di queste \u03b1-cristalline mutate \u00e8 significativamente ridotta.\nMediante l'utilizzo della mutagenesi sito diretta in parecchi studi \u00e8 stato visto che le \u03b1-cristalline sono generalmente stabili e possono tollerare molte sostituzioni amminoacidiche nella loro struttura primaria. Numerose mutazioni, sia nella subunit\u00e0 \u03b1A che nella \u03b1B, che portano alla cataratta nell'uomo sono state identificate ed \u00e8 risultato evidente che tutte hanno un effetto drammatico sulla funzione di chaperone delle \u03b1-cristalline.\nChaperonopatie.\nSi ritiene che alcune patologie come la Sindrome di Williams e la Sindrome di Charcot-Marie-Tooth abbiamo un fondamento genetico nella mutazione di alcune proteine ed in particolare proprio di una chaperonina, la HSP27."}
{"id": "1065607", "revid": "767487", "url": "https://it.wikipedia.org/wiki?curid=1065607", "title": "Peter Ludwig Mejdell Sylow", "text": "Biografia.\nSylow studi\u00f2 presso l'Universit\u00e0 di Christiania. Nel 1853 vinse un concorso di matematica e successivamente insegn\u00f2 per quaranta anni (1858-1898) presso la scuola di Frederikshald. \nEgli tuttavia si dedic\u00f2 anche alla ricerca matematica, prima sollecitato da Ole Jacob Broch occupandosi di funzioni ellittiche, poi su suggerimento di Carl Anton Bjerknes, dedicandosi ai lavori di \u00c9variste Galois e alla teoria dei gruppi.\nNel 1861 ottenne una borsa di studio che gli consent\u00ec di recarsi a Berlino e a Parigi. A Parigi assistette alle conferenze di Michel Chasles sulla teoria delle coniche, di Joseph Liouville sulla meccanica razionale e di Jean-Marie Duhamel sulla teoria dei limiti. A Berlino ebbe delle utili discussioni con Leopold Kronecker, ma non riusc\u00ec ad assistere ai corsi di Karl Weierstrass che in quel periodo era malato. Nel 1862, sostituendo Ole Jacob Broch, Sylow tenne lezioni presso l'Universit\u00e0 di Christiania, esponendo in particolare i lavori di Galois e di Abel sulle equazioni algebriche.\nTra il 1873 e il 1881, insieme a Sophus Lie, lavor\u00f2 all'edizione dell'opera completa di Abel e lo stesso Lie afferm\u00f2 che la maggior parte del lavoro era stato effettuato da Sylow.\nTuttavia la fama di Sylow \u00e8 legata a sole dieci pagine pubblicate nel 1872. Infatti nell'articolo \"Th\u00e9or\u00e8mes sur les groupes de substitutions\" che Sylow pubblic\u00f2 in \"Mathematische Annalen Volume 5\" (pp. 584-594) appaiono i tre teoremi che portano il suo nome, senza alcuna dimostrazione; questa fu fornita solo dieci anni pi\u00f9 tardi.\nNel 1894, Sylow divent\u00f2 editore di \"Acta Mathematica\", la rivista fondata da Lie nel 1882, e nel 1894 ricevette una laurea honoris causa dell'Universit\u00e0 di Copenaghen. Dal 1898 insegn\u00f2 all'Universit\u00e0 di Christiania dove Lie aveva fatto istituire per lui una cattedra speciale.\nContributi alla Matematica.\nNella teoria dei gruppi, il teorema di Lagrange dice che l'ordine di un sottogruppo \"H\" di un gruppo finito \"G\" \u00e8 un divisore dell'ordine del gruppo \"G\". Il viceversa non \u00e8 sempre vero. I teoremi di Sylow garantiscono, per alcuni divisori dell'ordine di \"G\", l'esistenza di un sottogruppo d'ordine corrispondente, e forniscono un'informazione sul numero di questi sottogruppi.\nDefinizione.\nSia \"p\" un numero primo; allora definiamo come \"p\"-sottogruppo di Sylow di \"G\" ogni suo \"p\"-sottogruppo massimale, cio\u00e8 ogni sottogruppo che \u00e8 un \"p\"-gruppo, e che non \u00e8 un sottogruppo proprio di nessun altro \"p\"-sottogruppo di \"G\". La collezione di tutti i \"p\"-sottogruppi di Sylow per un intero primo \"p\" viene denotata con Syl\"p\"(\"G\").\nI teoremi di Sylow.\nIn particolare, le propriet\u00e0 precedenti implicano che tutti i \"p\"-sottogruppi di Sylow di un dato gruppo \"G\" sono dello stesso ordine. Se tale ordine massimale \u00e8 \"p\"\"n\", ogni sottogruppo di \"G\" di tale ordine \u00e8 un \"p\"-sottogruppo di Sylow ed inoltre \u00e8 isomorfo a tutti gli altri \"p\"-sottogruppi di Sylow. A causa della condizione di massimalit\u00e0, se \"H\" \u00e8 un qualunque \"p\"-sottogruppo di \"G\", allora \"H\" \u00e8 un sottogruppo di un \"p\"-sottogruppo di Sylow di \"G\"."}
{"id": "1065608", "revid": "949200", "url": "https://it.wikipedia.org/wiki?curid=1065608", "title": "Studio con testa di gesso", "text": "Studio con testa di gesso \u00e8 un dipinto a olio su tela (98,1x131,2\u00a0cm) realizzato nel 1925 dal pittore spagnolo Pablo Picasso. \u00c8 conservato nel Museum of Modern Art di New York.\nIl quadro \u00e8 contemporaneo al \"Bacio\", ma si pone agli antipodi rispetto ad esso: non \u00e8 presente infatti la volont\u00e0 di stupire lo spettatore, e il dipinto \u00e8 caratterizzato da un'impotenza nei confronti del mondo circostante a noi, opposta alla violenza dirompente del \"Bacio\"."}
{"id": "1065609", "revid": "599013", "url": "https://it.wikipedia.org/wiki?curid=1065609", "title": "Crv", "text": ""}
{"id": "1065610", "revid": "949200", "url": "https://it.wikipedia.org/wiki?curid=1065610", "title": "Nudo in giardino", "text": "Nudo in giardino \u00e8 un dipinto a olio su tela (162x130 cm) realizzato nel 1934 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nPicasso prese a modella per questo quadro Marie-Th\u00e9r\u00e8se, rappresentata addormentata in mezzo alla vegetazione. La donna \u00e8 nuda, caricando di sensualit\u00e0 ed erotismo l'opera."}
{"id": "1065616", "revid": "1543377", "url": "https://it.wikipedia.org/wiki?curid=1065616", "title": "La Musa", "text": "3\u00aa divisione 4\u00b0fraxina :\nLa Musa (o \"Donna che legge\") \u00e8 un dipinto a olio su tela (130x162 cm) realizzato nel 1935 dal pittore spagnolo Pablo Picasso. \u00c8 conservato nel Centre Pompidou di Parigi.\nTra il 1934 ed il 1937 Picasso dipinse una serie di donne che leggono, disegnano e studiano."}
{"id": "1065623", "revid": "125717335", "url": "https://it.wikipedia.org/wiki?curid=1065623", "title": "Il sogno (Picasso)", "text": "Il sogno (Le R\u00eave) \u00e8 un dipinto a olio su tela (130\u00d797\u00a0cm) realizzato nel 1932 dal pittore spagnolo Pablo Picasso. Dopo essere appartenuta alla collezione privata Ganz di New York, l'opera venne acquisita da Steven A. Cohen nel 2013.\nAppartenente ad una serie di dipinti prodotti tra il gennaio e il marzo del 1932 raffiguranti donne addormentate, per i quali \u00e8 stata presa a modello Marie Th\u00e9r\u00e8se, \"Il sogno\" raffigura un soggetto femminile addormentato con le braccia piegate e la testa inclinata da un lato. Il suo volto appare contemporaneamente di profilo e frontale.\nNel guardare attentamente la parte superiore del viso si nota, l'espressione surrealista, il contenuto sessuale, il rapporto intimo con Marie-Th\u00e9r\u00e8se Walter\nIl senso di morbidezza, rievocato dalle fattezze tondeggianti della donna, \u00e8 accentuato dalle linee curve della poltrona rossa sulla quale \u00e8 seduta. Probabilmente ispirato alla pittura fauves di Henri Matisse e distante dalle figure mostruose dei dipinti precedenti, il dipinto rievoca, nel suo insieme, armonia e serenit\u00e0."}
{"id": "1065624", "revid": "3368", "url": "https://it.wikipedia.org/wiki?curid=1065624", "title": "Prodotto marginale", "text": ""}
{"id": "1065625", "revid": "599013", "url": "https://it.wikipedia.org/wiki?curid=1065625", "title": "Suf", "text": ""}
{"id": "1065634", "revid": "599013", "url": "https://it.wikipedia.org/wiki?curid=1065634", "title": "Reg", "text": ""}
{"id": "1065643", "revid": "599013", "url": "https://it.wikipedia.org/wiki?curid=1065643", "title": "Blq", "text": ""}
{"id": "1065650", "revid": "287204", "url": "https://it.wikipedia.org/wiki?curid=1065650", "title": "Oulun K\u00e4rp\u00e4t", "text": "Gli Oulun K\u00e4rp\u00e4t, letteralmente \"gli ermellini di Oulu\", sono una squadra di hockey su ghiaccio di Oulu, vincitrice di sette campionati finlandesi, nel 1981, 2004, 2005, 2007, 2008, 2014 2015 e 2018. Il logo della squadra \u00e8 un ermellino.\nStoria.\nLa storia della squadra inizia nella primavera del 1946, quando tre giovani decidono di fondare una nuova societ\u00e0 sportiva a Oulu. Il 15 maggio, alla seduta di costituzione della societ\u00e0, i fondatori decidono di chiamare la futura societ\u00e0 Oulun K\u00e4rp\u00e4t 46. Inizialmente la neonata societ\u00e0 si dedic\u00f2 al calcio e al bandy.\nLa sezione hockeistica fu fondata nel gennaio del 1947. Durante la decade successiva l'hockey ebbe un grande successo e la sezione hockeistica divenne ben presto quella predominante all'interno della polisportiva. La prima partita di alto livello giocata dalla squadra fu il 4 dicembre 1960 contro l'HJK. La permanenza nella serie pi\u00f9 importante del campionato finlandese fu breve e la squadra retrocesse al termine della prima stagione. La squadra raggiunse di nuovo la massima serie nella stagione 1965-1966, ma i risultati non furono diversi. Anche una successiva partecipazione nel 1967-68 non fu pi\u00f9 fruttuosa poich\u00e9 la squadra perse tutte le partite.\nIl settore giovanile, al contrario, che godeva di grande attenzione sin dai primi anni, vinse in quegli anni il suo primo campionato nazionale di categoria (nel 1971). Nel 1975, quando fu fondata la SM-liiga, la squadra part\u00ec dalla prima divisione. L'obbiettivo dichiarato era quello di raggiungere il prima possibile la massima divisione. La squadra riusc\u00ec nell'impresa l'anno successivo, il 1976. Il campionato nella prima lega fu difficile e la squadra arriv\u00f2 settima, cio\u00e8 ultima, ma riusc\u00ec a rimanere nella \"liiga\" facilmente.\nLe prestazioni migliorarono dopo l'acquisto di alcuni giocatori e nel 1980 la squadra arriv\u00f2 terza vincendo la medaglia di bronzo.\nL'anno successivo la squadra arriv\u00f2 terza nella stagione regolare e sconfisse in finale il Tappara, vincendo il primo titolo della propria storia. La squadra, per alcune cessioni, s'indebol\u00ec e rimase rilegata per due stagioni al quinto posto. Si ebbe cos\u00ec un cambio alla guida della squadra e con un nuovo allenatore l'obiettivo era di vincere almeno una medaglia. I giocatori non delusero le aspettative e conquistarono la medaglia di bronzo. Per il campionato successivo sembr\u00f2 che la squadra potesse puntare pi\u00f9 in alto, ma si riusc\u00ec soltanto a bissare il bronzo dell'anno precedente. Dopo un altro terzo posto, nel 1987 la squadra vinse la stagione regolare, ma nei play-off fu costretta a cedere il passo, in finale, ancora al Tappara. Vi erano grandi speranze per l'anno successivo, ma la squadra retrocesse addirittura in prima divisione.\nLa societ\u00e0 contava di ritornare subito nella lega principale, ma si presentarono inattese difficolt\u00e0 di carattere finanziario. La societ\u00e0 and\u00f2 in bancarotta e riprese a disputare la prima divisione nel 1995. Il primo anno la squadra arriv\u00f2 ottava perdendo nei play-off. Nei due successivi campionati la squadra perse per due volta la possibilit\u00e0 di avanzare nella prima lega, sconfitta in entrambe le occasioni dal KalPa. A seguito di un altro avvicendamento sulla panchina della squadra, con l'arrivo nella stagione 1998-1999 di Juhani Tamminen, il K\u00e4rp\u00e4t disput\u00f2 un'ottima stagione regolare, ma perse ancora una volta in finale, contro il TuTo.\nIl tanto agognato approdo nella \"liiga\" riusc\u00ec l'anno seguente, dopo la vittoria nei playoff contro i Pelicans Lahti. Le prime stagione nella massima serie furono piene di alti e bassi e la squadra arriv\u00f2 quarta nel 2001 e sesta nel 2002. La stagione successiva la squadra arriv\u00f2 sino alle finali, valide per la conquista del titolo: come gi\u00e0 nel 1987, gli \"ermellini\" dovettero arrendersi al Tappara. Nella stagione 2003-04 la squadra torn\u00f2 a disputare le finali e questa volta ne usc\u00ec vittoriosa, vincendo il campionato 23 anni dopo il primo titolo. Nel 2005 la squadra difese con successo il titolo vincendo contro il Jokerit la serie al meglio delle cinque partite per 3-1. Gli \"ermellini\", poi, tornarono al vertice due anni dopo, quando nel 2007 fu ancora il Jokerit a fare le spese di una prestazione formidabile della squadra di Oulu, che nei playoff non perse alcuna partita vincendo la finale 3-0. Nel campionato 2007-2008 arriv\u00f2 il secondo titolo consecutivo, il quarto in cinque anni, dopo la serie vittoriosa per 4-1 contro i Espoo Blues.\nGrazie alla vittoria in campionato, la squadra si \u00e8 guadagnata un posto nella Champions Hockey League (2008-2009), in cui per\u00f2 non ha ben figurato, uscendo al primo turno."}
{"id": "1065668", "revid": "547992", "url": "https://it.wikipedia.org/wiki?curid=1065668", "title": "Gaetano Russo", "text": "Biografia.\nHa recitato in una ventina di film, in alcuni dei quali con lo pseudonimo di \"Ronald Russo\". Nel 2006 dirige il suo primo film \"Crazy blood.\""}
{"id": "1065671", "revid": "8134468", "url": "https://it.wikipedia.org/wiki?curid=1065671", "title": "Ronald Russo", "text": ""}
{"id": "1065674", "revid": "599013", "url": "https://it.wikipedia.org/wiki?curid=1065674", "title": "Cuf", "text": ""}
{"id": "1065675", "revid": "21880", "url": "https://it.wikipedia.org/wiki?curid=1065675", "title": "Argusianus", "text": ""}
{"id": "1065677", "revid": "63760", "url": "https://it.wikipedia.org/wiki?curid=1065677", "title": "Titti (De Andr\u00e9)", "text": ""}
{"id": "1065679", "revid": "599013", "url": "https://it.wikipedia.org/wiki?curid=1065679", "title": "Bri", "text": ""}
{"id": "1065681", "revid": "599013", "url": "https://it.wikipedia.org/wiki?curid=1065681", "title": "Bds", "text": ""}
{"id": "1065684", "revid": "1543377", "url": "https://it.wikipedia.org/wiki?curid=1065684", "title": "Leporidae", "text": "I Leporidi (dal latino \"lepus\", lepre) sono una famiglia di mammiferi Lagomorfi, comprendente circa 50 specie. Assieme ai pica, formano le uniche due famiglie di lagomorfi ancora viventi.\nAlla famiglia appartengono le specie note col nome comune complessivo di lepri o conigli, a seconda dell'animale preso in considerazione: grossomodo, si pu\u00f2 dire che tutte le specie del genere \"Lepus\" (circa i due terzi del totale) possono essere (con alcune eccezioni) chiamate lepri, mentre le rimanenti sono definibili come conigli. Pur essendo i due animali piuttosto simili, le lepri hanno generalmente una forma pi\u00f9 slanciata e zampe pi\u00f9 lunghe dei conigli, i quali hanno costituzione tozza e zampe corte e forti.\nDistribuzione e habitat.\nI membri della famiglia vivono in tutti i continenti, ad eccezione di Antartide ed Australia: in quest'ultima, tuttavia, vennero introdotti circa un secolo fa, divenendo col tempo un flagello per le coltivazioni.\nSono animali assai adattabili e colonizzano praticamente qualsiasi tipo di \"habitat\", dalla foresta pluviale al deserto, dalle paludi all'alta montagna. I conigli generalmente sono soliti scavarsi un qualche tipo di tana, mentre le lepri non scavano tane di sorta ed in caso di pericolo preferiscono darsi alla fuga piuttosto che rifugiarsi in una tana.\nDescrizione.\nSi tratta di animali di taglia medio-piccola (dai 25 cm del coniglio pigmeo, \"Brachylagus idahoensis\", ai 70 cm della lepre comune, \"Lepus europaeus\"), adattatisi ad una vita fatta di movimenti scattanti e da un continuo stato di allerta: possiedono zampe posteriori assai pi\u00f9 lunghe e forti di quelle anteriori, con lunghi piedi muniti di quattro dita (mentre le zampe anteriori contano cinque dita ciascuna). Per aumentare l'aderenza al terreno anche su superfici sconnesse o viscide (o per evitare una eccessiva dispersione di calore nelle specie diffuse nei climi freddi), le piante dei quattro piedi sono ricoperte di pelo e munite di forti unghie.\nTutte le specie sono dotate di grandi orecchie assai mobili e di forma ellittica, per captare anche i rumori pi\u00f9 flebili, possibile indizio della presenza di un predatore: nelle specie diffuse a climi caldi o desertici, le orecchie sono anche abbastanza larghe e riccamente vascolarizzate, per una maggiore e pi\u00f9 veloce dispersione del calore in eccesso.\nGli occhi sono anch'essi di buone dimensioni e posti lateralmente rispetto al cranio, per uno spettro visivo assai ampio attorno all'animale: essendo la maggior parte delle specie di abitudini crepuscolari o notturne, \u00e8 presente un \"tapetum lucidum\" per una buona visione anche in caso di scarsa luminosit\u00e0.\nEvoluzione.\nI primi resti fossili di leporidi sono databili al tardo Eocene, quando si ha buona probabilit\u00e0 che la famiglia fosse gi\u00e0 diffusa in Asia e Nord America.\nIn base ai ritrovamenti fossili risalenti a varie epoche, si intuisce che l'adattamento al salto \u00e8 stato un carattere acquisito nel tempo: ad esempio, il \"Palaeolagus\" dell'Oligocene, pur essendo assai simile agli odierni conigli, aveva le quattro zampe di eguale lunghezza, ad indicare una maggiore predisposizione alla corsa.\nBiologia.\nTutti i leporidi hanno abitudini esclusivamente vegetariane, fatta eccezione per alcune specie del genere \"Lepus\", osservate sporadicamente mentre si nutrivano di insetti: la loro dieta \u00e8 basata soprattutto sulle piante erbacee, anche se non disdegnano di mangiare anche foglie, frutta e semi. Per far fronte alla loro dieta, questi animali possiedono due paia di incisivi assai forti ed a crescita continua, un paio centrale ed uno laterale, mentre sono del tutto sprovvisti di canini.\nPer ricavare la massima quantit\u00e0 possibile di energia dal loro cibo, che notoriamente ne \u00e8 povero (le fibre vegetali non sono digeribili dall'organismo e passano indenni attraverso il tubo digerente), questi animali hanno sviluppato una forma di digestione simile a quella dei ruminanti come meccanismo: dopo aver ingerito il cibo, essi lo espellono sotto forma di feci verdastre (le cosiddette \"feci molli\"), che vengono reingerite e digerite nuovamente, rendendo possibile una scissione della cellulosa in zuccheri semplici, pi\u00f9 facili da eliminare, ed eliminando gli scarti in forma di feci di colore scuro (\"feci dure\").\nLa gestazione ha una durata media di quaranta giorni, ed \u00e8 generalmente pi\u00f9 lunga nelle lepri rispetto ai conigli: in compenso, i cuccioli di lepre nascono gi\u00e0 ricoperti di pelo e con gli occhi aperti, mentre i piccoli di coniglio nascono nudi e ciechi e devono passare il primo periodo di vita al sicuro nella propria tana. Caratteristica dei leporidi \u00e8 l'alta prolificit\u00e0, che ha fatto s\u00ec che nei luoghi in cui queste specie sono state introdotte, nei quali mancavano i loro predatori naturali, questi animali si sono moltiplicati a dismisura, divenendo un serio problema.\nTassonomia.\nLa famiglia dei Leporidi comprende una sessantina di specie viventi, racchiuse in undici generi: la maggior parte di questi comprende un paio di specie viventi, mentre i due generi maggiori (\"Lepus\" e \"Sylvilagus\") da soli contano i tre quarti di specie totali ascritte alla famiglia.\nOrdine Lagomorfi"}
{"id": "1065685", "revid": "729019", "url": "https://it.wikipedia.org/wiki?curid=1065685", "title": "B.C. Rich", "text": "La B.C. Rich \u00e8 una industria musicale statunitense specializzata nella produzione di chitarre e bassi fondata nel 1974 da Bernardo Chavez Rico. La B.C. Rich contribu\u00ec con varie innovazioni nel campo della fabbricazione degli strumenti, sia nelle forme, da sempre amate dai chitarristi heavy metal, sia nella tecnica di liuteria, sia nei pick up, come i BDSM."}
{"id": "1065687", "revid": "21880", "url": "https://it.wikipedia.org/wiki?curid=1065687", "title": "Leporidi", "text": ""}
{"id": "1065692", "revid": "466539", "url": "https://it.wikipedia.org/wiki?curid=1065692", "title": "Rosanna Schiaffino", "text": "Biografia.\nInizi\u00f2 a lavorare come modella - sembra soprattutto su spinta della madre Gelsomina Pensieri (contessa di origine indiana che si faceva chiamare Jasmine), che ne guid\u00f2 la carriera per vari anni - dopo avere partecipato ad alcuni rotocalchi e vinto vari concorsi di bellezza. Trasferitasi a Roma intorno al 1953, e anni dopo a Milano, l'esordio al cinema avvenne a 18 anni, con un ruolo secondario in \"Tot\u00f2 lascia o raddoppia?\" (1956) di Camillo Mastrocinque. Si impose subito grazie alla sua prorompente e statuaria bellezza mediterranea, ma dimostr\u00f2 presto anche doti interpretative e versatilit\u00e0 in varie pellicole italiane e straniere, come \"La sfida\" (1958), film di esordio di Francesco Rosi, \"Il vendicatore\" (1959) di William Dieterle, \"Ferdinando I\u00b0 re di Napoli\" (1959) di Gianni Franciolini, \"La notte brava\" (1959) di Mauro Bolognini, \"La congiura dei potenti\" (1961) di Andr\u00e9 Hunebelle e \"Due settimane in un'altra citt\u00e0\" (1962) di Vincente Minnelli, con protagonisti Kirk Douglas, Edward G. Robinson e Cyd Charisse.\nFu diretta da Roberto Rossellini in un episodio di \"Ro.Go.Pa.G.\" (1963), ove partecip\u00f2 con un piccolo ruolo anche la sorella Maria Pia (scomparsa in un tragico incidente con il figlio nel 1983), e nuovamente da Mauro Bolognini in \"La corruzione\" (1963), accanto ad Alain Cuny. Oltre che a lavorare nel cinema europeo, continu\u00f2 a recitare in film di produzione statunitense quali \"I vincitori\" (1963) di Carl Foreman, con George Peppard e Romy Schneider, e \"Le lunghe navi\" (1964) di Jack Cardiff, ove affianc\u00f2 Richard Widmark e Sidney Poitier. Nel 1965 fu molto apprezzata nell'adattamento di Alberto Lattuada de \"La mandragola\", ove interpretava il ruolo di Lucrezia, per cui venne premiata con una \"Targa d'oro\" ai David di Donatello, oltre ad essere stata candidata al Nastro d'argento come migliore attrice protagonista. Sempre nel 1965 recit\u00f2 accanto a Stewart Granger in \"A-009 missione Hong Kong\" di Ernst Hofbauer. Al culmine della popolarit\u00e0, nel 1966 fu la protagonista, in coppia con Tony Curtis, della caustica commedia britannica \"Arrivederci, Baby!\" di Ken Hughes, cui segu\u00ec una partecipazione al film in costume \"L'avventuriero\" (1967) di Terence Young, ove ebbe come partner Anthony Quinn e Rita Hayworth. In quegli anni anche vari registi italiani la affiancarono a noti attori stranieri, come Richard Johnson in \"La strega in amore\" (1966) di Damiano Damiani, Mel Ferrer in \"El Greco\" (1966) di Luciano Salce e Maximilian Schell in \"Simon Bolivar\" (1969) di Alessandro Blasetti.\nDalla fine degli anni sessanta partecip\u00f2 soprattutto a produzioni cinematografiche italiane e talora di minor rilievo, anche se alcune di queste sono poi divenute un \"cult\", come \"Scacco alla regina\" (1969) di Pasquale Festa Campanile, \"Trastevere\" (1971) di Fausto Tozzi e \"La Bet\u00eca ovvero in amore, per ogni gaudenza, ci vuole sofferenza\" (1971) di Gianfranco De Bosio. Alla met\u00e0 degli anni settanta decise di ritirarsi definitivamente dalle scene; le sue ultime apparizioni sul grande schermo e in una produzione televisiva sono state, rispettivamente, in \"La ragazza dalla pelle di corallo\" (1976) di Osvaldo Civirani e \"Don Giovanni in Sicilia\" (1977) di Guglielmo Morandi.\nLa Schiaffino \u00e8 stata sposata due volte: la prima dal 1963 al 1980 con il produttore cinematografico Alfredo Bini, da cui nel 1969 nacque Annabella, e dal 1982 con l'imprenditore e velista Giorgio Falck, da cui ebbe Guido Nanni nel 1981. Il divorzio da Falck nel 2001 e le battaglie legali per l'affidamento e il mantenimento del figlio hanno occupato a lungo la cronaca rosa.\nColpita nel 1991 da un cancro al seno, si impegn\u00f2 a lungo nella lotta contro questa malattia insieme alla Fondazione di Umberto Veronesi, ma mor\u00ec il 17 ottobre 2009, a 69 anni. Dopo i funerali svoltisi il 19 ottobre nella chiesa di Santa Maria Segreta a Milano, fu tumulata nel cimitero di Portofino, accanto alla madre."}
{"id": "1065694", "revid": "810736", "url": "https://it.wikipedia.org/wiki?curid=1065694", "title": "Cag", "text": ""}
{"id": "1065695", "revid": "599013", "url": "https://it.wikipedia.org/wiki?curid=1065695", "title": "Olb", "text": ""}
{"id": "1065697", "revid": "599013", "url": "https://it.wikipedia.org/wiki?curid=1065697", "title": "Ttb", "text": ""}
{"id": "1065698", "revid": "287204", "url": "https://it.wikipedia.org/wiki?curid=1065698", "title": "Vedovanza", "text": "La vedovanza \u00e8 lo stato in cui si trova un coniuge al momento della morte dell'altro. Questo termine deriva dall'appellativo assunto dal coniuge sopravvissuto, che \u00e8 appunto quello di vedovo/vedova. Esso resta tale finch\u00e9 non convola eventualmente a nuove nozze.\nStoria.\nPresso le popolazioni orientali dell'antichit\u00e0 era d'uso che il coniuge superstite, soprattutto se si trattava di una vedova, dovesse seguire il coniuge defunto nell'aldil\u00e0; tale usanza (chiamata Sati) \u00e8 sopravvissuta sino a poco tempo fa anche negli strati pi\u00f9 religiosi della popolazione dell'India.\nPer quanto riguarda il diritto romano, invece, vi si trovavano descrizioni molto dettagliate di come procedere sia per le questioni che riguardavano le incertezze della paternit\u00e0 legittima di alcuni dei figli e sia per le questioni legate alla successione dei beni.\nIn genere, nelle societ\u00e0 patriarcali, i vedovi (maschi) hanno spesso una maggiore libert\u00e0 e pi\u00f9 ampi diritti rispetto alle vedove (femmine). Questo genere di usanza \u00e8 andato per la maggiore in Italia negli scorsi secoli e sopravvive in parte nei giorni nostri nelle comunit\u00e0 pi\u00f9 tradizionaliste, dove le donne vedove sono solite vestirsi con abiti neri e, non pi\u00f9 sottoposte al volere del marito perch\u00e9 deceduto, si affidano al volere dei figli o dei fratelli; questa usanza continu\u00f2 tuttavia ad essere praticamente imposta obbligatoriamente dalla comunit\u00e0 alle donne vedove fino agli anni cinquanta, in particolare nei territori pi\u00f9 rurali. \nIn realt\u00e0 l'atteggiamento meno conciliante nei confronti delle vedove viene spiegato con il fatto di ricoprire, a differenza delle nubili, ruoli sociali storici di comando e non subalterni.\nDurante la Repubblica di Venezia negli atti legali la vedova era definita \"relita\". Per esempio"}
{"id": "1065699", "revid": "599013", "url": "https://it.wikipedia.org/wiki?curid=1065699", "title": "Cta", "text": ""}
{"id": "1065700", "revid": "599013", "url": "https://it.wikipedia.org/wiki?curid=1065700", "title": "Lmp", "text": ""}
{"id": "1065701", "revid": "599013", "url": "https://it.wikipedia.org/wiki?curid=1065701", "title": "Pmo", "text": ""}
{"id": "1065703", "revid": "599013", "url": "https://it.wikipedia.org/wiki?curid=1065703", "title": "Pnl", "text": ""}
{"id": "1065706", "revid": "599013", "url": "https://it.wikipedia.org/wiki?curid=1065706", "title": "Flr", "text": ""}
{"id": "1065714", "revid": "486946", "url": "https://it.wikipedia.org/wiki?curid=1065714", "title": "Marco Livio Druso (padre)", "text": ""}
{"id": "1065716", "revid": "810736", "url": "https://it.wikipedia.org/wiki?curid=1065716", "title": "Grs", "text": ""}
{"id": "1065720", "revid": "599013", "url": "https://it.wikipedia.org/wiki?curid=1065720", "title": "Eba", "text": ""}
{"id": "1065721", "revid": "1305772", "url": "https://it.wikipedia.org/wiki?curid=1065721", "title": "Marco Livio Druso", "text": "Marco Livio Druso fu il nome di diversi personaggi della storia romana:"}
{"id": "1065722", "revid": "400694", "url": "https://it.wikipedia.org/wiki?curid=1065722", "title": "Paul Reubens", "text": "Famoso soprattutto per il personaggio di Pee-wee Herman che debutt\u00f2 nel 1981 nel \"Pee-wee Herman Show\" e in seguito fu protagonista della serie televisiva \"Pee-wee's Playhouse\", in onda dal 1986 al 1990, e del film \"Pee-wee's Big Adventure\" diretto da Tim Burton. Reubens abbandon\u00f2 suo malgrado il ruolo di Pee-wee nel 1992, in seguito ad una disavventura giudiziaria che lo vide colpevole di atti osceni in luogo pubblico, e da allora ha interpretato personaggi minori, in film come \"Blow\" (2001).\nNel 2016 torna ad impersonare il ruolo di Pee-wee Herman nel film da lui scritto \"Pee-wee's Big Holiday\", distribuito su Netflix.\nBiografia.\nPaul Rubenfeld nacque a Peekskill, New York, primo di tre fratelli, e crebbe a Sarasota, Florida, dove i suoi genitori, Judy (Rosen) e Milton Rubenfeld, gestivano un negozio di lampade. Sua madre era un'insegnante. Il padre era un ex venditore d'auto che aveva servito nella Royal Air Force britannica e nella U.S. Army Air Forces nella seconda guerra mondiale, e in seguito fu uno dei piloti fondatori della Israeli Air Force durante la guerra arabo-israeliana del 1948.\nTrascorse una parte significativa della sua infanzia a Oneonta (New York). Da bambino frequent\u00f2 il Ringling Bros. and Barnum &amp; Bailey Circus, la cui sede nel periodo invernale era a Sarasota. L'atmosfera circense lo affascin\u00f2 tanto da influenzarlo nella sua successiva carriera da intrattenitore. Reubens adorava anche guardare in tv le vecchie repliche della sitcom \"Lucy ed io\", che gli fecero decidere di intraprendere una professione che potesse far ridere la gente. All'et\u00e0 di 5 anni, chiese a suo padre di costruirgli un palcoscenico, dove lui e i suoi amici si divertirono a organizzare delle recite.\nFrequent\u00f2 la Sarasota High School, dove fu presidente della National Thespian Society, una societ\u00e0 d'onore per studenti delle scuole superiori e medie. Accettato dalla Northwestern University nel programma estivo speciale riservato agli studenti pi\u00f9 dotati, si un\u00ec al locale Asolo Theater e recit\u00f2 in varie commedie. Dopo il diploma, si iscrisse alla Boston University e cominci\u00f2 a fare esami per entrare in qualche scuola di recitazione. Fu rifiutato da varie scuole, incluse Juilliard e Carnegie-Mellon (che lo respinse due volte), prima di essere accettato dal California Institute of the Arts. Si trasfer\u00ec quindi in California, dove lavor\u00f2 nella cucina di un ristorante per mantenersi agli studi.\nNegli anni settanta, Reubens si esibiva regolarmente in vari cabaret della zona come comico e fece quattro ospitate al \"The Gong Show\" come parte di un duo comico con Charlotte McGinnis, chiamato \"The Hilarious Betty and Eddie\". In seguito si un\u00ec al gruppo comico d'improvvisazione The Groundlings di Los Angeles, rimanendoci per sei anni, e recitando con Bob McClurg, John Paragon, Susan Barnes e Phil Hartman. Hartman e Reubens divennero amici, e spesso scrivevano insieme il proprio materiale. Nel 1980, Reubens ebbe una piccola parte nel film \"The Blues Brothers\" di John Landis.\nPee-wee Herman.\nIl personaggio pi\u00f9 celebre interpretato da Reubens \u00e8 sicuramente Pee-wee Herman. Anche se \u00e8 stato paragonato ad altri famosi personaggi come Tintin e Pinocchio, Reubens ha sempre dichiarato che non esistono delle fonti di ispirazione precise per \"Pee-wee\" ma piuttosto un insieme di idee. Le origini del personaggio risalgono al 1978 quando durante un'improvvisazione teatrale dei The Groundlings, Reubens ebbe l'idea di un aspirante attore comico cos\u00ec inetto nel raccontare barzellette da rendere chiaro al pubblico che non ce l'avrebbe mai fatta.\nIn \"Pee-wee's Big Adventure\", \"Pee-wee's Playhouse\" e \"Pee-wee's Big Holiday\" il personaggio si circonda di stramplate invenzioni e decorazioni bizzarre, colorate e infantili, ma non viene mai esplicitato che sia un inventore. Il suo carattere \u00e8 quello di un adulto mai cresciuto, impaziente, entusiasta, amante del divertimento, eccentrico e con modi leggermente effeminati. La sua et\u00e0 non viene mai rivelata. Anche se generalmente \u00e8 gentile ed educato, Pee-wee ha anche un lato aggressivo e vendicativo e non sopporta ingiustizie e prepotenti.\nLe accuse nel 1991 e nel 2002.\nNel 1991 Reubens fu arrestato in Florida per atti osceni in luogo pubblico: l'attore fu infatti colto a masturbarsi all'interno di un cinema a luci rosse. Reubens decise, per \"scusarsi\", di realizzare dei filmati per bambini, nei panni di Pee-wee, in cui spiegava i pericoli delle droghe. Dopo l'avvenimento, Reubens non fu pi\u00f9 visto nello stesso modo dal mondo dello spettacolo, bench\u00e9 molti personaggi come Bill Cosby, Cyndi Lauper e Valeria Golino lo avessero difeso. Negli anni seguenti la carriera di Reubens cambi\u00f2 e le sue apparizioni in TV o al cinema diminuirono.\nNel 2002 Reubens fu accusato di possedere materiale pedopornografico. Reubens si dichiar\u00f2 non colpevole, ma l'accusa rimaneva. L'attore rilasci\u00f2 una dichiarazione in cui diceva che la gente poteva pensare quello che voleva su di lui, che fosse pazzo o altro, ma non che lui fosse un pedofilo. Nel 2004 le accuse furono ritirate, ma per tre anni Reubens non pot\u00e9 avvicinarsi a minori se non in compagnia di assistenti sociali. Nello stesso anno Reubens spieg\u00f2 che le immagini trovate in casa sua facevano parte della sua collezione di erotismo, comprendente film, foto e giornali, aggiungendo inoltre che le foto di bambini si trovavano l\u00ec a sua insaputa, perch\u00e9 nell'enorme collezione erano presenti, ma lui non aveva mai guardato ogni foto una per una.\nPeriodi successivi.\nDa qualche anno \u00e8 tornato a interpretare con grandissimo successo il personaggio di Pee-wee. \u00c8 in tour negli USA e si parla di un suo imminente ritorno al cinema. Nel 2010 ha firmato un contratto con la WWE per essere il Guest Host dello show WWE Raw il 1\u00ba novembre. Il 13 dicembre vince a Raw lo Slammy Award per il \"Guest Host Most Shining Moment of the Year\". Nel 2016 entrer\u00e0 nel cast del cast della serie televisiva \"Gotham\", dove interpreter\u00e0 il padre del giovane Oswald Cobblepot (futuro Pinguino), ruolo gi\u00e0 intrapreso nel film \"Batman - Il ritorno\" di Tim Burton nel 1992, seppur nella serie si chiami Elijah Van Dahl e non Tucker Copplebot come nel film. Nello stesso anno torna a impersonare Pee-wee in un nuovo film distribuito esclusivamente su Netflix, intitolato \"Pee-wee's Big Holiday\".\nVita privata.\n\u00c8 stato fidanzato dal 1993 al 1999 con Debi Mazar.\nDoppiatori italiani.\nDa doppiatore \u00e8 sostituito da:"}
{"id": "1065724", "revid": "1305772", "url": "https://it.wikipedia.org/wiki?curid=1065724", "title": "Riccardo Marassi", "text": "Biografia.\nDal 1987 al 2017 ha lavorato come grafico a il Mattino di Napoli , in questi anni le sue vignette dette anche \"i sassi\", oltre che sulla prima pagina del periodico partenopeo, sono state pubblicate quotidianamente anche su \"Il Messaggero\", dello stesso gruppo editoriale.\nInizia a lavorare come vignettista con \"Paese Sera\", poi collabora con l'inserto \"Satyricon\" di \"Repubblica\", con \"il Manifesto,\" con l'allegato de \"l'Unit\u00e0\", \"Tango, e con L'Espresso\".\nDal 1987 al 1988 ha collaborato alla trasmissione \"Big\", su RaiUno, condotta da Piero Chiambretti e Daniela Goggi. Dal 1996 al 2016 ha pubblicato le sue vignette su Linus.\nDurante gli anni novanta, e tutto il periodo di Tangentopoli, si caratterizza con vignette particolarmente \"velenose\" sugli inquisiti dal Pool di Milano. In quel periodo Ugo Intini, sull'Avanti, lo definisce \"vignettista - giustizialista\".\nNon meno tenero l'allora presidente della Repubblica Francesco Cossiga, che nel 1992, a seguito di una lunga serie di vignette su di lui, definisce Marassi e Il Mattino \"sacche di socialismo reale\".\nMarassi non \u00e8 un caricaturista, i suoi personaggi generalmente riescono a somigliare all'originale solo con pochi tratti, appena sufficienti a identificarlo.\nNelle sue vignette, quando non compaiono i personaggi noti della politica nazionale, vi sono quasi sempre due persone.\n\"I suoi tipi sono senza tempo, grandi nasi, occhi sghembi e forme sinuose e tondeggianti, restano spalla e battutista generici ma non sono meno efficaci. Come i suoi politici, debordanti nell'obesit\u00e0, ai limiti dell'imperfetto per rendere quella deformit\u00e0 fisica speculare all'anomalia morale e alla totale assenza di etica che si vuole raccontare\" (Tiziana Cozzi/La Repubblica)\nDal 2017 collabora con il rinnovato il Quotidiano del Sud; qui la sua vignetta \u00e8 chiamata \"sfogliatella\", ed \u00e8 anche pubblicata nella pagina Facebook dell'autore che riprende il nome usato ai tempi del Mattino.\nRaccolte di vignette pubblicate.\n(...) Marassi cerca subdolamente di farmi licenziare rifilando nei momenti di disattenzione vignette terribili. And\u00f2 molto vicino al successo qualche Capodanno fa, quando io mi riposavo lontano dal giornale e Bettino Craxi si sent\u00ec male e fu raffigurato da Marassi in un letto d'ospedale intento a fregare lo stetoscopio al medico di guardia. Bench\u00e9 profetica, quella vignetta fece tremare la mia poltrona (la mia, non quella di Marassi) e le fondamenta stesse del vecchio palazzotto di via Chiatamone.\nNon si fanno prigionieri \u00e8 un libro di satira, leggere attentamente le istruzioni.\nINDICAZIONI -\nBerluscoma, stati depressivi pre e post-elettorali, rigetto della politica, ostruzione parlamentare, semestre bianco, spasmi riformisti, convulsioni separatiste e/o federaliste, emorragie fiscali, coliche bicamerali, indicato per il trattamento post-operatorio del taglio della spesa pubblica, crollo della borsa, coadiuvante della fase costituente e ricostituente della Seconda Repubblica, eurotassa convulsa, torcikohl, invidia del penny, caduta del Pil. Combatte i radicali liberi\n(...) Marassi ha la volont\u00e0 di demolizione di un carrarmato, ma la concentra e l'affida all'efficacia sismica del pernacchio. Non \u00e8 scritto il rumore, ma si sente lo stesso."}
{"id": "1065729", "revid": "228587", "url": "https://it.wikipedia.org/wiki?curid=1065729", "title": "Say", "text": ""}
{"id": "1065730", "revid": "599013", "url": "https://it.wikipedia.org/wiki?curid=1065730", "title": "Peg", "text": ""}
{"id": "1065732", "revid": "599013", "url": "https://it.wikipedia.org/wiki?curid=1065732", "title": "Qpa", "text": ""}
{"id": "1065733", "revid": "599013", "url": "https://it.wikipedia.org/wiki?curid=1065733", "title": "Tsf", "text": ""}
{"id": "1065735", "revid": "599013", "url": "https://it.wikipedia.org/wiki?curid=1065735", "title": "Vce", "text": ""}
{"id": "1065736", "revid": "933835", "url": "https://it.wikipedia.org/wiki?curid=1065736", "title": "Hannover", "text": "Hannover (: , , in basso tedesco \"Hannober\"), un tempo nota in italiano anche come Annover, \u00e8 una citt\u00e0 della Germania centro-settentrionale di abitanti, capitale dello stato federato della Bassa Sassonia (\"Niedersachsen\") e situata sulle rive del fiume Leine, sul suo affluente Ihme e sul Mittellandkanal.\nImportante centro industriale, commerciale e di traffici, and\u00f2 quasi completamente distrutta nella seconda guerra mondiale, ed \u00e8 stata riedificata con criteri urbanistici moderni. Della vecchia citt\u00e0 restano la Marktkirche, grande edificio gotico in cotto del XIV secolo e l'Altes Rathaus', altro edificio gotico in cotto del XV secolo.\nHannover \u00e8 capoluogo del Land della Bassa Sassonia e di un omonimo ente sovracomunale che esercita funzioni simili a quelle di un circondario.\nStoria.\nMedioevo.\nFu fondata in epoca medievale sulla riva del fiume Leine (il nome originario, \"Honovere\", pu\u00f2 essere tradotto \"alta riva\", anche se in modo controverso). La prima menzione risale al 1150. All'inizio era un piccolo villaggio di traghettatori e pescatori. Successivamente l'abitato divenne un centro piuttosto grande nel Trecento. Nel Quattrocento furono costruite le principali chiese della citt\u00e0 e un muro di cinta con tre cancelli a scopo difensivo.\nDurante il Rinascimento Hannover e Dresda sono stati principati inglesi.\nDal XVII al XIX secolo.\nNel 1636 il duca Giorgio di Brunswick-L\u00fcneburg, signore anche del principato di Calenberg e di Gottinga, decise di spostare la sua residenza ad Hannover. Da allora il suo ducato \u00e8 noto con il nome di Ducato di Hannover (vedi Casata degli Hannover). I suoi discendenti sarebbero divenuti in seguito re della Gran Bretagna (dopo l'Ottocento sovrani del Regno Unito). Il primo di essi, Giorgio I, ascese al trono britannico nel 1714. Tre re della Gran Bretagna o del Regno Unito sono stati allo stesso tempo Principi elettori di Hannover.\nDurante la Guerra dei sette anni, il 26 luglio 1757, ad Hannover ebbe luogo la Battaglia di Hastenbeck, in cui l'esercito francese sconfisse l'Armata dell'Osservazione di Hannover, iniziando cos\u00ec l'invasione dell'Hannover che port\u00f2 infine all'occupazione della citt\u00e0.\nDal XIX secolo ai giorni nostri.\nDopo che Napoleone impose la Convenzione di Artlenburg (Convenzione dell'Elba) il 5 luglio 1803, circa 30.000 soldati francesi occuparono Hannover. La convenzione prevedeva anche la dissoluzione dell'armata di Hannover. Giorgio III non riconobbe la Convenzione e si adoper\u00f2 per reclutare truppe straniere.\nNe consegu\u00ec una massiccia emigrazione di soldati di Hannover verso il Regno Unito, dove andarono a formare la Legione tedesca del Re, che avrebbe rivestito un ruolo di primo piano nella Battaglia di Waterloo. Al Congresso di Vienna nel 1814 Giorgio III rilev\u00f2 l'elettorato del Regno di Hannover. L'omonima capitale si estese alla riva occidentale del Leine e da allora crebbe considerevolmente.\nNel 1837 l'unione personale del Regno Unito e di Hannover fin\u00ec quando a salire al trono nel Regno Unito fu una donna, la regina Vittoria, mentre Hannover poteva essere ereditato soltanto dai maschi, per via della legge salica. Hannover continu\u00f2 ad essere un regno sino al 1866, quando fu annesso alla Prussia. Dopo l'annessione, la gente di Hannover si oppose al regime prussiano, ma la crescita di Hannover continu\u00f2 fino alla Seconda guerra mondiale, in cui furono bombardati i due terzi della citt\u00e0.\nDopo la guerra Hannover si trov\u00f2 sotto la zona di occupazione britannica e divenne poi famosa per aver ospitato esposizioni commerciali, come la CeBIT e la Fiera di Hannover. Nel 2000 ha ospitato anche Expo 2000. La zona fieristica di Hannover, per via dei numerosi successivi ampliamenti, specialmente per Expo 2000, \u00e8 attualmente la pi\u00f9 estesa al mondo.\nMonumenti e luoghi d'interesse.\nCentro storico:\nGiardini:\nMusei:\nGeografia fisica.\nPosizione.\nHannover si trova al centro-sud della Bassa Sassonia, a da Braunschweig, 70 da Wolfsburg, 132 da Brema, 147 da Magdeburgo, 158 da Amburgo e 291 da Berlino.\nSuddivisione amministrativa.\nLa citt\u00e0 \u00e8 suddivisa in 12 distretti urbani (\"Stadtbezirk\"):\nEconomia.\nIndustria.\nVarie industrie hanno sede ad Hannover, fra le altre la Volkswagen con lo stabilimento del ramo veicoli commerciali, il produttore di pneumatici Continental, il produttore di componenti auto WABCO, la Komatsu Hanomag (macchine movimento terra), la VARTA (accumulatori, batterie).\nServizi.\nFra le imprese di servizi sono presenti banche di rilievo (NORD/LB, Sparkasse Hannover) e assicurazioni (VHV, HDI, Hannover R\u00fcck ed altre). Inoltre il gruppo TUI nel settore del turismo.\nLa borsa di Hannover \u00e8 stata fondata nel 1785.\nIstruzione.\nL'Universit\u00e0 di Hannover (\"Gottfried Wilhelm Leibniz Universit\u00e4t Hannover\"), fondata nel 1831, \u00e8 la seconda maggiore universit\u00e0 della Bassa Sassonia. L'universit\u00e0 ha sede nel castello di Welfenschloss.\nSport.\nLa squadra calcistica rappresentativa della citt\u00e0 \u00e8 l'Hannoverscher Sportverein von 1896, gi\u00e0 vincitore due volte del massimo titolo, che milita attualmente nella seconda divisione. Le partite casalinghe si giocano alla Niedersachsenstadion, che ha ospitato le partite dei Mondiali del 1974 e del 2006 e dell'Euro 1988. Arminia Hannover \u00e8 l'altra squadra di calcio di Hannover.\nHannover \u00e8 una delle capitali del rugby in Germania. La prima squadra di rugby tedesca \u00e8 stata fondata ad Hannover nel 1878, il DSV 78 Hannover, ancora in attivit\u00e0. Le squadre con base ad Hannover hanno dominato a lungo la scena del rugby tedesco. Le squadre presenti sono il DRC Hannover, che gioca in Rugby-Bundesliga, il TSV Victoria Linden (20 volte campione di Germania) e l'SV Odin von 1905. Ad Hannover ha la sede la Federazione di rugby tedesca (\"Deutscher Rugby Verband\" - DRV).\nIl primo club di scherma tedesco fu fondato ad Hannover nel 1862. Oggi ci sono altri tre club di scherma ad Hannover.\nInfrastrutture e trasporti.\nLa citt\u00e0 di Hannover \u00e8 un punto di raccordo stradale e ferroviario di grande importanza, anche per via della sua posizione, grossomodo al centro di svariate grandi citt\u00e0 tedesche del centro nord. Le autostrade che la servono sono la A2 (Oberhausen-Berlino) e la A7 (Ellund-F\u00fcssen), che percorre la Germania dal confine danese a quello austriaco. Altre autostrade minori sono la A37 e la A352, con funzione di raccordo cittadino.\nLa stazione ferroviaria centrale, Hannover Hauptbahnhof, \u00e8 un punto di snodo di vari tracciati: Fra esse vi sono la linea Berlino - Amsterdam / Colonia, la Amburgo - Monaco / Francoforte, e la Hannover-Brema.\nI trasporti urbani comprendono una rete di 5 linee di S-Bahn, 12 linee di Stadtbahn, nonch\u00e9 di autobus.\nL'aeroporto cittadino, Hannover-Langenhagen, si trova ad a nord del centro, ed \u00e8 ad esso ben collegato tramite la \"S-Bahn\". Lo scalo internazionale \u00e8 composto da 4 terminal."}
{"id": "1065737", "revid": "599013", "url": "https://it.wikipedia.org/wiki?curid=1065737", "title": "Vrn", "text": ""}
{"id": "1065739", "revid": "1318658", "url": "https://it.wikipedia.org/wiki?curid=1065739", "title": "VIC", "text": ""}
{"id": "1065740", "revid": "767487", "url": "https://it.wikipedia.org/wiki?curid=1065740", "title": "Eddie Hazel", "text": "\u00c8 considerato tra i chitarristi pi\u00f9 influenti in ambito funk."}
{"id": "1065741", "revid": "1573940", "url": "https://it.wikipedia.org/wiki?curid=1065741", "title": "Argusianus argus", "text": "L'argo maggiore (Argusianus argus ()), unica specie del genere Argusianus , \u00e8 un uccello della famiglia dei Fasianidi.\nDescrizione.\nDimensioni.\nIl maschio misura 160\u2013200\u00a0cm di lunghezza (dei quali 105-143 spettanti alla sola coda), per un peso di 2040-2725 g; la femmina 72\u201376\u00a0cm (dei quali 30-36 di coda) per 1590-1700 g di peso.\nAspetto.\nI maschi di argo maggiore sono tra i rappresentanti pi\u00f9 insoliti e caratteristici di tutto il mondo degli uccelli, inconfondibili come sono con le loro penne delle ali e della coda insolitamente lunghe e decorate con un complesso schema di macchie a forma di occhio (ocelli). Di forma e disegno singolari sono le remiganti secondarie, molto pi\u00f9 lunghe delle remiganti primarie (caso unico negli uccelli). I grandi occhi sulle remiganti (\u00abocchi d'Argo\u00bb) a causa della distribuzione delle tonalit\u00e0 luminose e delle sfumature scure danno l'illusoria impressione di essere in rilievo rispetto al resto della penna. Vi sono 12 timoniere: le due mediane sono nastriformi e lunghe circa tre volte le altre, di lunghezza digradante verso i lati. Nel maschio le regioni superiori sono di colore bruno-ruggine, finemente ricoperte da un intricato schema di macchie di colore camoscio e nero. Nell'aspetto le femmine sono molto simili ai maschi, ma sono di dimensioni pi\u00f9 piccole, hanno penne della coda e delle ali pi\u00f9 corte e sono prive degli ocelli tipici del maschio. La pelle del capo e del collo nel maschio \u00e8 per lo pi\u00f9 nuda, e di colore azzurro cobalto; solo sulla linea mediana del vertice vi \u00e8 una striscia che sembra rasata, costituita da brevi piumette nere vellutate che sull'occipite formano un piccolo ciuffo. La femmina invece presenta sull'occipite un ciuffo di piume fini come capelli, alquanto pi\u00f9 lunghe rispetto a quelle del maschio. L'argo maggiore \u00e8 l'unico galliforme privo di uropigio. Si conoscono due sottospecie: l'argo del Borneo (\"A. a. grayi\") \u00e8 leggermente pi\u00f9 piccolo dell'argo della Malesia (\"A. a. argus\") e si pu\u00f2 distinguere da quest'ultimo per la colorazione rosso-arancio della parte superiore del petto e del collo e per le macchie pi\u00f9 bianche sulle regioni inferiori.\nBiologia.\nQuesto timido uccello, grosso e pesante, vive solitario in ampie zone boscose dal terreno asciutto e roccioso. Nella sua riserva il maschio ripulisce dal fogliame uno spazio circolare di 4\u20135 m di diametro, per sfogarvi i suoi istinti amorosi. Eccezion fatta per il periodo della muta, esso si trattiene sempre negli immediati dintorni della sua \u00abpista da ballo\u00bb, che lascia soltanto per andare in cerca di cibo. Con un lamentoso e prolungato \"kwiau\" ripetuto 10-12 volte, sempre pi\u00f9 lento e fioco, i maschi richiamano l'attenzione delle femmine pronte per l'accoppiamento, cercando di attirarle sul loro terreno di danza. Queste rispondono agli allettamenti del maschio con un \"hau owo hau owo\" ben udibile, ripetuto pi\u00f9 volte. Se una femmina si reca sulla \u00abpista da ballo\u00bb, allora il maschio dapprima le incede attorno lateralmente, vicinissimo, col collo proteso in avanti, quindi posa a terra le zampe ritmicamente con tale energia che se ne percepisce chiaramente il calpestio. Successivamente si pianta davanti alla femmina e spiega il piumaggio in tutta la sua magnificenza: le ali allargate formano un ampio ombrello circolare sopra il quale ondeggiano come bandiere al vento le due timoniere pi\u00f9 lunghe, che misurano quasi 1,40 m. Poi flette i tarsi e inclina in avanti verso il basso la parte anteriore del corpo assieme al collo e alla testa. Quest'ultima rimane per lo pi\u00f9 nascosta dietro il paravento di penne e solo occasionalmente viene sporta in fuori come se l'uccello cercasse di orientarsi. Per un istante il maschio rimane calmo davanti alla femmina in questo atteggiamento, poi improvvisamente compie un balzo e imprime alle remiganti e alle timoniere un movimento vibrante, dal basso verso l'alto, ben percepibile specie in prossimit\u00e0 del lungo ventaglio. Si leva un fruscio dapprima forte poi sempre pi\u00f9 tenue fino a scomparire del tutto. Generalmente per\u00f2 la femmina non sembra affatto preoccuparsi di questa esibizione.\nAlimentazione.\nQuesta specie trascorre la notte appollaiata sugli alberi e durante il giorno va in cerca di cibo rovistando nella lettiera di foglie sul suolo della foresta, cibandosi di una vasta gamma di vegetali e di invertebrati.\nRiproduzione.\nGli argo non conservano alcun legame duraturo. Maschio e femmina si incontrano solo brevemente per l'accoppiamento. La femmina depone a un giorno di distanza 2 uova rossicce, spruzzate di bruno, che si schiudono dopo 24-25 giorni. Solo all'et\u00e0 di un anno i giovani raggiungono le dimensioni degli adulti. Poich\u00e9 gli argo maschi, a causa delle loro singolari ali, volano tutt'altro che bene, allo stato libero sono straordinariamente timidi. In cattivit\u00e0 un argo ha raggiunto i 30 anni.\nDistribuzione e habitat.\nL'argo della Malesia (\"A. a. argus\") abita in tutta la penisola malese, dal Tenasserim meridionale al Johor. Non \u00e8 stato mai visto nelle regioni costiere pianeggianti e paludose, n\u00e9 sulle alte montagne. Quest'uccello vive anche nell'isola di Sumatra. L'argo del Borneo (\"A. a. grayi\") vive all'interno dell'isola e predilige le regioni montuose accidentate; non si trova che nelle giungle pi\u00f9 fitte e quasi impenetrabili dove vive nascosto.\nTassonomia.\nCome gi\u00e0 ricordato, ne esistono due sottospecie:\nIl genere \"Argusianus\" viene attualmente considerato monospecifico, ma per lungo tempo gli studiosi ritenevano che oltre all'argo maggiore esistesse anche un'altra specie, il misterioso argo doppiabanda o argo di Wood (\"Argusianus bipunctatus\"), noto unicamente a partire da un frammento di una singola remigante primaria scambiata per quella di un argo maggiore. Esso fu descritto per la prima volta nel 1871, quando questo frammento venne trasportato a Londra. Il suo luogo d'origine si riteneva fosse Giava, in Indonesia, o l'isola di Tioman, in Malaysia, poich\u00e9 in queste localit\u00e0 l'argo maggiore \u00e8 assente. Pi\u00f9 recentemente (1992), Parkes ha sostenuto che esso non fosse una specie vera e propria, ma certamente una forma mutante di argo maggiore. Sebbene la penna sia quasi uguale, mostra una semplice differenza: l'aspetto interamente asimmetrico dei vessilli dell'argo maggiore \u00e8 in questo caso quasi simmetrico, ma entrambe le penne sono di colore bruno scuro, con innumerevoli chiazze biancastre. Il calamo \u00e8 pi\u00f9 piccolo del solito e probabilmente la penna non era usata per volare. Nonostante tutte le ipotesi fatte riguardo a questa penna, tutto ci\u00f2 che si sa con certezza \u00e8 che intorno al 1870 venne ucciso un fagiano argo a cui una pallottola tranci\u00f2 una penna, tuttora conservata al British Museum."}
{"id": "1065743", "revid": "767487", "url": "https://it.wikipedia.org/wiki?curid=1065743", "title": "Love Spit Love", "text": "I Love Spit Love sono stati un gruppo alternative rock statunitense, originario di New York e in attivit\u00e0 dal 1994 al 2000.\nNato per volont\u00e0 del leader Richard Butler, gi\u00e0 cantante della pi\u00f9 fortunata formazione attiva negli anni ottanta, The Psychedelic Furs."}
{"id": "1065744", "revid": "1610933", "url": "https://it.wikipedia.org/wiki?curid=1065744", "title": "Argo maggiore", "text": ""}
{"id": "1065745", "revid": "125086583", "url": "https://it.wikipedia.org/wiki?curid=1065745", "title": "Piano rock", "text": "Piano rock \u00e8 la denominazione di un sottogenere della musica rock, molto incentrato sul pianoforte e su strumenti simili come i piani elettrici Fender Rhodes e Wurlitzer e il sintetizzatore.\nStoria.\nNasce negli anni 1970. Mentre il rock classico combina chitarra, basso, batteria e voce, il piano rock tende a privilegiare di pi\u00f9 il ruolo del pianista o del tastierista. Esempio di Piano Rock pu\u00f2 essere \"Don't Stop Me Now\" dei Queen. Tra pionieri del piano rock risalenti agli anni 50 si ricordano Fats Domino, Little Richard e Jerry Lee Lewis.\nGruppi moderni come gli Evanescence, Ben Folds Five, Keane, Coldplay, The Dresden Dolls e The Fray, ed artisti solisti come Elton John, Tori Amos, Fiona Apple, Christine Anderson, Rufus Wainwright, Billy Joel, The Format e Leon Russell, si sono molto spesso avvalsi di strumenti a tastiera nelle loro canzoni. \n\u00c8 possibile riferirsi al piano rock anche col nome di \"piano pop\", sebbene secondo molti musicologi e critici musicali esso ne rappresenti l'unico sottogenere nato nella seconda met\u00e0 degli anni 70 in America dalla fusione tra il sopracitato genere e il pop."}
{"id": "1065746", "revid": "729019", "url": "https://it.wikipedia.org/wiki?curid=1065746", "title": "Distretto di Hartberg", "text": "Hartberg \u00e8 stato un distretto amministrativo dello stato di Stiria, in Austria. Il 1\u00ba gennaio 2013 il distretto si \u00e8 fuso con quello di F\u00fcrstenfeld per formare il nuovo Distretto di Hartberg-F\u00fcrstenfeld.\nSuddivisione amministrativa.\nIl distretto era suddiviso in 50 comuni, di cui 2 con status di citt\u00e0 e 7 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1065747", "revid": "125625405", "url": "https://it.wikipedia.org/wiki?curid=1065747", "title": "Teddy Andreadis", "text": "Biografia.\nNato da genitori greci a Perth Amboy, nel New Jersey, inizi\u00f2 a suonare a tre anni, dopo che il padre gli aveva comprato la prima fisarmonica. Negli anni seguenti Andreadis si ciment\u00f2 anche con tastiera, chitarra ed armonica a bocca, e presto affianc\u00f2 anche musicisti come Bruce Springsteen e Southside Johnny.\nNel corso degli anni ha guadagnato una certa reputazione come tastierista rock, oltre che come suonatore d'armonica ed arrangiatore musicale. Nel 1999 \u00e8 stato votato \u201ctastierista dell'anno\u201d dagli L.A. Music Awards. Dopo l'uscita nel 1996 di un suo album, \"Innocent Loser\", Andreadis ha collaborato con molti altri artisti celebri. Oltre a cantare, ha suonato organo, pianoforte, sintetizzatore ed armonica in tre album con Carole King. Ha anche suonato le tastiere nell'ultimo lavoro dei Boneshakers, ed ha collaborato con Chuck Berry, Bo Diddley ed Alice Cooper.\nAttualmente vive a Los Angeles con la moglie Lisa Goich, ex comica e produttrice del programma radiofonico di Detroit \"The Mitch Albom Show\".\nGuns N' Roses.\nAndreadis ha collaborato con alcuni ex componenti dei Guns N' Roses: tra questi vi sono Slash, per il primo album degli Slash's Snakepit \"It's Five O'Clock Somewhere\", e l'altro ex chitarrista Gilby Clarke per molti suoi lavori.\nAndreadis ha partecipato nel album \"Slash\" di Slash disponibile nel febbraio 2010.\nVideo musicali, colonne sonore, apparizioni televisive.\n\u00c8 stato presente in alcuni video musicali, tra cui si ricordano quelli per: \u201cGive In To Me\u201d di Michael Jackson; \u201cNovember Rain\u201d, \u201cYesterdays\u201d, \u201cGarden of Eden\u201d ed \u201cEstranged\u201d dei Guns N' Roses, \u201cIn Concert\u201d di Carole King e \u201cBrutal Planet\u201d di Alice Cooper.\nAndreadis ha anche lavorato in alcune colonne sonore, per i film \"I'm Gonna Get You Sucka\", \"Tapeheads\" e \"Breakfast\". Tra le sue apparizioni televisive vi sono quelle a \"Full House\", \"Late Night with David Letterman\", \"The Tonight Show with Jay Leno\", gli MTV Video Music Awards con i Guns N' Roses e \"Three Sisters\" della NBC.\nConcerti.\nCon i Guns N' Roses ha partecipato allo Use Your Illusion Tour dal 1991 al 1993, ed \u00e8 apparso nei due DVD \"Use Your Illusion I\" e \"II \", dai filmati registrati a Tokyo nel 1992. Andreadis \u00e8 stato in tour anche con Carole King, Alice Cooper, Beth Hart, Billy Bob Thornton, Bruce Willis, Peter Stormare, Jeff \u201cSkunk\u201d Baxter, the Boxing Gandhi's, Gilby Clarke, Slash's Blues Ball e Duff McKagan solista.\nA Los Angeles si esibisce ogni settimana in una jam session, al locale di Hollywood Baked Potato, con il suo gruppo The Screaming Cocktail Hour. La band \u00e8 molto seguita da personaggi celebri quali Steve Winwood, Joe Sample, Patrick Moraz, Steve Lukather, Mike Landau, John Stamos, Matt Sorum, Gilby Clarke, Jason Bonham, Glen Hughes, Carole King, Drew Barrymore, Keanu Reeves, Howard Leese, Joe Lyn Turner, Bob Daisley, Ace Frehley, Eric Singer, Randy Castillo e Mike Inez.\nAndreadis continua a sostenere concerti e sessioni nella zona di Los Angeles, e tuttora collabora con molte band locali.\nAlbum solista.\nNel 1996 pubblic\u00f2 l'album \"Innocent Loser\", a cui collaborarono anche gli ex Guns N' Roses Slash, Duff McKagan e Matt Sorum, i batteristi Greg Bissonette e Pat Torpey, il chitarrista dei Toto Steve Lukather e Carole King.\nIl disco fu prodotto da Lanny Cordola, ed era suonato con strumenti di vario tipo e pi\u00f9 o meno esotici. I brani erano, in buona parte, incentrati anche su tematiche a sfondo sociale (\u201cRaglan\u201d, \u201cShotgun Shack\u201d)."}
{"id": "1065753", "revid": "73447", "url": "https://it.wikipedia.org/wiki?curid=1065753", "title": "Vandals", "text": ""}
{"id": "1065760", "revid": "1305772", "url": "https://it.wikipedia.org/wiki?curid=1065760", "title": "Pok\u00e9mon Battrio", "text": " \u00e8 un videogioco arcade della serie di videogiochi \"Pok\u00e9mon\" annunciato in Giappone l'11 aprile 2007 e commercializzato a partire dal 21 novembre dello stesso anno.\nDalla data del lancio sono state prodotte varie versioni di Pok\u00e9mon Battrio: , , e . Le prime due versioni del 2008 presentano modifiche al meccanismo di gioco. Nel 2009 la grafica \u00e8 stata modificata e nel 2011 \u00e8 stata introdotta la quinta generazione in \"Pok\u00e9mon Battrio\", modificando profondamente il titolo.\n\"Pok\u00e9mon Battrio\" \u00e8 il primo videogioco della serie a offrire la possibilit\u00e0 di combattere tre Pok\u00e9mon contro tre. Il suo nome deriva dall'unione delle parole inglesi \"battle\" (battaglia) e \"trio\".\nCaratteristiche di gioco.\nI Pok\u00e9mon sono raffigurati in \"puck\". Ogni puck rappresenta un Pok\u00e9mon e contiene informazioni come le statistiche del Pok\u00e9mon (Punti Salute, Attacco, Difesa e Velocit\u00e0), il suo tipo, le sue mossa e la sua rarit\u00e0.\nIn \"Pok\u00e9mon Battrio\" esistono 17 tipi. Nel corso del 2007 sono stati introdotti i primi 14 tipi: Normale, Fuoco, Acqua, Erba, Elettro, Ghiaccio, Terra, Volante, Psico, Coleottero, Roccia, Spettro, Drago e Buio. Nel febbraio 2008 sono stati inseriti Pok\u00e9mon di tipo Lotta, Veleno e Acciaio. Il Pok\u00e9mon leggendario Arceus presenta due tipi particolari, riferimento alle Lastre del Pok\u00e9mon.\nNel videogioco sono inoltre presenti alcuni status e varie bacche.\nPrima dell'uscita di \"Pok\u00e9mon Battrio V\" la rarit\u00e0 del Pok\u00e9mon veniva indicata con una Pok\u00e9 Ball. Dal 2011 la rarit\u00e0 viene espressa tramite una valutazione a stelle.\nPok\u00e9mon presenti.\nInizialmente erano presente solamente 36 Pok\u00e9mon: Bulbasaur, Venusaur, Charmander, Charmeleon, Wartortle, Blastoise, Pikachu, Meowth, Magmar, Eevee, Vaporeon, Jolteon, Pichu, Espeon, Gligar, Slugma, Turtwig, Grotle, Monferno, Infernape, Piplup, Empoleon, Shinx, Pachirisu, Buizel, Cherrim, Buneary, Glameow, Bronzong, Hippopotas, Carnivine, Mantyke, Snover, Rhyperior, Tangrowth, Electivire, Dialga, Palkia e Regigigas.\nSuccessivamente il numero di Pok\u00e9mon \u00e8 stato portato a 289, anche grazie all'introduzione di \"Pok\u00e9mon Battrio V\" che ha permesso di utilizzare Pok\u00e9mon di quinta generazione."}
{"id": "1065761", "revid": "1573940", "url": "https://it.wikipedia.org/wiki?curid=1065761", "title": "Pilumnus hirtellus", "text": "Il granchio peloso (Pilumnus hirtellus ()) \u00e8 un crostaceo decapode appartenente alla famiglia Pilumnidae, diffuso nell'Atlantico orientale, dal Mare del Nord fino a Capo Verde, nel Mediterraneo e nel Mar Nero.\nDescrizione.\nCarapace bruno, convesso, ricoperto come gli arti e le chele di setole pelose giallo-brune. A volte di colore tendente al rosso. Una particolarit\u00e0 evidente di questo crostaceo \u00e8 la differenza dimensionale tra le due chele: normalmente la chela sinistra risulta essere pi\u00f9 grande della destra.\nBiologia.\nAlimentazione.\nSi nutre soprattutto di alghe delle rocce vive, non disdegna carcasse di pesci e avannotti.\nDistribuzione e habitat.\nComune in tutto il Mar Mediterraneo, su fondali rocciosi o caratterizzati da detriti, fin dalla riva marina che a buone profondit\u00e0, normalmente intorno ai 40 metri ma anche oltre."}
{"id": "1065762", "revid": "729019", "url": "https://it.wikipedia.org/wiki?curid=1065762", "title": "Distretto di Judenburg", "text": "Judenburg \u00e8 stato un distretto amministrativo dello stato di Stiria, in Austria. Il 1\u00ba gennaio 2012 il distretto si \u00e8 fuso con quello di Knittelfeld per formare il nuovo Distretto di Murtal.\nSuddivisione amministrativa.\nIl distretto era composto da 24 comuni, di cui 2 con status di citt\u00e0 e 5 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1065763", "revid": "29244", "url": "https://it.wikipedia.org/wiki?curid=1065763", "title": "Granchio peloso", "text": ""}
{"id": "1065768", "revid": "1654659", "url": "https://it.wikipedia.org/wiki?curid=1065768", "title": "Orlando Magic", "text": "Gli Orlando Magic sono una delle trenta squadre della NBA (\"National Basketball Association\"), il campionato di pallacanestro professionistico degli Stati Uniti d'America. I Magic hanno raggiunto le NBA Finals in due occasioni, nel 1995 e nel 2009, perdendo entrambe le volte. La loro sede \u00e8 Orlando e giocano le partite nell'Amway Center. Al gennaio 2016, il valore totale della franchigia secondo la rivista Forbes ammonta a 900 milioni di dollari, di cui il 17% di debiti accumulati, e 143 milioni di dollari di budget; il proprietario \u00e8 stato Richard DeVos, imprenditore e cofondatore di Amway, che acquist\u00f2 la squadra nel 1991. I Magic sono affiliati ai Lakeland Magic della NBA Development League e vivono una grande rivalit\u00e0 con i Miami Heat, i Detroit Pistons e gli Atlanta Hawks.\nStoria.\nOrigini della franchigia.\nGli Orlando Magic sono entrati nella NBA nella stagione 1989-90 ed erano una delle quattro franchigie assegnate dalla NBA per l'expansion draft insieme agli Charlotte Hornets, ai Miami Heat e ai Minnesota Timberwolves. Per la franchigia venne scelto il nome Magic principalmente per la presenza di Disneyworld nelle vicinanze della citt\u00e0 di Orlando. Il primo allenatore fu Matt Guokas, gi\u00e0 giocatore tra il 1966 e il 1976. Nel draft di espansione del 1989 furono scelti buoni giocatori quali Reggie Theus, Scott Skiles, Terry Catledge, Sam Vincent, Otis Smith, e Jerry Reynolds; mentre la prima scelta assoluta fu Nick Anderson con il numero 11 di scelta.\nL'esordio avvenne il 4 novembre 1989 con una sconfitta contro i New Jersey Nets per 111-106; la prima vittoria \u00e8 invece di due giorni dopo, quando i Magic riuscirono a battere i New York Knicks per 118-110. La prima stagione si concluse con un bilancio di 18 vittorie e 64 sconfitte, ma quello che pi\u00f9 contava era il fatto di aver raggiunto il cuore dei propri tifosi con una media di 15\u00a0600 spettatori a partita. L'anno seguente la scelta al Draft di Dennis Scott contribu\u00ec a migliorare il proprio record di vittorie, portandolo a 31, e d'altro canto a piazzare in quintetto un'ala piccola con un micidiale tiro dai tre punti. L'anno seguente invece non fu all'altezza delle aspettative, con sole 21 vittorie, complice l'infortunio che tenne fermo Scott per quasi tutta la stagione.\nIl Draft 1992: l'arrivo di O'Neal.\nIl brutto record della stagione 1991-92 fece s\u00ec che gli Orlando Magic fossero la squadra con il diritto di scegliere per primi ai Draft del 1992, che segnarono una svolta epocale per la giovane franchigia. Infatti col numero uno, gli Orlando Magic scelsero Shaquille O'Neal, della Louisiana State University, centro di 2,16 metri, la pi\u00f9 grande vincita al draft da quando i Knicks scelsero Patrick Ewing nel 1985.\nCon l'esordio nella stagione 1992-93, con la maglia n. 32, Shaquille vincitore del NBA Rookie of the Year port\u00f2 Orlando a essere una squadra temibile nel panorama NBA dei primi anni 1990, dominati dai Bulls del primo three-peat. Anche con O'Neal, per\u00f2, i Magic non raggiungono i play-off, e a fine anno l'urna contenente le palline con i diritti di scelta \u00e8 ancora benevola verso Orlando: la prima scelta al draft tocca ancora ai Magic, che chiamano Chris Webber con il numero uno. Pochi minuti dopo averlo selezionato, per\u00f2, gli Orlando Magic decidono di scambiarlo con Anfernee Hardaway, selezionato dai Golden State Warriors con il numero tre.\nLa mossa di scegliere un giocatore e immediatamente scambiarlo con un altro potrebbe apparire come un controsenso, ma \u00e8 in realt\u00e0 molto usuale nell'NBA: le squadre generalmente tendono a selezionare il miglior giocatore disponibile in senso assoluto, senza considerare le esigenze della squadra. Avendo gi\u00e0 un giocatore d'area come O'Neal, i Magic preferiscono dunque affiancargli un playmaker che potesse innescarlo piuttosto che un altro realizzatore interno come Webber. La scelta si riveler\u00e0 azzeccata e Hardaway former\u00e0 subito un'affiatata coppia con O'Neal, e arriveranno le prime affermazioni.\n1994-1995: le prime NBA Finals.\nNella stagione regolare 1994-95 i Magic chiudono con una percentuale di 69,5 (57-25), miglior franchigia dell'Atlantic Division e di tutta la Eastern Conference con Shaquille O'Neal che fu il top scorer stagionale. Al primo turno eliminarono velocemente i Boston Celtics, nelle semifinali di Conference incontrano e sconfiggono in sei gare i Chicago Bulls del rientrante Michael Jordan, vincendo poi anche nella finale di Conference battendo 4-3 gli Indiana Pacers. I Magic raggiungono cos\u00ec il loro primo titolo di campioni della Eastern Conference diventando la seconda squadra pi\u00f9 precoce a raggiungere le finali. Alle prime storiche NBA Finals della loro brevissima storia, per\u00f2 nonostante fossero favoriti, perdono nettamente 4-0 contro i campioni in carica degli Houston Rockets.\nLa cessione di O'Neal e l'arrivo di McGrady.\nNella stagione 1995-96 i Magic ottengono il loro miglior record di franchigia facendo segnare un buon 60-22. Nei playoff guidati dal duo O'Neal-Hardaway sconfiggono i Detroit Pistons e gli Atlanta Hawks ma vengono battuti nelle finale di Conference dai Chicago Bulls.\nCeduto Shaquille O'Neal nell'estate 1996 ai Los Angeles Lakers, gli Orlando Magic hanno vissuto stagioni con alti e bassi, fino all'acquisizione nel 2001 di Tracy McGrady dai Toronto Raptors e di Grant Hill (nonostante la loro attenzione fosse rimasta focalizzata per mesi su Tim Duncan). McGrady prende subito le redini della squadra, affermando e accrescendo la sua reputazione di vero talento puro e di giocatore fenomenale. Grazie al numero 1 in maglia bianco-blu i Magic torneranno a partecipare a molte edizioni dei playoff, senza per\u00f2 superare mai il primo round.\nNella stagione 1997-98 viene ingaggiato come allenatore l'ex-Pistons Chuck Daly, guidati da giocatori come Penny Hardaway, Darrell Armstrong, Derek Harper e Dominique Wilkins la squadra non riesce ad arrivare ai playoff, e nella stagione successiva vengono eliminati al primo turno. Con l'arrivo successivo di Doc Rivers nominato anche NBA Coach of the Year nel 2000 la stella Tracy McGrady affiancata da giovani promettenti come Ben Wallace, Drew Gooden, Matt Harpring e Mike Miller (NBA Rookie of the Year nel 2001) e di veterani come John Amaechi, Chris Gatling, Patrick Ewing e Shawn Kemp non riescono a far migliorare i Magic in modo significativo, gli unici acuti venivano solamente da McGrady che fu Top Scorer stagionale per due anni di fila. Nel 2003-2004 una flessione li porta addirittura a un terrificante 21-61 con una serie di diciannove sconfitte consecutive.\nLa ricostruzione e il nuovo ciclo.\nNel 2004 ceduto McGrady ai Rockets, arriva Steve Francis, e il diritto alla prima scelta nei Draft 2004, dove vengono scelti Dwight Howard col n. 1, e Jameer Nelson col n. 15, entrambi promettenti giovani, il primo di ruolo centro, il secondo playmaker.\nA met\u00e0 della stagione 2005-06, nei giorni imminenti all'All-Star Game, la squadra cede Kelvin Cato ai Detroit Pistons in cambio di Carlos Arroyo e Darko Mili\u010di\u0107, cedendo poi Steve Francis ai New York Knicks per Trevor Ariza e il contratto di Anfernee Hardaway subito tagliato. I nuovi arrivi fanno sperare in un roseo futuro per la franchigia della Florida; la squadra per\u00f2 non riesce a qualificarsi per i playoff.\nNella stagione 2006-07 Howard esplode, diventano uno dei centri pi\u00f9 forti dell'intera lega, e trascina i Magic a un eccezionale avvio di stagione. Con un calo dopo la pausa per l'All-Star Game, i Magic sono comunque in corsa per i playoff, che vengono raggiunti ai danni degli Indiana Pacers, conquistando l'ottavo posto nella Eastern Conference. L'accoppiamento con i Detroit Pistons non \u00e8 certo tra i pi\u00f9 facili, e infatti l'esperienza dei Pistons (campioni NBA 2004) prevale: in sole quattro partite la squadra del Michigan elimina i Magic.\nNel 2007 venne nominato coach l'ex allenatore dei Miami Heat, Stan Van Gundy, i risultati della prima parte della stagione 2007-08 furono sorprendenti: decisive furono la crescita offensiva di Howard, le prestazioni del turco Hidayet T\u00fcrko\u011flu e i punti del nuovo arrivato Rashard Lewis. In novembre Orlando cedette Trevor Ariza ai Los Angeles Lakers in cambio di Maurice Evans e Brian Cook. La \"regular season\" termin\u00f2 con un ottimo 63,4% di media vittorie, primi nella Southeast Division. Al primo turno dei playoff 2008 la squadra elimin\u00f2 4-1 i Toronto Raptors. Al turno successivo, per\u00f2, dovette arrendersi ancora ai Pistons. Howard vince il primo dei tre premi consecutivi come NBA Defensive Player of the Year.\n2008-2009: ritorno alle NBA Finals.\nL'inizio della stagione 2008-09 fu assai positiva per i Magic: dopo 41 partite, il bilancio era di 33 vittorie e 8 sconfitte. All'inizio di febbraio, Jameer Nelson, sub\u00ec un serio infortunio alla spalla, che lo costrinse a saltare il resto della \"regular season\", e la dirigenza dei Magic, ad acquistare dagli Houston Rockets il playmaker Rafer Alston. Nonostante la pesante assenza di Nelson, la squadra della Florida riusc\u00ec a far sua, per il secondo anno consecutivo, la Southeast Division, e a classificarsi al terzo posto nella griglia dei playoff con un record di 59-23.\nAl primo turno dei playoff 2009 i Magic sconfissero, non senza patemi, i Philadelphia 76ers, per 4-2. Al turno successivo i Magic si trovarono di fronte i campioni in carica dei Boston Celtics: sotto 3-2, riuscirono a vincere in casa gara 6 e a battere proprio a Boston, con 19 punti di scarto la squadra guidata da Paul Pierce e Ray Allen. Nelle finali della Eastern Conference i Magic si trovarono di fronte i Cleveland Cavaliers, la squadra con il miglior record della Lega, e guidata dall'MVP della stagione LeBron James. Contro tutti i pronostici, i Magic riuscirono a vincere la serie per 4-2 e ad affrontare i Los Angeles Lakers di Kobe Bryant nelle NBA Finals 2009 dove perderanno col punteggio di 4 a 1.\nGli anni della stabilit\u00e0.\nNella stagione 2009-10 i Magic decisero di scambiare Rafer Alston, Tony Battie e Courtney Lee coi New Jersey Nets per avere in cambio Vince Carter e Ryan Anderson, Hidayet T\u00fcrko\u011flu fu mandato ai Toronto Raptors, mentre arrivarono Matt Barnes dai Phoenix Suns e Jason Williams dai Miami Heat. Nonostante una serie di infortuni iniziali che colpiscono Rashard Lewis e Jameer Nelson i Magic arrivano a dicembre con un record di 23-8, che sar\u00e0 59-23 a fine stagione valendo per Orlando il terzo titolo divisionale consecutivo. Nei playoff 2010 Orlando riesce a infliggere un doppio 4-0 agli Charlotte Bobcats e agli Atlanta Hawks ma vengono battuti nelle finali di Conference dai Boston Celtics per 4-2.\nPer la stagione 2010-11 i Magic si trasferiscono nella nuova Amway Center e acquisiscono giocatori come Chris Duhon e Quentin Richardson. A dicembre Vince Carter e Marcin Gortat vengono scambiati con i Phoenix Suns in cambio di Jason Richardson, Earl Clark e di T\u00fcrko\u011flu di ritorno dopo due anni; la stagione tuttavia non finisce nel migliore dei modi a causa dell'eliminazione al primo turno di play-off a vantaggio degli Atlanta Hawks. Nella stagione 2011-12 Orlando mette sotto contratto Glen Davis, Von Wafer, Larry Hughes e Ish Smith. La stagione \u00e8 caratterizzata dalla situazione contrattuale di Howard, che va in scadenza a fine anno e non sa se rinnovare o no. Dopo la pausa per l'all star game Howard decide di estendere il contratto per un'altra stagione ma ad aprile Van Gundy rivela che il centro ha chiesto il suo licenziamento. Prima dell'inizio dei play-off Howard \u00e8 costretto a operarsi alla schiena e quindi conclude anticipatamente la stagione e anche la sua esperienza ai Magic. La squadra conclude la regular season al 6\u00ba posto e nei play-off \u00e8 opposta agli Indiana Pacers che vincono la serie in cinque gare.\nLa partenza di Howard e la ricostruzione.\nIn vista della stagione 2012-13 Dwight Howard viene ceduto ai Los Angeles Lakers in una trade che aveva coinvolto anche Philadelphia 76ers e Denver Nuggets, mentre ai Magic arrivano, oltre a numerose scelte, Arron Afflalo, Al Harrington, Tobias Harris, Beno Udrih e Nikola Vu\u010devi\u0107. Prima della cessione di Howard era stato inoltre scelto come allenatore Jacque Vaughn. Nonostante i numerosi movimenti di mercato, i Magic chiudono la stagione con un bilancio di 20-62, il peggiore della stagione.\nNelle stagioni successive i Magic vedono avvicendarsi in panchina prima Scott Skiles e subito dopo Frank Vogel, con i quali iniziano a ricostruire in prospettiva il loro roster con un nucleo di giovani rookie come Victor Oladipo, Elfrid Payton, Mario Hezonja, Bismack Biyombo e Aaron Gordon e veterani come Ben Gordon, Serge Ibaka, Channing Frye, Evan Fournier e D.J. Augustin.\nIl processo di ricostruzione per\u00f2 \u00e8 lento e stenta a ripartire. Soprattutto gli innesti di Ibaka, Frye e Biyombo si rivelano dei flop che vanno a incidere negativamente sul salary cap, mentre alcuni giovani come Oladipo, Payton e Hezonja sembrano non convincere appieno alle aspettative. Nel giro di poco tempo i giocatori vengono inseriti in alcuni scambi per avere nuove opzioni e provare ad alleggerire il monte stipendi. Al termine della stagione 2016-17 viene ufficializzato il licenziamente del GM Rob Hennigan, sotto la cui gestione fallimentare Orlando registra il record di 132-278. La peggior striscia mai registrata in un lustro nella storia della franchigia. Il 23 maggio 2017 viene annunciato come nuovo GM John Hammond, reduce da una positiva esperienza ai Milwaukee Bucks.\nLa stagione 2017-18 si rivela ancora tribolata per Orlando, che con un record di 25-57 si piazza al penultimo posto nella Eastern Conference, al termine della quale anche il mister Vogel viene licenziato. Al suo posto viene assunto Steve Clifford, proveniente da Charlotte. Al draft 2018 i Magic selezionano con la sesta scelta Mohamed Bamba e ripartono da uno zoccolo duro ormai collaudato composto da Augustin, Fournier, Isaac, Gordon e Vu\u010devi\u0107. Nel 2018-19, dopo un'iniziale partenza in sordina, i Magic trovano il loro ritmo e sul finire della regular season, nella rincorsa ai playoff, tra marzo e aprile mettono a referto un record di 10-2. Con la vittoria del 7 aprile in casa dei Celtics, nel primo anno di gestione Clifford, si qualificano matematicamente dopo una lunga attesa durata sette anni. Al primo turno Orlando riesce a sorprendere i Toronto Raptors in Gara-1 fuori casa, ma i canadesi vincendo le gare successive si aggiudicano la serie 4-1, eliminando subito i Magic. La stagione 2019-20 \u00e8 condizionata dalla Pandemia di COVID-19, che viene sospesa 12 marzo 2020. Dopo oltre quattro mesi di stop viene trovato l'accordo per ripartire con il campionato in totale isolamento nelle cosiddetta \"Bolla di Orlando\". Le squadre ricominciano a giocare il 31 luglio all'interno delle strutture del Walt Disney World Resort. I Magic si qualificano ai play-off come ottava della Eastern Conference, ma costretti cos\u00ec a giocare contro i Milwaukee Bucks, primi a est, che si aggiudicano il passaggio turno vincendo agilmente la serie per 4-1.\nAl draft 2020 seleziona la promettente guardia Cole Anthony, andando ad aggiungere un nuovo prospetto a quelli gi\u00e0 presenti in rosa. La stagione parte sotto i migliori auspici facendo registrare un record di sei vittorie nelle prime otto partite disputate ma, nel giro di poco tempo, la squadra viene falcidiata da una serie di infortuni che condizionano il prosieguo del campionato. Il rendimento peggiora e molto presto i Magic vengono risucchiati nelle retrovie della classifica. Il 26 marzo 2021, durante l'ultimo giorno di trasferimenti, la dirigenza decide di azzerare tutto il processo e ripartire con l'ennesimo nuovo progetto di ricostruzione. A poche ore dalla trade deadline, vengono ceduti in vari scambi Vucevic, Aminu, Fournier e Gordon. Dopo Augustin, andato via durante la free agency, lasciano concretamente i giocatori pi\u00f9 rappresentativi degli ultimi anni della franchigia, andando di fatto a chiudere un ciclo poco fortunato.\nRecord stagione per stagione.\n\"Statistiche aggiornate a marzo 2021\"\nAllenatori.\nAggiornata al termine della stagione 2017-2018.\nPremi e riconoscimenti individuali.\nNBA Rookie of the Year Award\nNBA Sixth Man of the Year Award\nNBA Most Improved Player Award\nNBA Defensive Player of the Year Award\nNBA Coach of the Year Award\nNBA Executive of the Year Award\nNBA top scorer\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nNBA Slam Dunk Contest\nNBA Sportsmanship Award\nLeader di franchigia.\nCarriera\nMedia a partita\nPartita singola"}
{"id": "1065771", "revid": "1305772", "url": "https://it.wikipedia.org/wiki?curid=1065771", "title": "Shadow of the Beast", "text": "Shadow of the Beast \u00e8 un videogioco a piattaforme sviluppato dalla Reflections Interactive e pubblicato dalla Psygnosis Limited nel 1989 per la piattaforma Amiga. \nVisto il grande successo, tale da contribuire all'affermazione dell'Amiga 500 stesso, il gioco venne convertito per molte altre piattaforme, sia computer sia console a 8 bit e 16 bit.\nNe vennero realizzati due seguiti: \"Shadow of the Beast II\" e \"Shadow of the Beast III\". \nTrama.\nLa storia del gioco parla di un uomo di nome Aarbron che, rapito da bambino, viene trasformato con la magia in un mostro per poter servire il malvagio Maletoth. La memoria di quando era bambino ritorna all'improvviso, e Aarbron si ricorda dell'esecuzione di suo padre, decide di vendicarsi di Maletoth.\nSviluppo.\nPsygnosis aveva gi\u00e0 pubblicato giochi a piattaforme di alta qualit\u00e0, come \"Obliterator\", ma \"Shadow of the Beast\" viene ricordato come un videogioco rivoluzionario per la grafica e il sonoro. La grafica su Amiga \u00e8 molto colorata e visualizza fino a 12 livelli di parallasse, un numero molto alto per l'epoca. Il sonoro venne composto da David Whittaker, che utilizz\u00f2 campioni di alta qualit\u00e0 per comporre le musiche. La confezione venne disegnata da Roger Dean, illustratore piuttosto famoso che ha realizzato numerose copertine dei pi\u00f9 conosciuti album degli Yes e che sovente collabor\u00f2 con Psygnosis.\nDurante il Gamescom 2013, Sony Computer Entertainment ha mostrato un trailer di un remake del gioco previsto in esclusiva per PlayStation 4. Il 17 maggio 2016 \u00e8 uscito in esclusiva per PS4, solo sul Playstation Store, il remake del videogioco intitolato sempre \"Shadow of the Beast\".\nAccoglienza.\nNonostante le molte critiche positive, la giocabilit\u00e0 era relativamente bassa: \"Shadow of the Beast\" era un gioco molto difficile da terminare e venne spesso criticato per questo."}
{"id": "1065773", "revid": "125620361", "url": "https://it.wikipedia.org/wiki?curid=1065773", "title": "Bombardamenti di Foggia", "text": "I bombardamenti di Foggia furono eseguiti dalle United States Army Air Forces e dalla Royal Air Force tra la fine di maggio e la met\u00e0 del settembre 1943, nel quadro della vasta campagna aerea sull'Italia centro-meridionale per ostacolare i preparativi difensivi italo-tedeschi e appoggiare le operazioni anfibie in Sicilia e a Salerno. Le azioni coinvolsero un elevato numero di apparecchi alleati, in specie i bombardieri Boeing B-17 Flying Fortress e Consolidated B-24 Liberator, che causarono elevate distruzioni e danni estesi sia alla citt\u00e0, sia alle numerose installazioni militari circostanti. Foggia fu annientata come base aerea militare e la popolazione civile ebbe a soffrire le pesanti incursioni aeree, ma non esistono dati precisi o affidabili sul numero di morti, feriti e sfollati.\nContesto storico.\nIl 5 maggio 1943, anniversario della proclamazione dell'Impero, Mussolini si affacci\u00f2 per l'ultima volta dal balcone di Palazzo Venezia: \u00abSette anni or sono noi eravamo riuniti in questa piazza per celebrare la conclusione trionfale di una campagna durante la quale avevamo sfidato il mondo e aperto nuove vie alla civilt\u00e0: la grande impresa non \u00e8 finita: \u00e8 semplicemente interrotta\u00bb. Queste parole furono seguite da fatti tutt'altro che trionfali. Il Bollettino n. 1083 del 13 maggio annunci\u00f2 che la 1\u00aa Armata in Tunisia era stata distrutta dalle forze alleate, suggellando la fine dell'impero coloniale italiano anche in Nordafrica (l'AOI era gi\u00e0 stata perduta nel 1941). Come deciso durante la seconda Conferenza di Washington del giugno 1942, gli Alleati avevano deciso di proseguire la loro campagna nel Mediterraneo invadendo l'Italia e il giorno stesso della caduta della Tunisia, i bombardieri della Northwest African Air Forces (NAAF) del generale Carl Andrew Spaatz partirono dalle basi nordafricane appena strappate alle forze dell'Asse per iniziare la campagna di bombardamento e interdizione aerea in vista dell'invasione terrestre della penisola italiana.\nCon l'approssimarsi dell'invasione della Sicilia (operazione Husky), il Mediterranean Air Command intensific\u00f2 gli attacchi contro le principali vie di comunicazione, alle industrie, ai porti e agli aeroporti dell'Italia Meridionale. Nello specifico, Foggia con il suo importante nodo ferroviario e con le annesse officine e depositi attrasse l'offensiva aerea che, particolarmente dal maggio all'agosto 1943, determin\u00f2 la quasi totale distruzione della stazione ferroviaria e danni gravissimi in tutta la citt\u00e0. Gli attacchi alla citt\u00e0 iniziarono il 28 maggio, incursione che per\u00f2 ebbe effetti minimi. La missione fu ripetuta il 30 e 31, quando i Consolidated B-24 Liberator colpirono l'aeroporto e distrussero a terra diverse decine di Junkers Ju 88, provocando danni anche all'abitato.\nDopo la firma della resa incondizionata dell'Italia agli Alleati l'8 settembre 1943, le forze tedesche s'impadronirono di Foggia, Manfredonia e Cerignola che evacuarono il 28 settembre a causa della pressione dell'8\u00aa Armata britannica che stava risalendo la Puglia e che occup\u00f2 Foggia il 1\u00ba ottobre; l'intera provincia fu liberata il 10 ottobre. Secondo la strategia degli Alleati, il centro sarebbe diventato fondamentale per continuare la campagna d'Italia; la citt\u00e0 e il territorio pianeggiante tutto intorno divennero la principale base aerea alleata per il settore italiano e balcanico, da cui partivano le missioni di bombardamento al nord Italia in mano alle forze tedesche e nei Balcani a supporto delle forze di liberazione jugoslave. I pianificatori alleati individuarono in Foggia la base ideale per le forze aeree alleate: il terreno pianeggiante e disalberato del Tavoliere e la vicinanza ai capienti porti di Bari e Napoli permisero la creazione di circa 30 fra aeroporti e campi sussidiari. Primaria importanza rivest\u00ec quello di Amendola - lungo la direttrice ferroviaria Foggia-Manfredonia - attrezzato con una pista di lancio principale larga oltre 200 metri e lunga 3,5 chilometri oltre le derivazioni.\nCronologia degli avvenimenti.\nIl 15 luglio 1943 bombardieri bimotori Liberator della Ninth Air Force del generale Lewis Brereton (parte delle NAAF) decollarono dalle basi alleate in Cirenaica e colpirono Foggia, in particolare i suoi aeroporti, allo scopo di rallentare il raduno di velivoli dell'Asse \u2013 un pericolo per le operazioni in corso in Sicilia. L'attacco fu ripetuto il 22 luglio, questa volta da 71 Boeing B-17 Flying Fortress appartenenti al 97th e 99th Bomber Group. Il 16 agosto, nel quadro di una massiccia offensiva aerea generale sulle basi aeree e i depositi dell'Asse nell'Italia centro-meridionale, il comando della Ninth Air Force prepar\u00f2 una pesante incursione sugli aeroporti di Foggia, ancora attivi. I B-24 crivellarono le piste, i ricoveri e le infrastrutture; furono accolti da 75-100 caccia e da una decisa contraerea e in otto furono abbattuti: l'incursione riusc\u00ec in effetti a disarticolare l'opposizione aerea italo-tedesca e fu una delle ultime azioni connesse alla battaglia in Sicilia, completamente evacuata dai difensori il giorno successivo. La Ninth Air Force fu subito incaricata di riprendere i metodici martellamenti delle basi aeree italiane in preparazione alla tripla invasione dell'Italia continentale (operazione Baytown, operazione Slapstick e operazione Avalanche). Foggia torn\u00f2 dunque nelle liste di obiettivi e, il 19 agosto, 162 B-17 e 71 Liberator rovesciarono 646 tonnellate di bombe sui depositi ferroviari della citt\u00e0; si trattava, infatti, di un nodo di comunicazione cruciale per le divisioni tedesche, in arrivo dal passo del Brennero e dall'Italia settentrionale. All'attacco statunitense segu\u00ec, nottetempo, il bombardamento operato da uno stormo di Vickers Wellington della Royal Air Force. Si rese tuttavia necessario un altro massiccio bombardamento degli aeroporti di Foggia, sui quali i ricognitori anglo-statunitensi notarono una ripresa dell'ostinata attivit\u00e0 italo-tedesca. La Ninth Air force pianific\u00f2 con cura l'attacco. Un'ondata di 140 caccia Lockheed P-38 Lightning apparve il 25 sui cieli della regione e si accan\u00ec sui singoli velivoli, sulla rete stradale e sulle ferrovie; cedettero quindi il posto a 136 B-17 con una folta scorta di P-38: i quadrimotori, nell'arco di mezz'ora, devastarono completamente gli aeroporti numero 2, 4, 7 e 10 e distrussero altri aerei al suolo, per complessivi 40 velivoli circa perduti dai difensori. Con questo attacco la neutralizzazione di Foggia come grande base aerea dell'Asse fu pressoch\u00e9 totale e, il 31 agosto, gli Alleati compirono un raid minore con apparecchi pesanti per perfezionare le distruzioni. Gli attacchi su Foggia di agosto si inquadrano nella pi\u00f9 ampia strategia politico-militare dei governi alleati, ovvero sgretolare il fronte interno italiano e forzare Roma a uscire dalla guerra mediante l'utilizzo indiscriminato dell'arma aerea; una fase che era cominciata con il bombardamento della capitale del 19 luglio.\nTuttavia i tedeschi e gli italiani, riparate alla meglio alcune piste e riattivato qualche collegamento ferroviario, continuarono a rappresentare un possibile problema; inoltre diversi caccia Ju 88 si erano concentrati a Foggia. Perci\u00f2, subito prima degli sbarchi a Salerno, la Northwest African Strategic Air Forces del generale Jimmy Doolittle (una delle componenti della NAAF) ripet\u00e9 le missioni sul foggiano: il 7 settembre 124 B-17, suddivisi in tre gruppi distinti, saturarono di ordigni i vari obiettivi per 180 tonnellate complessive. Il giorno successivo 41 B-24 della Ninth Air Force martellarono l'aeroporto numero 2 e lo misero fuori uso. Nel frattempo la resa italiana era stata resa pubblica e la difesa dell'Italia meridionale ricadde sui soli tedeschi. La Wehrmacht reag\u00ec comunque con rapidit\u00e0 e, anche a Foggia, subentr\u00f2 immediatamente agli ex-alleati; il 9 settembre, quando si presentarono 41 Liberator della Ninth Air Force, si scagliarono loro contro, pur non riuscendo a deviarne i lanci. Intanto la situazione delle divisioni anglo-statunitensi sbarcate a Salerno si era fatta precaria e l'afflusso di rinforzi tedeschi fece profilare una grave crisi; la NAAF ebbe dunque ordine di lanciare continui bombardamenti durante le giornate del 10 e dell'11 settembre, ma stavolta Foggia fu oggetto solo di un attacco secondario. L'ultimo bombardamento subito dalla citt\u00e0 e dai provati impianti militari avvenne cinque giorni dopo, pausa operativa dovuta al logorio degli aeroplani e degli equipaggi e che i tedeschi avevano sfruttato al meglio; a cominciare dalla notte del 16-17 settembre la NAAF intraprese due giorni consecutivi di incursioni aeree. La regione di Foggia fu assai gravemente colpita, gli aeroporti furono ridotti in macerie, la Luftwaffe perse in totale circa 300 apparecchi in conseguenza di questa vasta offensiva aerea e dovette ridislocare le proprie forze molto a nord.\nLe vittime.\nFoggia e le aree adiacenti furono colpite, dalla fine di maggio alla met\u00e0 di settembre 1943 da quattordici bombardamenti aerei: di questi, due furono azioni minori (31 agosto e 10-11 settembre) e uno in particolare (25 agosto) fu il peggiore subito dal centro. Non esistono, per\u00f2, cifre precise sulle perdite tra la popolazione civile, rimasta coinvolta nelle operazioni militari. Nella memoria collettiva e, di conseguenza, in parte delle fonti ufficiali, si \u00e8 imposto il numero di morti: vale a dire un terzo degli abitanti di allora. Si tratta di una stima non suffragata da fonti d'archivio e sicuramente esagerata, data anche la relativa lontananza dalle aree urbanizzate delle piste aeree, obiettivi primari (ancor pi\u00f9 della stazione) dei reiterati attacchi degli Alleati. L'unica certezza \u00e8 che i morti furono numerosi - \u00abalcune migliaia\u00bb.\nNel 1954, secondo stime effettuate dal comune, la valutazione sommaria di circa morti fu confermata in occasione della posa della prima pietra della Cappella Ossario che doveva accogliere i resti delle vittime; il progetto di procedere a un esatto conteggio dei corpi presenti nelle fosse comuni non venne mai portato a termine anche a causa del fatto che i lavori della Cappella si prolungarono per 13 anni.\nDi contro secondo l'Istat in provincia di Foggia ci sarebbero stati 607 morti per cause belliche e di questi solo 249 fino all'8 settembre. Il Comune di Foggia ritenne questa valutazione errata e comunic\u00f2 al'Istat che a Foggia, prima della guerra, vi erano abitanti, che nell'aprile 1945 erano scesi a : una differenza, dunque, di persone. Tuttavia rese noto che le denunce di morte nel 1943 erano state solo 974. L'enciclopedia Treccani riporta che la popolazione presente a Foggia al 31 dicembre 1945 era stimata in abitanti, che al 31 dicembre 1947 era salita a . Dunque tra il 1945 e il 1947 tornarono in citt\u00e0 persone, riportando il numero della popolazione alle stesse cifre d'anteguerra.\nSecondo una pubblicazione dell'Istituto Centrale Statistica risalente al 1957, in Italia i morti civili per attacchi aerei sono stati , di cui dopo l'armistizio. Dunque in Italia ci sarebbero stati civili deceduti per i bombardamenti fino all'8 settembre 1943, un numero dunque inferiore a quello delle vittime che la Medaglia d'oro al valor civile attribuisce alla citt\u00e0 di Foggia nello stesso periodo. I dati sono in evidente contrasto anche perch\u00e9 in quei mesi vi furono altre citt\u00e0 come Napoli, Roma, Salerno, Palermo, Messina che subirono pesanti bombardamenti con migliaia di civili deceduti, tra le quali Napoli fu quella che probabilmente pag\u00f2 il tributo maggiore in termini di vite umane, con circa morti.\nSecondo le ricerche di uno storico locale - Maurizio De Tullio - le vittime identificate dei bombardamenti su Foggia furono all'incirca , mentre secondo un altro storico locale (Gaetano Spirito) \u00ab20mila vittime a Foggia comporterebbero che in media in ogni famiglia, classe scolastica, condominio, ufficio debba essere deceduto un terzo dei componenti cosa che non sembra avvenuta\u00bb.\nLe cronache.\nLa cronistoria dei bombardamenti su Foggia \u00e8 stata raccontata dal giornalista cerignolano Luca Cicolella nel libro intitolato \"...e la morte venne dal cielo\", pubblicato una prima volta nel 1973 e una seconda volta nel 1983.\nIl libro riporta in appendice anche la \"Relazione\" inoltrata nel 1943 dall'arcivescovo di Foggia Fortunato Maria Farina al Papa, per informarlo dei bombardamenti subiti dalla sua citt\u00e0. La citt\u00e0 era stata fotografata dai ricognitori degli Alleati prima dei bombardamenti e fu devastata e ridotta a un cumulo di rovine e macerie cosparse di cadaveri, resti umani e carcasse di animali. Le immagini - definite \"apocalittiche\" dal Cicolella - dimostrano che durante la \"tragica estate del '43\" Foggia fu una citt\u00e0 fantasma, un cimitero a cielo aperto per il quale di giorno vagavano familiari disperati e di notte sciacalli intenti a spogliare di qualsiasi valore i cadaveri. Inoltre ladri armati si aggiravano in cerca di bottino per le abitazioni abbandonate, incuranti delle epidemie che sarebbero potute esplodere.\nOnorificenze concesse alla citt\u00e0.\nLa citt\u00e0 di Foggia \u00e8 stata insignita con la medaglia d'oro al valor civile dal Presidente del Consiglio Antonio Segni il 22 novembre 1959, per aver perso durante i bombardamenti 20298 civili, e il 2 maggio 2006 la medaglia d'oro al valor militare di cui la recente consegna \u00e8 stata eseguita il 25 aprile 2007 dal presidente della repubblica Giorgio Napolitano."}
{"id": "1065775", "revid": "729019", "url": "https://it.wikipedia.org/wiki?curid=1065775", "title": "Distretto di Knittelfeld", "text": "Knittelfeld \u00e8 stato un distretto amministrativo dello stato di Stiria, in Austria. Il 1\u00ba gennaio 2012 il distretto si \u00e8 fuso con quello di Judenburg per formare il nuovo Distretto di Murtal.\nSuddivisione amministrativa.\nIl distretto era suddiviso in 14 comuni, di cui 1 con status di citt\u00e0 e 3 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1065776", "revid": "339392", "url": "https://it.wikipedia.org/wiki?curid=1065776", "title": "Psygnosis Limited", "text": ""}
{"id": "1065777", "revid": "765341", "url": "https://it.wikipedia.org/wiki?curid=1065777", "title": "Palazzo Le Monnier", "text": "Il palazzo Le Monnier, gi\u00e0 Pucci si trova in via San Gallo 33-35, a Firenze. Vi era ospitata la storica \"Libreria Le Monnier\".\nStoria e descrizione.\nIl palazzo risulta costruito nel 1775 sul luogo dove si trovava, dal 1506, un edificio della Compagnia della Purificazione, dal 1686 ostello per i pellegrini noto con il nome di ospizio di Ges\u00f9, Maria e Giuseppe detto del Melani, dal nome del castrato fiorentino Domenico Melani che ne aveva finanziato l'istituzione come \"ringraziamento\" a Dio per il dono della sua prodigiosa voce, affidando i lavori all'architetto Carlo Marcellini. L'ospizio, che aveva trentadue posti letto e accoglieva solo pellegrini stranieri (l'unico altro con tale funzione era San Tommaso in via della Pergola), ebbe tuttavia vita breve. Sottoposto al capitani del Bigallo nel 1752, sub\u00ec una perdita di funzioni quando nel 1765 fu proibito il passaggio dei pellegrini romei nel Granducato. Dopo aver ospitato allora i poveri, nel 1773 i Capitani ne ottennero la soppressione, preferendo potenziare altre strutture coi ricavi della vendita dell'immobile.\nRidotto a civile abitazione, lo stabile, negli anni di Federico Fantozzi, era propriet\u00e0 dei Pucci, che lo vendettero poi ai Modigliani-Rossi. Nel 1861 venne acquistato da Felice Le Monnier, tipografo editore francese, che ne fece la sede della sua casa editrice eleggendo Firenze a sua seconda patria. A questo periodo risale una generale riconfigurazione della facciata in chiave neoclassica, soprattutto per quanto riguarda il primo piano, contrassegnato da un finto bugnato. Al portale centrale si affiancano tre assi su ciascun lato: quelle di sinistra ha ospitato per circa ottant'anni la Libreria Le Monnier, aperta nel 1926 e chiusa nell'aprile del 2007; quelle di sinistra ospitavano altri ambienti e un piccolo teatro, refettorio dei pellegrini all'epoca del Melani, con la volta affrescata (oggi occupato da un ristorante).\nSono riproduzioni degli originali degli anni venti le lunette in vetro dipinto della ditta Polloni che ancora oggi fanno mostra di s\u00e9 sopra quelle che furono le vetrine della libreira. Sono passati da questa libreria grandi nomi della cultura italiana, quali Giulio Einaudi, Sandro Pertini, Giovanni Spadolini, Leone Ginzburg, Francesco Lamanna, Giacomo Devoto, Giuseppe De Robertis, Enzo Biagi, eccetera. La libreria e la casa editrice confluirono poi nel gruppo Arnoldo Mondadori Editore.\nUna targa con un ritratto di tre quarti scolpito a bassorilievo ricorda Felice Le Monnier e la sua opera a favore delle idee del Risorgimento italiano, mentre il suo stemma (una macchina da stampa) campeggia sul balcone al primo piano.\nNegli ambienti destinati a civili abitazioni abit\u00f2 dal 1945 sino alla morte nel 1963 il critico letterario e professore di letteratura italiana presso l'Universit\u00e0 di Firenze Giuseppe De Robertis. Nel ventunesimo secolo l'edificio ospita un residence, una scuola d'arte e alcuni edifici commerciali.\nPer quanto concerne gli interni si segnala l'ampio vano di ingresso dove si trova lo scalone monumentale, nobilitato da urne classicheggianti, statue in finto marmo entro nicchie e due busti."}
{"id": "1065780", "revid": "1665365", "url": "https://it.wikipedia.org/wiki?curid=1065780", "title": "Pensiero di Hegel", "text": "La filosofia di Georg Wilhelm Friedrich Hegel rappresenta una delle linee di pensiero pi\u00f9 profonde e complesse\ndella tradizione occidentale. Partendo dal lavoro dei suoi predecessori nell'idealismo (Fichte e Schelling) e con influenze e suggestioni di altri sistemi di pensiero (come Immanuel Kant), svilupp\u00f2 una filosofia innovativa, profonda e articolata. La sua visione storicista e idealista della realt\u00e0 nel suo complesso ha rivoluzionato il pensiero europeo, gettando le basi della filosofia continentale e del marxismo successivi.\nHegel svilupp\u00f2 un quadro teorico completo come non veniva sviluppato dall'epoca di Platone e Aristotele, un \"sistema\" (idealismo assoluto), studiando il rapporto tra mente e natura, soggetto e oggetto della conoscenza e della psicologia; e tenendo conto nella sua prospettiva dello Stato, della storia, dell'arte, della religione e della filosofia. In particolare, ha sviluppato un concetto di mente o spirito, manifestatasi in una serie di contraddizioni e di opposizioni e, in ultima analisi, pervenendo ad una filosofia della totalit\u00e0. Esempi di contraddizioni che vengono superate nel suo sistema filosofico sono quelle tra natura e libert\u00e0 o tra immanenza e trascendenza. Le pagine che ricercano tali soluzioni sono spesso di una complessit\u00e0 tale da lasciare incerti sull'interpretazione pi\u00f9 corretta.\nDa Hegel, sia accogliendo le sue proposizioni che rifiutandole, si sviluppa gran parte della filosofia moderna, dagli sviluppi successivi della filosofia romantica all'hegelismo e al neohegelismo di Benedetto Croce e Giovanni Gentile, da Karl Marx a Arthur Schopenhauer, e a Friedrich Nietzsche.\nNascita e sviluppo del sistema.\nCompiuti gli studi classici a Stoccarda, Hegel si iscrisse all'Universit\u00e0 di Tubinga, dove strinse amicizia con Friedrich H\u00f6lderlin e Friedrich Schelling, suoi compagni di stanza all'universit\u00e0. Terminati gli studi di filosofia lavor\u00f2 come precettore privato. Nel 1801 si trasfer\u00ec a Jena, dove termin\u00f2 il primo dei suoi capolavori: la complessa \"Fenomenologia dello spirito\" (1807).\nNel 1817 pubblic\u00f2 un'esposizione completa e sistematica della sua filosofia, l\"'Enciclopedia delle scienze filosofiche in compendio\". Nel 1818 gli venne offerta la cattedra di filosofia che era stata di Johann Fichte all'Universit\u00e0 di Berlino, dove rimase fino alla morte, avvenuta nel 1831 a causa di un'epidemia di colera.\nScritti teologici giovanili.\nNel periodo trascorso a Berna e a Francoforte, dal 1794 al 1800, Hegel redasse i saggi pubblicati postumi nel 1907 a cura di Herman Nohl col titolo di \"Scritti teologici giovanili\".\nNello scritto \"Religione popolare e cristianesimo\" (1794), la religione popolare (\"Volksreligion\") \u00e8 quella che Hegel definisce soggettiva perch\u00e9 \"impegna la fantasia e il cuore\" della singola persona ed \u00e8 insieme \"pubblica\", perch\u00e9 s'identifica con i costumi e le istituzioni di un popolo, come avveniva nella religione della \"polis\" greca. La citt\u00e0 - Stato greca, secondo Hegel, che riprende motivi di H\u00f6lderlin, Schiller e Lessing, \u00e8 una comunit\u00e0 organica di persone le quali sono, in modo concreto (\"concretum\", cresciuto insieme), cittadini e religiosi insieme, ove si realizza la \"vera libert\u00e0\" che esclude sia le forme oppressive della comunit\u00e0 sull'individuo che l'indipendenza di ogni individuo dalla comunit\u00e0; vera libert\u00e0 \u00e8 la possibilit\u00e0 di realizzare la propria volont\u00e0 nella realt\u00e0 politica, sociale e religiosa della comunit\u00e0 alla quale si appartiene.\nIl Cristianesimo \u00e8 invece una religione \"privata\" e \"oggettiva\", vissuta cio\u00e8, in quanto privata, in un rapporto personale tra l'individuo e Dio, ma \u00e8 anche oggettiva, ossia fondata sugli scritti testamentari e su dogmi ed \u00e8 tutelata e prescritta da un ceto particolare, separato dal resto dei cittadini, il clero. Le societ\u00e0 dove domina religiosamente il cristianesimo sono comunit\u00e0 non organiche di persone le quali sono in modo astratto, (\"abstractum\", tirato fuori), cio\u00e8 \"separatamente\", cittadini e religiosi.\nNella \"La vita di Ges\u00f9\" (1795) Hegel ne espone la biografia - senza riferimenti all'incarnazione, ai miracoli, alla sua divinit\u00e0 e alla resurrezione - e l'insegnamento, considerato equivalente alla legge morale kantiana, sulla scorta della \"Religione entro i limiti della sola ragione\" di Kant. Hegel ha sostenuto che \"Ges\u00f9 ha essenzialmente insegnato l'imperativo categorico kantiano\": \u00ab\"Fate che valga per voi quel che volete che valga come legge universale fra gli uomini\"\u00bb.\nNe \"La positivit\u00e0 della religione cristiana\" (1796) Hegel rintraccia nell'ambiente e nella cultura ebraica, incapace di cogliere la spiritualit\u00e0 dell'etica cristiana, legata com'\u00e8 all'esteriorit\u00e0 del formalismo farisaico, la causa dell'involuzione della religione naturale in una religione positiva, ossia tradotta in dogmi, perch\u00e9 fondata sulla rivelazione divina e sulla struttura autoritaria della Chiesa.\nEbreo che si rivolge agli ebrei, Ges\u00f9 \u00e8 costretto a presentarsi come Messia, a fondare il cristianesimo sulla rivelazione di Dio, a operare miracoli, a istituire un sacerdozio che ne conservi l'insegnamento, negando la libert\u00e0 di pensiero: in questo modo la ragione diviene \"passiva\" e non \"legislativa\".\nSe nel popolo ebraico a predominare \u00e8 lo spirito di \"separatezza\" \u2013 in quanto popolo eletto opposto agli altri popoli, che vive in una natura che si contrappone ostilmente all'uomo, diversamente da quello greco - il popolo ebreo \u00e8 un popolo infelice, che non vivendo l'armonia di una religione popolare vive una coscienza infelice, caratterizzata dall'alienazione, dalla \"separazione\" tra s\u00e9 e Dio.\nMa Cristo si \u00e8 anche contrapposto al kantismo e all'ebraismo, predicando non tanto il rispetto della legge, ma l\"'amore\". Smentendo quanto sostenuto negli scritti precedenti - del resto non destinati alla pubblicazione - ne \"Lo spirito del cristianesimo e il suo destino\" (1799) Hegel afferma la superiorit\u00e0 della legge morale di Ges\u00f9 sulla legge kantiana del dovere, vista come un'etica ebraica interiorizzata. L'amore \u00e8 superiore al dovere perch\u00e9 \"nell'amore viene meno ogni pensiero di dovere\", il comportamento che ha per base l'amore non \u00e8 pi\u00f9 uniformato all'ubbidienza a una legge. Come l'incarnazione di Cristo \u00e8 il congiungimento di umano e divino, di naturale e soprannaturale, cos\u00ec l'amore \u00e8 la conciliazione di ci\u00f2 che \u00e8 separato, \u00e8 l'unit\u00e0 degli uomini ottenuta non \"naturalmente\" ma dopo l'esperienza della separazione.\nL'ultimo degli scritti teologici \u00e8 il \"Frammento di sistema\" (1800), composto avendo presente i \"Discorsi\" di Friedrich Schleiermacher, nei quali la religione \u00e8 il sentimento di compenetrazione di finito e infinito, unione mistica di umano e divino. Ma qui il finito e l'infinito sono intesi come termini assolutamente separati, distinti, senza alcuna relazione tra loro; tuttavia il finito, in quanto vita, \"ha in s\u00e9 la possibilit\u00e0 d'innalzarsi alla vita infinita\", ha la possibilit\u00e0 di confluire, mediante la ragione che realizza \"dialetticamente\" l'unit\u00e0 dei due distinti \"momenti\", nell'infinit\u00e0 della vita divina, oltre ogni distinzione e riflessione. Nel \"Frammento di sistema\" sono gi\u00e0 introdotti alcuni termini che diverranno centrali nella filosofia hegeliana: finito, infinito, momento, dialettica, intelletto, ragione, spirito.\nDalla religione popolare all'Assoluto.\nStranamente in Hegel assistiamo a un processo inverso a quello che ha caratterizzato il percorso del pensiero in Fichte e Schelling: questi iniziano da problematiche filosofiche e arrivano a soluzioni religiose. In Hegel avviene l'opposto e questo non per una conversione a rovescio, dalla religione alla filosofia, ma perch\u00e9 egli trova un concetto di filosofia nuovo capace anche di risolvere i problemi religiosi.\nNell'ambiente accademico di Tubinga, dove opera il giovane Hegel, c'\u00e8 una corrente legata alla tradizione filosofica religiosa: il cosiddetto \"indirizzo soprannaturale\" che tende a difendere la religione naturale.\n\u00c8 in questo filone religioso che Hegel pensa si debba procedere a un rinnovamento culturale e politico per l'umanit\u00e0 e in particolare per il popolo tedesco, tramite una nuova religione popolare che realizzi un'armonia tra le religioni razionali (soggettive) e quelle positive, rivelate (oggettive). Questa nuova religione unir\u00e0 nell'uomo ragione e sensibilit\u00e0 e lo avvier\u00e0 alla felicit\u00e0. Tramite essa poi si superer\u00e0 quella scissione tra il cittadino e lo Stato e tra il fedele e la Chiesa che segna la crisi del popolo tedesco. Questa nuova religione porter\u00e0 al rinnovamento morale e politico della Germania.\nUna religione popolare e priva di dogmi era quella dell'Ellade antica dove il sacerdote svolgeva anche una funzione pubblica. Il cittadino greco si identificava nella vita dello stato e della chiesa.\nCon l'avvento del Cristianesimo ecclesiastico e dogmatico si \u00e8 verificata invece la separazione dell'individuo dalla vita politica e religiosa. Questo non accadeva con la religione predicata da Ges\u00f9 che era fondata sull'unit\u00e0 degli aspetti razionali e sensibili dell'uomo, ed era quindi pi\u00f9 vicina al mondo greco, capace di godere della natura e di vivere la vita religiosa in comunanza con quella politica. Il mondo greco quindi espressione di quella totalit\u00e0-unione che si \u00e8 persa con la morte di Cristo.\nQuesta perdita \u00e8 avvenuta per il legalismo (la legge di Mos\u00e8) dell'ambiente giudaico dove si \u00e8 sviluppata la dottrina cristiana che ha trasformato questa religione in senso ecclesiastico e dogmatico operando una scissione tra l'individuo e la totalit\u00e0. La sottomissione alla legge mosaica o a quella dei dominatori che tenevano in schiavit\u00f9 il popolo d'Israele, ha causato il passaggio dalla fede morale e spontanea, alla fede nell'autorit\u00e0.\nSi deve al popolo ebraico infatti questa scissione tra l'uomo e Dio. Nella loro antica storia l'origine di questa separazione \u00e8 stata l'esperienza del diluvio universale che ha portato gli ebrei a concepire una natura ostile da cui poteva salvarli solo il loro potente Dio trascendente e lontano da loro: il Dio di Mos\u00e8 che ha dato loro le tavole dei comandamenti. L'uomo e la natura sono niente, Dio \u00e8 tutto. Quindi per gli ebrei la natura \u00e8 nemica, e diversi e ostili sono gli altri uomini, poich\u00e9 essi soli sono il popolo eletto che non deve confondere l'unico Dio con gli dei di altri popoli.\nOccorre quindi una nuova religione in grado di conciliare con l'amore la vita politica con quella religiosa, l'umano col divino. Con l'amore, unendo il finito con l'infinito, il soggetto fa tutt'uno con l'oggetto, l'umano si riconcilia con il divino, cos\u00ec che noi abbiamo la possibilit\u00e0 di cogliere la totalit\u00e0, l'Assoluto, unione di finito ed infinito.\nLa definizione dell'Assoluto.\nSe ogni definizione \u00e8 una relativizzazione, pretendere di definire l'Assoluto comporta necessariamente includere nella sua \"definizione\" ci\u00f2 che non pu\u00f2 rimanere escluso da lui, poich\u00e9 esso \u00e8 una totalit\u00e0 onnicomprensiva che non pu\u00f2 avere nulla fuori di s\u00e9. Quindi si dovr\u00e0 definire l'Assoluto come\nAfferma a proposito Hegel, che \"per essere infinito deve anche essere finito\", ossia deve includere la finitezza al suo interno.\nEd \u00e8 proprio l'opposizione, la negazione, l'antitesi, la caratteristica essenziale dello sviluppo dialettico della realt\u00e0: l'opposizione \u00e8 la molla della vita, l'elemento dell'infinito progresso. Questo allora vuol dire che l'Assoluto come opposizione coincide con la realt\u00e0-opposizione, l'Assoluto \u00e8 immanente alla realt\u00e0, assomiglia al Deus sive Natura di Spinoza, ma in realt\u00e0 per Spinoza quella di Dio e Natura era una coincidenza che si d\u00e0 da sola, senza bisogno di interazioni tra presunte tesi e antitesi.\nEcco spiegata la presunta conversione a rovescio: la problematica religiosa ha portato Hegel a scoprire un nuovo concetto filosofico tramite il quale la filosofia potr\u00e0 raggiungere l'Assoluto.\nLa critica alle filosofie precedenti.\nLa critica agli illuministi.\nAppare immediata la contrapposizione sussistente fra Hegel e gli Illuministi: mentre Hegel crede nell'identit\u00e0 fra ragione e realt\u00e0, gli illuministi assumono la ragione come unico giudice della realt\u00e0, ragione finita e parziale. E mentre per Hegel la ragione \u00e8 una costante della Storia ed ogni periodo storico va ben valutato, per gli illuministi la ragione \u00e8 presente solo in determinate epoche storiche, contrapponendo le et\u00e0 illuminate alle epoche buie.\nLa critica a Kant.\nHegel, come gi\u00e0 i pre-romantici e i romantici, critica Kant per il suo dualismo, ovvero per la contrapposizione fra fenomeno e noumeno. In questo modo Kant dimostra di non avere la concezione dell'Assoluto che implica il superamento tra finito ed infinito nell'Assoluto. In secondo luogo, Hegel critica l'intento di Kant di volere realizzare una filosofia del finito, vale a dire la sua missione di rintracciare soltanto l'esistenza delle \"colonne d'Ercole\" della conoscenza umana, cio\u00e8 della Ragione oltre la quale c'\u00e8 l'inconoscibilit\u00e0 razionale della metafisica. Ma se Kant si propone di criticare la Ragione ancor prima di conoscerla, egli non far\u00e0 altro che tentare di imparare a nuotare, prima ancora di buttarsi in acqua. La ragione invece pu\u00f2 cogliere l'Assoluto. Bisogna restituire al popolo tedesco la metafisica. \u00abUn popolo senza metafisica \u00e8 come un tempio senza santuario\u00bb.\nMuove quindi la critica al Criticismo: nella Prefazione alla \"Filosofia del Diritto\", afferma che criticare \u00e8 facile, la mentalit\u00e0 superficiale critica sempre, Kant vede solo il negativo che \u00e8 solo un momento -l'antitesi- e una parte della realt\u00e0, invece bisogna considerare la realt\u00e0 nella sua totalit\u00e0: il vero \u00e8 l'intero.\nPer Hegel Kant ha ridotto la conoscenza filosofica a una mera indagine sulle forme -gli strumenti e le capacit\u00e0 soggettive del conoscere- vuota di contenuto. Kant intende questa operazione come opportuna prima di addentrarsi nella conoscenza di Dio, anima e mondo, che sarebbero una vana fatica se prima si dimostrasse che sono inconoscibili. Secondo Hegel, invece, \u00e8 impossibile e una vana fatica il discorso formale sul metodo fatto a priori del contenuto, perch\u00e9 la filosofia coincide con il suo oggetto, e riesce a conoscere gli strumenti solo dopoch\u00e9 sta gi\u00e0 conoscendo l'oggetto e li astrae da questo, non \u00e8 come altri campi del sapere in cui mi posso interrogare sul metodo prima di entrare nel merito.\nLa filosofia di Kant ha affermato l'inconoscibilit\u00e0 dell'Incondizionato/infinito, e ridotto la conoscenza delle cose finite, l'anima e il mondo, alla sola manifestazione sensibile, nell'impossibilit\u00e0 anche per questi di conoscere la cosa in s\u00e9 e per s\u00e9; perdendosi in un vuoto discorso sulle forme del sapere.\nHegel critica in particolare la filosofia morale e la filosofia del diritto di Kant, che concepiscono solo astrattamente i rapporti tra l'individuo e lo Stato.\nLa critica ai Romantici.\nIl rapporto fra Hegel e i Romantici \u00e8 abbastanza complesso. Pur vivendo nel medesimo periodo storico, bisogna ricordare che Hegel non \u00e8 un romantico, bens\u00ec un idealista. Nei Romantici \u00e8 il sentimento, la fede, l'intuizione, che Hegel definisce come \u00abromantiche fantasticherie\u00bb, a primeggiare su qualunque altra facolt\u00e0 umana. \u00c8 la Ragione il principio primo del pensiero e della realt\u00e0. Inoltre Hegel critica l'atteggiamento individualistico dei romantici, che chiudendosi narcisisticamente in s\u00e9 stessi, perdono ogni contatto con il mondo.\nTuttavia \u00e8 inevitabile riscontrare in Hegel la partecipazione a questo particolare momento storico, rintracciabile specialmente nell'anelare all'infinito. Si potrebbe pertanto dire che Hegel, pi\u00f9 che essere separato dai Romantici, \u00e8 piuttosto un momento a s\u00e9 particolare di quel periodo.\nLa critica a Fichte.\nSi \u00e8 detto che la filosofia di Fichte \u00e8 paragonabile a una semiretta, di cui si conosce il punto di inizio, ma di cui non \u00e8 possibile intravedere la fine. Hegel critica Fichte in due punti: Fichte, pur tentando, non risolve affatto il dualismo, poich\u00e9 assume l\"'oggetto\" come semplice ostacolo, comunque separato, come finzione voluta dall'Io, per esercitare la sua assoluta libert\u00e0. L'assoluto \u00e8 visto semplicemente come un ideale da raggiungere, una meta che per\u00f2 non si realizza mai. In Fichte dunque c'\u00e8 la concezione dell'Assoluto come opposizione di finito ed infinito ma manca l'unione perch\u00e9 questo corre lungo la retta non raggiungendo mai il Non-Io che sempre gli si ripropone davanti. L'assoluto di Fichte \u00e8 un \"cattivo infinito\".\nLa critica a Schelling.\nNella filosofia di Schelling, invece, l'Assoluto \u00e8 correttamente indicato come unione di finito ed infinito che vive nell'arte, ma manca la caratteristica dell'opposizione poich\u00e9 per questa occorre che i due elementi dell'opposizione siano distinti, mentre in Schelling costituiscono un'unit\u00e0 indifferenziata.\nSchelling pone l'assoluto in modo a-dialettico, come un'unit\u00e0 astratta priva di concretezza, perci\u00f2 Hegel afferma che il suo concetto dell'Assoluto \u00e8 paragonabile ad una \"notte in cui tutte le vacche sono nere\". Qui vale la figura del cerchio dove come nell'unit\u00e0 indifferenziata ogni punto si confonde con il precedente. Un'altra critica \u00e8 rivolta all'intuizionismo schellinghiano; ossia la pretesa che la coscienza possa immediatamente innalzarsi al sapere attraverso quello che Hegel definisce \"il colpo di pistola\" dell'intuizione.\nLa critica a Jacobi.\nNel saggio \"Fede e sapere\", pubblicato nel 1802 sul \"Giornale critico della filosofia\", diretto insieme con Schelling, Hegel critica, oltre Kant e Fichte, anche Jacobi il cui fideismo esprime la dottrina del sapere immediato, senza le mediazioni razionali, facendo un \"salto\" dal soggetto all'oggetto senza cogliere la razionalit\u00e0 che, superando metodicamente l'opposizione tra soggetto e oggetto, perviene allo stesso risultato. Nell\"'Enciclopedia\" scriver\u00e0 che \u00ab\" [...] la filosofia del sapere immediato va cos\u00ec oltre nelle sue astrazioni che vuole la determinazione dell'esistenza inseparabilmente congiunta, non solo col pensiero di Dio, ma anche con le rappresentazioni del mio corpo e delle cose esterne...la differenza tra l'affermazione del sapere immediato e la filosofia si riduce a questo...che si contrappone al filosofare.\"\u00bb E altrove, ironicamente, scriver\u00e0 che il \"salto mortale\" di Jacobi dall'uomo a Dio \u00e8 mortale... solo per la filosofia. Ricorrere alla fede implica necessariamente l'esclusione della filosofia.\nIdeale e reale.\nSecondo Hegel la libert\u00e0 individuale non esiste e tutto \u00e8 determinato nello Spirito e dallo Spirito, che \u00e8 anche Ragione, Essere e Idea e, insieme, il Dio di Platone, quello di Plotino, di Proclo e di Spinoza, panteistico e panenteistico. Il Dio di Hegel \u00e8 necessit\u00e0 assoluta che si fa identit\u00e0 assoluta. Nell\"'Enciclopedia delle scienze filosofiche\" scrive:\n\u00a7149. Quindi la necessit\u00e0 \u00e8 \"in s\u00e9\" un'unica essenza identica \"con s\u00e9\".\n\u00a7150. Ci\u00f2 che \u00e8 necessario \u00e8 \"in s\u00e9\" relazione assoluta. Nella sua processualit\u00e0 la relazione si nega e si supera [\"Aufhebung\"] in assoluta identit\u00e0.\n\"Il tutto \u00e8 l'essenza che viene a compimento mediante il suo sviluppo, di esso si pu\u00f2 dire che \u00e8 essenzialmente risultato, che esso \u00e8 alla fine quello che in realt\u00e0 \u00e8.\"\nMonismo assoluto materiale e spirituale.\nSin dagli scritti teologici giovanili Hegel si oppone energicamente al cosiddetto \"principio del nord\", a quella separazione tra ideale e reale che era tipica del kantismo e che non lasciava spazio alla conoscenza del Reale, inteso questo come l'Intero dal quale la Ragione traeva il suo senso e il suo perch\u00e9. Per Hegel il presupposto della verit\u00e0 della conoscenza \u00e8 un monismo assoluto di forme spirituali che si evolvono e si assolutizzano in un'unicit\u00e0 diveniente continua, dove il materiale e lo spirituale sono indistinguibili e connessi in un continuo superamento di \"momenti\" necessari del divenire storico per mezzo di una fenomenologia dove ci\u00f2 che \u00e8 posto trova la sua negazione e poi il suo superamento in una nuova figura (o appunto \"fenomeno\").\nSi tratta di un processo teleologico necessario, che gi\u00e0 nel 1807 veniva presentato cos\u00ec:\nLa separazione tra ideale e reale ad opera della religione.\nLa separazione tra ideale e reale, tra cielo e terra, ebbe luogo, secondo il filosofo tedesco, con l'avvento del pensiero ebraico e con il successivo pensiero cristiano. La religione cristiana, derivata da quella ebraica, aveva staccato il senso della propria vita dalla vita stessa, ponendolo al di sopra della terra, in un dio lontano posto in cielo. Dio non apparteneva pi\u00f9 all'intima natura delle cose, com'era, per esempio, presso gli antichi Greci, ma veniva scisso dal mondo; l'uomo cos\u00ec, lasciato al suo destino, viveva in uno stato, per cos\u00ec dire, di minorit\u00e0 dal quale, attraverso il senso del peccato e l'insoddisfazione per la propria esistenza, sentiva il bisogno di ricongiungersi con il senso vero delle cose. Con il cristianesimo era nato perci\u00f2 quel senso di frustrazione e di pena, di infelicit\u00e0 concettuale nella \"scissione\", che per millesettecento anni aveva impedito di capire il vero senso dello Spirito.\nLa \"coscienza infelice\".\nHegel definisce tale stato di scissione o alienazione \"Coscienza infelice\". Quest'ultima \u00e8 una situazione necessaria che serve all'uomo per ricercare quel senso dell'armonia perduta, per creare in lui la consapevolezza della propria esperienza tragica, la quale si risolve nell'aspirare alla riconciliazione finale con Dio, in una sorta d'armonia dinamica, con lo stesso significato che ne aveva dato Platone nel Sofista, quando si trov\u00f2 a definire la Dialettica come rapporto dell'unit\u00e0 con la molteplicit\u00e0. Questo fenomeno pregresso della storia dell'uomo \u00e8 cos\u00ec descritto da Hegel:\nL'atteggiamento di Hegel si pone allora come una negazione del cristianesimo ma anche come suo assorbimento nel procedere storico. L'\"Aufhebung\" (il Superamento) \u00e8 possibile se, come dice pi\u00f9 avanti con la fusione dell'effettualit\u00e0 reale con l'autocoscienza:\n\u00c8 sulla base di questa nuova visione dell'Assoluto che si possono intendere le critiche di Hegel alle filosofie precedenti di Kant, Fichte e Schelling. Nei confronti di Schelling, Hegel lamenta, a partire dalla \"Fenomenologia dello spirito\", l'assenza della prospettiva metodologica della dialettica. Per quanto concerne la conoscenza del Reale, che per Schelling si risolveva nella indifferenziata sinossi di ideale e reale, \u00e8 \"la notte in cui tutte le vacche sono nere\", come commenta Hegel nella prefazione della sua opera.\nProprio in virt\u00f9 di questo attacco alle filosofie precedenti La \"Fenomenologia dello spirito\" cerca di spiegare la storia del pensiero, attraverso un divenire, nel tempo e nelle epoche, dell'esperienza della coscienza, che Hegel intese come sottotitolo alla sua opera e che meglio inquadra il suo testo. L'opera descrive i tre momenti che, nella storia, hanno caratterizzato la cultura umana e che si ripetono continuamente nella vita di ciascun individuo, con l'intento di dimostrare, laddove ce ne fosse bisogno, la contemporaneit\u00e0 del modello astratto e del modello concreto, affinch\u00e9, attraverso i fatti della storia, possa dispiegarsi, rendendo conto di s\u00e9, il divenire dello Spirito.\nNon sono le cose che procedono dall'Assoluto, ma l'Assoluto \u00e8 questo stesso procedere. Da ci\u00f2 se ne deduce che per Hegel la Realt\u00e0 \u00e8 infinita, \u00e8 un Soggetto che tiene i fili della storia e che parla attraverso i suoi uomini, quegli uomini che la storia l'hanno sempre fatta in prima persona, che come strumenti nelle mani di questo ineluttabile essere supremo, ne operano il naturale svolgimento. Cosicch\u00e9 le vicende del mondo non sono estranee alla storia dello Spirito perch\u00e9 la storia del mondo \u00e8 la storia stessa di Dio, \u00e8 la storia dell'avvento dello Spirito, del realizzarsi della Ragione.\nLa \"Fenomenologia dello Spirito\".\nHegel sviluppa il tema della risoluzione del finito nell'infinito nella Fenomenologia dello Spirito (laddove fenomenologia significa \"Scienza di ci\u00f2 che appare\"). La fenomenologia \u00e8 la \"storia romanzata\" dello Spirito (Geist) che si ripercorre a partire dalla forme pi\u00f9 semplici della coscienza individuale; potremmo dire che la \"Fenomenologia\" sia il ricongiungersi dell'universale con s\u00e9 stesso, attraversando il concreto: in pratica \u00e8 come se nella dottrina hegeliana esistessero due piani separati che s'intersecano e sovrappongono quando l'Assoluto s'incarna nello Spirito soggettivo.\nHegel riproporr\u00e0 infine l'intero percorso, sia quello individuale che quello dello stesso Assoluto, nella \"Enciclopedia delle scienze filosofiche in compendio\".\nDall'individuo all'Assoluto.\nIl farsi dinamico dell'Assoluto, ovvero il divenire, il continuo cambiamento della realt\u00e0, avviene attraverso tre momenti dialettici fondamentali:\nQueste tre fasi non devono essere intese in senso cronologico, ma solo in senso ideale: infatti lo Spirito \u00e8 eterno sia come l'idea, sia come il suo opposto, la Natura.\nA questi tre momenti, corrispondono tre diverse branche della filosofia hegeliana:\nLa manifestazione dell'Assoluto, la sua discesa nel mondo \u00e8 rappresentata nella Fenomenologia, che secondo il primo progetto dell'autore doveva essere un'introduzione alla Logica: la coscienza umana, partendo dallo stadio della conoscenza empirica, si evolve gradualmente al sapere scientifico.\nCon l'ampliarsi della materia trattata, il testo si trasform\u00f2 in un'esposizione dell'intero sistema: da qui le confusioni e le oscurit\u00e0 che caratterizzano l'opera.\nLa Fenomenologia \u00e8 un'indagine, non solo della coscienza teoretica, ma anche della coscienza morale, sociale, politica e religiosa.\nLa Coscienza individuale ripercorre tutte le tappe dello Spirito Assoluto, e dopo molti travagli, viene ad identificarsi con esso. Da ci\u00f2 prende l'avvio una delle pi\u00f9 famose figure della \"Fenomenologia dello Spirito\", vale a dire quella della \"Coscienza infelice\" cio\u00e8 quella coscienza che non sa di essere tutta la realt\u00e0, e che pertanto viene dilaniata da opposizioni interne che riesce a superare solo comprendendo di essere il tutto. Inconsapevole di essere tutta la Realt\u00e0, versa in uno stato di scissione con l'Intero, sperimentando le lacerazioni, le opposizioni, i conflitti che si possono risolvere soltanto con la certezza che, su ogni singola realt\u00e0, questa stessa coscienza vi potr\u00e0 scorgere la sua piena realizzazione come Ragione, ritrovando la piena armonia con l'Assoluto.\nSono quattro i momenti dello sviluppo fenomenologico: la coscienza, l'autocoscienza, la ragione e lo spirito.\nI capisaldi del sistema hegeliano.\nPer comprendere al meglio il pensiero di Hegel, \u00e8 necessario chiarire nuovamente i punti fondamentali della sua dottrina che sono tre: \"La realt\u00e0 come Spirito Infinito (o Finito per Infinito)\", \"Identit\u00e0 di Razionalit\u00e0 (o Ragione) e Realt\u00e0\" e infine \"Il Compito della Filosofia (o funzione giustificatrice della Filosofia)\".\nLa realt\u00e0 come Spirito infinito.\nPer Hegel \u00e8 fondamentale superare le opposizioni e le scissioni della mente (ad esempio fenomeno/noumeno kantiano oppure Essere immutabile di Parmenide/Essere in divenire di Eraclito).\nIl fine di Hegel (e di conseguenza della sua filosofia) \u00e8 quello di costruire una totalit\u00e0 unificata, che chiamer\u00e0 Spirito Assoluto, superando questa armonia scissa e, pertanto, il compito della filosofia sar\u00e0 quello di costruire questo Assoluto al fine di superare le opposizioni e le scissioni.\nLo stesso Hegel dice: \"l'interesse della Ragione \u00e8 raggiungere una sintesi unificata\", cio\u00e8 l'unione tra in s\u00e9 (Tesi) e per s\u00e9 (Antitesi).\nLa conflittualit\u00e0 che per prima cosa Hegel deve risolvere \u00e8 la dualit\u00e0 Finito/Infinito.\nEgli non vuole n\u00e9 ridurre l'infinito ad una molteplicit\u00e0 di finito n\u00e9 considerare il finito come molteplicit\u00e0 dell'infinito. Hegel, dunque, deve mettere sullo stesso piano Finito e Infinito insieme, sostenendo che \"il mondo non \u00e8 altro che la manifestazione e realizzazione dell'infinito\".\nIl finito, costituito dalle sue parti finite, esiste solo e unicamente in funzione dell'Infinito. Ci\u00f2 significa che una parte di finito presa singolarmente per Hegel non esiste.\nPer comprendere a fondo questo concetto hegeliano, \u00e8 necessario rifarsi alla concezione romantica (di impronta schellinghiana) della Natura, intesa come Organismo vitale. Essa, infatti, \u00e8 costituita da parti, le quali singolarmente non esistono, ma insieme formano il Tutto (Il Tutto al di sopra della Parte). Questa concezione che risale al pensiero spinoziano, sar\u00e0 in seguito definita come \"olismo\". In particolare il sistema filosofico hegeliano \u00e8 stato chiamato \"Monismo Panteistico Dinamico\".\nIn questo senso Hegel si avvicina in parte al concetto di Sostanza gi\u00e0 presente in Spinoza, salvo che l'Assoluto \u00e8 Soggetto dinamico in divenire, Pensiero di Pensiero (Aristotele).\nLa realt\u00e0, dunque, non \u00e8 sostanza ma Soggetto, Spirito. Il soggetto inteso come attivit\u00e0, processo, automovimento, rappresenta un'acquisizione moderna resa possibile ad Hegel dalla scoperta di Kant dell'\"io penso\" (l'\"appercezione trascendentale\"). La realt\u00e0 dunque \u00e8 Spirito infinito e non \u00e8 pi\u00f9 rappresentata dalla sostanza staticamente al di sotto delle cose ricoperte dalla loro apparenza fenomenica. La realt\u00e0 \u00e8 soggetto, attivit\u00e0, automovimento. Non sono le cose che procedono dall'Assoluto ma l'Assoluto \u00e8 questo stesso procedere.\nCosicch\u00e9 le vicende del mondo non sono estranee alla storia dello Spirito. La storia del mondo \u00e8 la storia stessa di Dio, \u00e8 la storia dell'avvento dello Spirito, del realizzarsi della ragione.\nIdentit\u00e0 fra ragione e realt\u00e0.\nLa ragione (Vernunft), per Hegel non \u00e8 esclusivamente un mezzo legato alla mente umana, ma come intelletto (Verstand), \u00e8 un principio metafisico. La razionalit\u00e0 dunque non \u00e8 pura astrazione, ma pu\u00f2 essere trovata nel mondo come un raggruppamento delle leggi che lo regolano (infatti il mondo non \u00e8 una realt\u00e0 caotica, un susseguirsi disordinato di eventi, bens\u00ec \u00e8 dominato da un ordine razionale).\nAllora la logica, che studia i processi del pensiero, trover\u00e0 la sua corrispondenza nella metafisica, che studia i processi della realt\u00e0. Una delle colpe di Kant \u00e8 stata quella di avere privato con il criticismo il popolo tedesco della metafisica, ma un popolo senza metafisica \u00e8 come \u00abun tempio senza santuario\u00bb. Bisogna restituire alla speculazione la metafisica identificandola con la logica.\nReale ed esistente.\nCon questa affermazione, Hegel non vuole comunque sostenere che tutto ci\u00f2 che accade \u00e8 da considerarsi razionale (e quindi necessario e giusto) nei minimi particolari. \u00c8 vero che il reale \u00e8 razionale, cio\u00e8 perfettamente necessario, ma non \u00e8 vero che tutto ci\u00f2 che esiste in un determinato momento \u00e8 da considerarsi reale. Hegel, infatti, distingue fra \"reale\" ed \"esistente\". Solo gli aspetti pi\u00f9 profondi e universali dell'esistenza sono reali e quindi razionali. Invece, le manifestazioni particolari dell'esistenza (ci\u00f2 che \u00e8 contingente e inessenziale) non sono veramente reali. Ad esempio, sul piano politico, veramente reali non sono i sentimenti e le passioni degli individui, ma sono reali e razionali le istituzioni e soprattutto lo Stato. Analogamente, sul piano naturale, veramente reale non \u00e8 il singolo fenomeno, come, per esempio, l'iridescenza dell'arcobaleno, ma lo sono ben pi\u00f9 le leggi fisiche che lo determinano.\nReale non \u00e8, dunque, per Hegel, il particolare, l'individuo, ma l'universale.\nFunzione giustificatrice della filosofia.\nUna volta appurato che la realt\u00e0 \u00e8 ragione, e che tutto ci\u00f2 che avviene \u00e8 razionale, si tratta di stabilire quale sia il compito della filosofia. Hegel lo riscontra nel semplice \"prendere atto della realt\u00e0\" quale essa sia. La filosofia non deve prefiggersi di trasformare la realt\u00e0, come dir\u00e0 Marx. La filosofia, essendo la pi\u00f9 alta e compiuta manifestazione dell'Assoluto, non pu\u00f2 essere presente in ogni stadio del pensiero umano, ma solo alla fine del percorso, quando la realt\u00e0 \u00e8 gi\u00e0 compiuta e non vi \u00e8 pi\u00f9 nulla da trasformare. Si tratta di rendere sistematico e organico il processo descrittivo di \"ricapitolazione\". Ecco dunque che la filosofia altro non deve se non \"giustificare\".\nAd ogni modo, anche se si ammette l'esistenza dell'accidentale nella natura e nella storia, la trama essenziale del mondo, gli aspetti che contano nell'universo, restano, per Hegel, razionali e necessari. E se il reale \u00e8 razionale, per Hegel la filosofia deve sostanzialmente accettare la realt\u00e0 presente, senza contrapporre ad essa degli ideali alternativi (poich\u00e9 la realt\u00e0, sostanzialmente, \u00e8 gi\u00e0 come deve essere). Compito della filosofia \u00e8 prendere atto della realt\u00e0 storica e giustificarla con la ragione.\nIn particolare, la filosofia del diritto deve mostrare la razionalit\u00e0, e cio\u00e8 la positivit\u00e0, dell'epoca attuale e delle sue istituzioni politiche, per esempio dello Stato.\nHegel afferma che \"\u00abla filosofia \u00e8 il proprio tempo appreso con il pensiero\u00bb\". La filosofia non pu\u00f2 superare la propria et\u00e0, non pu\u00f2 prevedere il futuro; non dev'essere promotrice di progresso, non deve annunciare nuove epoche. La filosofia cerca, invece, di comprendere il presente, e di dimostrarne, con la riflessione, l'intrinseca necessit\u00e0.\nLa filosofia non ha il compito di trasformare la societ\u00e0, di determinarla o guidarla, ma di spiegarla.\nLa filosofia, per\u00f2, pu\u00f2 spiegare la realt\u00e0 solo al termine del suo processo di realizzazione. Infatti, un periodo storico pu\u00f2 essere pienamente compreso solo al termine del suo sviluppo, quando ha espresso tutte le sue potenzialit\u00e0.\nHegel sostiene che la filosofia \u00e8 simile alla Nottola di Minerva (una specie di civetta, uccello sacro alla dea Minerva (Atena), la quale nasce dal cervello di Giove e rappresenta la sapienza) che inizia il suo volo solo al crepuscolo, quando il sole \u00e8 gi\u00e0 tramontato. Hegel, con questa metafora, vuole dire che la filosofia sorge quando una civilt\u00e0 ha ormai compiuto il suo processo di formazione e si avvia al suo declino. Cos\u00ec, al tramonto degli stati ionici nell'Asia Minore sorge la filosofia ionica. Con la decadenza di Atene nasce la filosofia di Platone e di Aristotele. A Roma la filosofia si diffonde solo al tramonto della repubblica e col regime dittatoriale degli imperatori, ecc.\nLa dialettica.\nL'Assoluto, per Hegel, \u00e8 fondamentalmente il divenire. La legge che regola tale divenire - e cio\u00e8 la legge dell'Assoluto - \u00e8 la \"dialettica\". La dialettica \u00e8 in primo luogo la legge della razionalit\u00e0, cio\u00e8 il principio universale che fissa i rapporti fra i concetti opposti del pensiero. Ma la dialettica \u00e8 anche la legge della realt\u00e0, cio\u00e8 chiave stessa dell'universo, dato che la realt\u00e0 (la natura e il mondo umano della storia) \u00e8 una manifestazione della razionalit\u00e0. La dialettica \u00e8 una propriet\u00e0 dei pensieri e una propriet\u00e0 delle cose. Anche il mondo, in ogni sua parte, nella natura e nella storia, porta le tracce di questa legge.\nIl concetto di dialettica, nella tradizione filosofica, ha ricevuto significati diversi. Per Kant, dialettica \u00e8 l'attivit\u00e0 della ragione che si dibatte in insanabili contraddizioni quando abbandona il terreno dell'esperienza. Per Fichte dialettico \u00e8 lo sviluppo dell'Io che procede attraverso tre momenti: uno positivo (tesi), uno negativo di opposizione (antitesi), e uno di conciliazione degli opposti tramite limitazione (sintesi).\nHegel riprende la concezione triadica fichtiana secondo cui i rapporti fra i concetti si articolano in tre momenti (tesi, antitesi e sintesi). Questi termini, per\u00f2 non compaiono in Hegel, che preferisce i termini di natura ontologica (e di estrazione teologica): in s\u00e9 (an sich), per s\u00e9 (f\u00fcr sich), e in s\u00e9 e per s\u00e9 (an sich und f\u00fcr sich). \u00c8 pertanto un linguaggio un po' pi\u00f9 complesso che nell'Enciclopedia delle scienze filosofiche \u00e8 cos\u00ec spiegato:\nIl momento intellettivo astratto.\nIl 1\u00ba momento \"intellettivo astratto\" consiste nel considerare i concetti opposti del pensiero come del tutto distinti e separati gli uni dagli altri. Questo modo di pensare i concetti opposti, come sussistenti di per s\u00e9 e senza influenze reciproche (il bene distinto dal male, la vita dalla morte, ecc.), \u00e8 opera dell'intelletto (Verstand), che si lascia guidare dal principio di identit\u00e0 e di non contraddizione, secondo cui ogni cosa \u00e8 uguale a se stessa ed \u00e8 assolutamente diversa dalle altre.\nPer l'intelletto (Verstand), ad esempio, il bene \u00e8 bene e basta, e per esistere non ha bisogno che di se stesso, la vita \u00e8 vita e basta, ecc. Si tenga presente che per Hegel l'intelletto \u00e8 la facolt\u00e0 del dividere, del classificare, che separa e irrigidisce i concetti. La ragione (Vernunft), invece, \u00e8 la facolt\u00e0 che li mette in movimento e ne coglie l'unit\u00e0.\nL'intelletto \u00e8 il pensiero astratto, la ragione \u00e8 il pensiero concreto.\nIl momento razionale negativo.\nNel 2\u00ba momento \"razionale negativo o dialettico\", interviene appunto la ragione, che mette in evidenza i limiti dell'intelletto: infatti la ragione dimostra che ogni concetto, per essere compreso, non dev'essere isolato da tutti gli altri, ma, al contrario, va messo in relazione con la sua negazione, col suo opposto e l'opposizione per Hegel \u00e8 la molla della realt\u00e0: il bene, per essere compreso, va messo in relazione con l'esperienza concreta del male, ecc.\nInfatti, il bene \u00e8 tale solo in rapporto al male: chi non conosce il male non conosce nemmeno il bene. Per spiegare ci\u00f2 che una cosa \u00e8 bisogna chiarire ci\u00f2 che essa non \u00e8. Secondo Hegel, se isoliamo totalmente un concetto dal suo opposto, questo concetto perde di significato e addirittura si confonde e si rovescia nel suo opposto.\nIl momento razionale positivo.\nNel 3\u00ba momento, \"razionale positivo o speculativo\", la ragione si rende conto che ogni coppia di idee opposte si trova sempre contenuta in un'altra idea superiore che ne rappresenta la sintesi, ossia la loro correlazione. L'idea del vendere \u00e8 l'opposto di quella del comprare, ma l'una non pu\u00f2 sussistere senza l'altra, ed entrambe sono contenute nell'idea del commercio (sintesi) che le mette in correlazione.\nIl terzo momento \u00e8 detto anche della \"negazione della negazione\", giacch\u00e9 in esso gli opposti vengono negati nella loro negativit\u00e0 (cio\u00e8 nella loro separazione) e affermati nella loro unit\u00e0 in un concetto superiore. Il terzo momento \u00e8 detto anche del \"superamento\", parola italiana che traduce il sostantivo tedesco \"Aufhebung\", dal verbo Aufheben. Questo in realt\u00e0, ha tre significati etimologici: 1\u00ba \"togliere\" (auf), 2\u00ba \"sollevare/raccogliere\", 3\u00ba \"conservare superando\" (hebung). Infatti nel terzo momento gli opposti sono tolti dal loro isolamento e conservati nella loro unit\u00e0 per il superamento.\nMa la sintesi, a sua volta, diviene tesi di una successiva triade, e cos\u00ec via. In tal modo lo spirito passa da sintesi particolari a sintesi sempre pi\u00f9 vaste. Ad esempio, il mercato \u00e8 solo una delle componenti di una sintesi pi\u00f9 vasta, la societ\u00e0, e questa di una sintesi ancora pi\u00f9 ampia, lo Stato, ecc.\nIl processo dialettico per Hegel non \u00e8, per\u00f2, a sintesi aperta, ma a sintesi chiusa. Se il processo fosse aperto, cio\u00e8 se non si concludesse mai, l'Assoluto non avrebbe mai il pieno possesso di se stesso. Di conseguenza, Hegel opta per una dialettica a sintesi finale chiusa, cio\u00e8 per una dialettica che ha un ben preciso punto di arrivo (lo Spirito Assoluto). Pertanto, solo la sintesi finale \u00e8 propriamente il Vero. La Verit\u00e0 definitiva si comprende solo alla fine del processo dialettico, quando ne abbiamo percorso tutte le articolazioni.\nLa logica hegeliana e quella aristotelica.\nLa logica dialettica di Hegel \u00e8 diversa dalla logica aristotelica Questa aveva per suoi princ\u00ecpi fondamentali il principio di identit\u00e0 e quello di non contraddizione, secondo cui gli opposti non possono mai stare insieme. Invece, per Hegel il reale \u00e8 proprio un insieme (una sintesi) di opposti. La logica aristotelica, dunque, non serve; o, per meglio dire, \u00e8 la logica dell'intelletto, non della ragione.\nUna volta trasferita dal mondo dei concetti a quello della natura e della storia, la dialettica si svolge logicamente. I vari momenti (tesi, antitesi e sintesi) si succedono logicamente gli uni agli altri. Sennonch\u00e9 Hegel pensa che anche nella natura e nella storia la sintesi sia sempre il solo momento concreto, mentre tesi e antitesi restano astratti una volta superati. La sintesi \u00e8 il solo momento concreto perch\u00e9 costituisce il fine che guida lo sviluppo dialettico dei due momenti precedenti che ne costituiscono i passi intermedi e che esistono solo in funzione di essa.\nLa sintesi \u00e8 cronologicamente ultima ma logicamente prima. Tutto in modo coerente a ci\u00f2 che diceva Aristotele, per il quale ci\u00f2 che \u00e8 primo al pensiero \u00e8 ultimo nell'essere, e viceversa.\nPer esempio, nello sviluppo di una pianta dal seme (tesi), al fiore (antitesi), al frutto (sintesi), \u00e8 il frutto che guida lo sviluppo dell'organismo e che costituisce il fine verso cui il seme e il fiore tendono. Anche nella realt\u00e0 naturale e storica lo sviluppo avviene per negazioni: il seme per diventare fiore deve morire, negarsi, ma anche il fiore per diventare frutto (sintesi) deve morire. Analogamente, il bambino diviene adolescente solo se come bambino muore, e l'adolescente diventa adulto negando se stesso. Ogni negazione \u00e8 un'ulteriore determinazione. Il fiore nega la realt\u00e0 del seme ma d\u00e0 senso alla vita del seme, traduce la sua fine in una vita ulteriore e pi\u00f9 progredita.\nLa concezione dialettica del mondo elaborata da Hegel \u00e8 fondamentalmente ottimistica: infatti anche il momento dell'opposizione (dell'antitesi) \u00e8 benefico. La vita e la storia dell'uomo sono indubbiamente caratterizzate da drammi, fratture, contrasti e contraddizioni; tuttavia tali fratture sono necessarie, altrimenti la vita e la storia stesse verrebbero del tutto meno. Se il seme non \u201cmorisse\u201d in quanto seme, non si trasformerebbe in fiore e non ci sarebbe sviluppo. Il negativo \u00e8 l'ostacolo su cui si esercita la libert\u00e0 dell'uomo e il progresso dell'umanit\u00e0.\nIl divenire dell'identit\u00e0 viene rappresentato da Hegel con esempi e in termini pi\u00f9 generali, con una notazione letterale, tipica del rigore matematico. Aristotele, fondatore della logica, era solito a sua volta rappresentare i concetti di logica con delle lettere, e con tale simbologia enunciava le propriet\u00e0 riflessiva, simmetrica e transitiva degli enti.\nL'identit\u00e0 dell'identico e del diverso permea tutta la matematica e le scienze. \nNella Fenomenologia dello Spirito, Hegel esemplifica che quando scriviamo \"A = B\" stiamo affermando un'identit\u00e0 dell'identico e del diverso: con due lettere \"A\" e \"B\" indichiamo due enti-idee diversi (in quanto due) e allo stesso tempo uguali, a meno di ammettere che \"A\" e \"B\" sono semplicemente parole vuote di significato, due nomi per la stessa realt\u00e0 e che ogni uguaglianza \u00e8 una tautologia inutile all'essere e al limite al pensiero, vale a dire un io che diviene cosciente che due parole che credeva differenti in realt\u00e0 sono sinonimi per la stessa realt\u00e0. \nL'identit\u00e0 \"A = B\" non \u00e8 la presa di coscienza di una realt\u00e0 statica, preesistente e persistente a chi la scopre, che porta a accorgersi in un secondo momento che le realt\u00e0 fisiche sottostanti a due parole \"A\" e \"B\", magari non simili a prima vista, sono le stesse. \nL'identit\u00e0 \"A = B\" \u00e8 un processo dinamico in cui le parole \"A\" e \"B\" sono sinonimi intercambiabili \"soltanto nel momento di sintesi\", per tornare poi a divergere e contrapporsi. Nel primo caso, dopo questa presa di coscienza, la persona \u00e8 libera di impoverire il suo linguaggio e il suo pensiero, usando solo uno dei due termini che sono intanto equivalenti, e dimenticando l'altro; n\u00e9 \u00e8 libera di cancellare il percorso che ha portato a notare l'identit\u00e0, perch\u00e9 tale insieme di passaggi non \u00e8 una mera costruzione mentale, \u00e8 un divenire dell'essere: non si deve perdere la dialettica, se non si vuole perdere l'oggetto\nHegel mostra non solo la valenza di quelle propriet\u00e0, ma che una qualunque identit\u00e0 del tipo \"A = B\", non \u00e8 mai un'identit\u00e0 statica, ma un'identit\u00e0 dinamica, che diviene nel tempo (tesi: A = A; antitesi: B'= A, B= (A'); sintesi: A = (A')). Indicando i due termini dell'eguaglianza non con un'unica lettera A, ma con due \"A\" e \"B\", \u00e8 implicita una differenza fra i due termini, che resta \"aufheben\" come tolta nella sintesi, in cui \"A\" \u00e8 identico al suo diverso \"A'\". La sintesi \u00e8 logicamente prima perch\u00e9 rappresenta alla coscienza anche i due successivi momenti dell'identit\u00e0 riflessiva, e della manifestazione e della contrapposizione col diverso al proprio interno (\"B\" \u00e8 anche uguale ad \"A\").\nL'ultimo Hegel.\nNella hegeliana visione dialettica della realt\u00e0 il male, l'antitesi, il negativo, la tragicit\u00e0 della vita sono sempre risolti dalla positivit\u00e0 della sintesi finale ottenuta tramite la ragione, che nega la negazione e quindi riafferma il bene a un grado pi\u00f9 elevato.\nAndando oltre la teodicea di Leibniz, secondo Hegel il male presente in ogni aspetto dell'esistenza, il pantragismo, rientra nell'ottimismo dialettico in cui la negativit\u00e0 viene conservata e superata dalla sintesi della razionalit\u00e0, il panlogismo.\nInvece nel pensiero dell'ultimo Hegel sorge una drastica dissociazione da questo processo dialettico che, mediante il \"logico\", neutralizzerebbe il \"tragico\" rendendolo giustificabile e quindi giusto (pangiustificazionismo).\nInfatti, nella famosa sezione dedicata all'\"astuzia della ragione\" (\"List der Vernunft\"), nella \"Introduzione\" alle \"Lezioni sulla filosofia della storia\" (1837), Hegel distingue\nL'ottimistica visione esistenziale svanisce davanti alla constatazione del persistere della coscienza infelice nelle singole soggettivit\u00e0 in preda dell'Assoluto, vittime passive d'un fatalismo storico che sfrutta gli individui per il suo presunto progresso provvidenziale. Cos\u00ec Hegel finisce col sostenere che \u00abLa storia non \u00e8 il terreno della felicit\u00e0. I periodi di felicit\u00e0 sono in essa pagine vuote\u00bb e con il parlare di \"[Geschichte als] Schlachtbank\", del \u00ab[banco da] mattatoio della storia\u00bb."}
{"id": "1065781", "revid": "6066", "url": "https://it.wikipedia.org/wiki?curid=1065781", "title": "Ludwig Sylow", "text": ""}
{"id": "1065783", "revid": "729019", "url": "https://it.wikipedia.org/wiki?curid=1065783", "title": "Distretto di Leibnitz", "text": "Leibnitz \u00e8 un distretto amministrativo dello stato di Stiria, in Austria.\nSuddivisione amministrativa.\nIl distretto si suddivide in 29 comuni, di cui 1 con status di citt\u00e0 e 15 con diritto di mercato."}
{"id": "1065789", "revid": "298229", "url": "https://it.wikipedia.org/wiki?curid=1065789", "title": "Muro dei Riformatori", "text": "Il Monumento internazionale alla Riforma (in francese \"Monument international de la R\u00e9formation\", in tedesco: \"Internationales Reformationsdenkmal\"), conosciuto pure come Il muro dei Riformatori \u00e8 un monumento situato all'interno del Parc des Bastions, nella citt\u00e0 di Ginevra, in Svizzera.\nQuesto monumento onora i personaggi principali, gli avvenimenti ed i documenti della Riforma protestante rappresentandoli come statue e bassorilievi.\nIl Muro si trova nel territorio della Universit\u00e0 di Ginevra, fondata da Giovanni Calvino e fu edificato per commemorare il quattrocentesimo anniversario della nascita di Calvino ed il trecentocinquantesimo anniversario della fondazione dell'universit\u00e0. \u00c8 costruito sulle vecchie mura di Ginevra e la collocazione del monumento \u00e8 intesa rappresentare le fortificazioni e quindi l'importanza integrale della citt\u00e0 di Ginevra per la Riforma protestante.\nInaugurato nel 1909 era il culmine di un concorso lanciato per trasformare quella parte del parco. Il concorso coinvolgeva 71 altre proposte da tutto il mondo. Il progetto vincitore fu proposto da quattro architetti svizzeri: Charles Dubois, Alphonse Laverri\u00e8re, Eug\u00e8ne Monod e Jean Taillens (che propose pure un altro progetto, arrivato terzo). Le sculture furono create da due scultori francesi: Paul Landowski e Henri Bouchard.\nDurante la Riforma protestante, Ginevra fu il centro del Calvinismo e la sua storia e retaggio, dal XVI secolo sono stati strettamente legati a quello del Protestantesimo. Per la sua stretta connessione a quella teologia, le persone rappresentate sul muro erano calvinisti. Ciononostante, sono rappresentati anche altri personaggi.\nAl centro del monumento si trovano le statue, alte cinque metri, dei quattro maggiori rappresentanti del Calvinismo:\nAlla sinistra delle statue centrali, vi sono statue alte tre metri di\nAlla destra si trovano le statue alte tre metri di:\nLungo il muro, su entrambi i lati delle statue centrali, \u00e8 inciso il motto sia della Riforma protestante che della citt\u00e0 di Ginevra: \"Post Tenebras Lux\" (Dopo le tenebre la luce). Sul piedistallo centrale delle statue si trova inciso il monogramma di Cristo: \u0399\u0397\u03a3."}
{"id": "1065790", "revid": "729019", "url": "https://it.wikipedia.org/wiki?curid=1065790", "title": "Distretto di Leoben", "text": "Leoben \u00e8 un distretto amministrativo dello Stato di Stiria, in Austria.\nSuddivisione amministrativa.\nIl distretto si suddivide in 16 comuni, fra i quali 3 con status di citt\u00e0, 8 con diritto di mercato ed i restanti 5 comuni semplici."}
{"id": "1065791", "revid": "767487", "url": "https://it.wikipedia.org/wiki?curid=1065791", "title": "Irr\u00e9versible", "text": "Irr\u00e9versible \u00e8 un film del 2002 scritto e diretto da Gaspar No\u00e9, interpretato da Vincent Cassel e Monica Bellucci.\nTrama.\nMarcus e Alex devono recarsi ad una festa con Pierre, amico di Marcus ed ex fidanzato di Alex. I tre si ritrovano alla festa ma Marcus, dopo due ore, \u00e8 gi\u00e0 strafatto e si comporta da folle, infastidendo con il suo comportamento prima Pierre, che cerca inutilmente di farlo ragionare, poi Alex che infine, stancatasi, decide di tornarsene a casa da sola. Mentre attraversa un sottopassaggio Alex viene stuprata selvaggiamente e poi massacrata di botte. Marcus e Pierre, uscendo dal locale, scoprono l'accaduto vedendo Alex, con il volto tumefatto, mentre viene trasportata in barella su di un'ambulanza.\nSconvolto e accecato dalla rabbia, Marcus trascina l'amico Pierre nella disperata ricerca del colpevole, per vendicare Alex. Dopo una frenetica ricerca giungono in un postribolo gay dove dovrebbe trovarsi il presunto stupratore. I due massacrano l'uomo erroneamente ritenuto responsabile dello stupro. In realt\u00e0 l'uomo aggredito e ucciso a colpi di estintore non \u00e8 lo stupratore di Alex, ma solo una persona che stava parlando con il colpevole, che dopo il massacro abbandona indisturbato il locale.\nIl film \u00e8 montato come un lungo piano sequenza (in realt\u00e0 composto da un mosaico di riprese separate), e composto a ritroso, dalla scena conclusiva in cui due persone sentono le ambulanze fuori dal locale gay, al m\u00e9nage tra Marcus e Alex.\nColonna sonora.\nLa colonna sonora \u00e8 di Thomas Bangalter, musicista francese noto per essere uno dei componenti del duo Daft Punk e del trio Stardust.\nDistribuzione.\n\u00c8 stato presentato in concorso al 55\u00ba Festival di Cannes e ha vinto il \"Cavallo di Bronzo\" allo Stockholm Film Festival.\nAccoglienza.\nGiudicato da parte della critica come uno dei film pi\u00f9 controversi del 2002, principalmente a causa delle rappresentazioni esplicite di violenza sessuale e omicidio, \u00e8 stato paragonato a pellicole come \"Memento\", \"Peppermint Candy\" e \"Betrayal\" per la tecnica di cronologia inversa utilizzata."}
{"id": "1065792", "revid": "53588", "url": "https://it.wikipedia.org/wiki?curid=1065792", "title": "Monumento internazionale alla Riforma", "text": ""}
{"id": "1065793", "revid": "62221", "url": "https://it.wikipedia.org/wiki?curid=1065793", "title": "Soglia di intervento", "text": ""}
{"id": "1065794", "revid": "62221", "url": "https://it.wikipedia.org/wiki?curid=1065794", "title": "Soglia di danno", "text": ""}
{"id": "1065797", "revid": "767487", "url": "https://it.wikipedia.org/wiki?curid=1065797", "title": "Marco Livio Druso (tribuno)", "text": "Il fallimento delle sue riforme legislative e il suo successivo assassinio alla fine del 91 a.C. sono considerati una causa immediata della guerra sociale (91-88 a.C.).\nBiografia.\nDruso fu figlio di Marco Livio Druso, fratello di Livia Drusa (moglie di Marco Porcio Catone Saloniano) e padre adottivo di Marco Livio Druso Claudiano.\nCome tribuno della plebe, nel 91 a.C., mise in atto una politica che and\u00f2 a favore della classe senatoriale, conferendole la giurisdizione sulle giurie sottratta all'ordine equestre come punizione per l'ingiusta condanna di Publio Rutilio Rufo nel 92 a.C. Tra i suoi interventi a favore della plebe, install\u00f2 una commissione per garantirle pi\u00f9 terre, sia a Roma sia nelle nuove colonie, e impose l'abbassamento del prezzo del grano.\nGiunse ad ottenere il sostegno di molti influenti senatori, tra cui Marco Emilio Scauro, ma lo perse quando volle garantire la cittadinanza romana agli alleati italici. Si inimic\u00f2 il Senato, i membri dell'ordine equestre, il popolo di Roma che non voleva che gli Italici divenissero cittadini, e persino i ricchi possidenti terrieri italici, che temevano di perdere le proprie terre. Le sue leggi precedenti vennero dichiarate invalide, e dopo poco, nel novembre dello stesso anno, Druso venne assassinato.\nLa sua morte segn\u00f2 l'inizio della Guerra sociale del 91-88 a.C., con gli Italici che si rivoltarono."}
{"id": "1065801", "revid": "486946", "url": "https://it.wikipedia.org/wiki?curid=1065801", "title": "Gary Weinstein", "text": ""}
{"id": "1065805", "revid": "729019", "url": "https://it.wikipedia.org/wiki?curid=1065805", "title": "Strada statale 166 degli Alburni", "text": "La strada statale 166 degli Alburni (SS 166) \u00e8 una strada statale italiana che prende il nome dal massiccio lungo cui si sviluppa.\nStoria.\nLa strada statale 166 venne istituita nel 1953 con il seguente percorso: \"Innesto con la SS. n. 18 presso la stazione di Capaccio - Roccadaspide - Bellosguardo - San Rufo - Innesto con la SS. n. 19 presso il bivio per Atena Lucana.\"\nPercorso.\nL'arteria stradale inizia nel comune di Capaccio presso la borgata Capaccio Scalo staccandosi dalla strada statale 18 Tirrena Inferiore per addentrarsi nel parco nazionale del Cilento, Vallo di Diano e Alburni.\nRaggiunge l'abitato di Roccadaspide dove incrocia la ex strada statale 488 di Roccadaspide e prosegue lambendo Castel San Lorenzo. Superando il fiume Calore Lucano e il torrente Fasanella, arriva a Bellosguardo e al bivio per Corleto Monforte, dopo il quale la strada sale in altitudine fino al passo della Sentinella (932 m s.l.m.).\nRidiscende verso San Rufo, incrocia la ex strada statale 426 di Polla nei pressi del bivio per San Pietro al Tanagro ed infine termina il proprio percorso ad Atena Scalo, innestandosi sulla strada statale 19 delle Calabrie.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Salerno; a seguito invece del D.P.C.M. del 23 novembre 2004 la strada \u00e8 stata inserita nella rete stradale di interesse nazionale tornando, dal 1\u00ba aprile 2006, sotto la gestione dell'ANAS.\nLa Strada Statale 166 attraversa i territori dei seguenti comuni: Capaccio, Roccadaspide, Castel San Lorenzo, Aquara, Bellosguardo, Corleto Monforte, San Rufo e Atena Lucana."}
{"id": "1065808", "revid": "36426", "url": "https://it.wikipedia.org/wiki?curid=1065808", "title": "Madonna della Libera (Alatri)", "text": "La Madonna della Libera \u00e8 un affresco del XIV secolo presente nella collegiata di Santa Maria Maggiore ad Alatri.\nAttualmente \u00e8 collocato nella cappella che conclude la navata di sinistra della chiesa: \u00e8 stato qui trasportato nel 1852 insieme al blocco di pietra semicircolare su cui era stata dipinta.\nL'immagine \u00e8 sempre stata oggetto di particolare venerazione da parte degli alatrensi che ne hanno fatto la compatrona della citt\u00e0: il culto si festeggia l'8 settembre con una grande fiera.\nOgni 50 anni si svolge la celebrazione solenne portando in processione l'immagine per il paese."}
{"id": "1065820", "revid": "124993352", "url": "https://it.wikipedia.org/wiki?curid=1065820", "title": "Sandro Iovino", "text": "Biografia.\n\u00c8 noto soprattutto per aver doppiato Rutger Hauer nel film \"Blade Runner\", Montgomery Burns nel cartone animato \"I Simpson\" e il personaggio di Windom Earle nella serie televisiva statunitense \"I segreti di Twin Peaks\".\nHa inoltre doppiato Al Pacino ne \"Lo spaventapasseri\", Leslie Nielsen in \"Scary Movie 3 - Una risata vi seppellir\u00e0\" (2003) e \"Scary Movie 4\" (2006), J. K. Simmons nella trilogia di \"Spider Man\", Terence Stamp in \"Superman II\", il personaggio del signor Perry in \"L'attimo fuggente\" (1989), lo Stalker nell'omonimo film di Andrej Tarkovskij del 1979 e il personaggio di Ser Barristan Selmy il Valoroso (interpretato da Ian McElhinney) ne \"Il Trono di Spade\" (stagioni 1, 3 e 4)."}
{"id": "1065823", "revid": "834", "url": "https://it.wikipedia.org/wiki?curid=1065823", "title": "Suzanne/Giovanna d'Arco", "text": "Suzanne/Giovanna d'Arco \u00e8 un singolo del cantautore italiano Fabrizio De Andr\u00e9, pubblicato nel 1972.\nDescrizione.\nIl singolo, pubblicato con due diverse copertine (di cui una con riproduzione dei testi), presenta due canzoni, entrambe traduzioni dal poeta/cantautore canadese Leonard Cohen: \"Suzanne\" e \"Giovanna d'Arco\". Nel 1974 De Andr\u00e9 incider\u00e0 nuovamente i brani per l'album \"Canzoni\", con arrangiamenti di Gian Piero Reverberi: in questa occasione, \"Giovanna d'Arco\" avr\u00e0 una strofa in meno.\n\"Suzanne\" \u00e8 la traduzione di uno dei pezzi pi\u00f9 celebri di Cohen, \"Suzanne\", che l'artista canadese incluse nel suo album di debutto, \"Songs of Leonard Cohen\" (1967), sebbene la canzone fosse gi\u00e0 stata incisa nel 1966 dalla cantante folk Judy Collins. Si tratta di Suzanne Verdal, una ballerina incontrata a Montreal che aveva ispirato un paio di poesie finite su Parasites Of Heaven. La canzone intreccia una visita a casa sua, vicino al fiume St. Lawrence, e le fantasie scatenate da una visita a una piccola chiesa dei marinai sempre a Montreal, la Chapelle de Bonsecours. La trama sfuggente eccita l'attenzione, Cohen appare fin dalla prima canzone del primo album un affabulatore capace di incantare, di portare chi ascolta in un altro mondo di meravigliosi fantasmi. Finanche al primo incontro con l'esotica Suzanne, Cohen ci dice che tu saprai \"Che sei sempre stato suo amante E vuoi viaggiare con lei E vuoi viaggiare cieco E pensi che forse ti fiderai di lei Perch\u00e9 hai toccato il suo corpo perfetto con la tua mente\". Alla fine della poesia, Suzanne eleva tutte le varie realt\u00e0 contraddittorie di questo mondo - \"i rifiuti ed i fiori\" - a bellezza, inoltre porta noi stessi, per mezzo dell'amore, alla perfezione - \"per aver toccato il tuo corpo perfetto con la sua mente\". Un pi\u00f9 lontano aspetto ragguardevole di Suzanne \u00e8 che la stessa pu\u00f2 essere avvicinata o abbandonata a volont\u00e0 - \"puoi passare la notte accanto a lei\". Suzanne \u00e8 un sogno, un'icona con la quale viaggiare mentalmente.\n\"Giovanna d'arco\" fu pubblicata da Cohen nel marzo 1971, nell'album \"Songs of Love and Hate\". Un anno dopo fu tradotta da Fabrizio de Andr\u00e8 come lato B dell'album Suzanne. Il 45 giri fu pubblicato con due diverse copertine. Le due canzoni entrarono poi nell'album Canzoni, con nuovi arrangiamenti e, per quanto riguarda Giovanna D'arco, anche con una strofa in meno. La storia \u00e8 quella di Jeanne d'Arc (1412-1431), la pulzella d'Orleans, che nell'ambito della guerra dei cent'anni contribu\u00ec ad incoronare Carlo VII re di Francia. Divenuta troppo ingombrante fu venduta agli inglesi, processata e condannata al rogo. Cohen racconta della ragazza che ormai stanca, sogna il matrimonio, un vestito da sposa \"o qualcosa di bianco\" e si ritrova a parlare con il fuoco che le si arrampica dentro."}
{"id": "1065826", "revid": "31886", "url": "https://it.wikipedia.org/wiki?curid=1065826", "title": "Festa di san Sisto", "text": "La festa di san Sisto \u00e8 l'insieme delle devozioni popolari al santo patrono di Alatri che si estrinsecano durante tutto l'anno e trovano la propria acme nel giorno del mercoled\u00ec dopo Pasqua.\nSan Sisto I papa: patrono di Alife e di Alatri.\nSecondo l\"'Historia Allifana\" dell'abate Alessandro Telesino, nel dicembre 1131, il nobile normanno Rainulfo de Quarrel Drengot, conte di Alife (feudatario anche di Caiazzo, Sant'Agata dei Goti, Airola, Avellino, etc.) si trovava a Roma, alla corte del neoeletto antipapa Anacleto II (Pietro Pierleoni), la cui elezione stessa era stata appoggiata dai Normanni, di contro a quella del papa ufficiale Innocenzo II (Gregorio Papareschi), eletto qualche mese prima.\nIn quel periodo la citt\u00e0 e la contea di Alife erano attanagliate dalla peste che mieteva vittime in tutta la vallata. \nPer questo Rainulfo, approfittando della sua amicizia con Anacleto, gli chiese le reliquie di un \u00abgran santo\u00bb affinch\u00e9 potesse portarle nella sua contea e per intercessione del quale avrebbe chiesto al Signore di far cessare il morbo. Anacleto, nonostante l'amicizia, non si dimostr\u00f2 molto ben disposto ma proprio mentre il conte era in udienza, arriv\u00f2 la notizia che nella basilica di San Pietro si era spezzata la trave di una navata laterale finita poi sull'altare contenente le spoglie del pontefice Sisto I, scoperchiandolo. \nPer tale motivo l'urna che conteneva il corpo del pontefice fu temporaneamente tolta dal luogo in cui da secoli riposava (per permettere il ripristino dell'altare) e affidata alla custodia di Anacleto. \nL'avvenimento fu dai credenti considerato \"un segno\" del fatto che san Sisto I avesse accolto la richiesta di Rainulfo per essere portato dove c'era pi\u00f9 bisogno del suo patrocinio. \nNel gennaio 1132 Anacleto, segretamente, consegn\u00f2 le spoglie al conte Rainulfo.\nIl racconto della traslazione delle reliquie \u00e8 comune sia alla tradizione di Alatri che a quella di Alife, almeno finch\u00e9 Rainulfo ripart\u00ec da Roma per dirigersi ad Alife. La leggenda alatrina, invece, propone una variazione storicamente non documentata quanto quella alifana che vorrebbe che il conte Rainulfo, partito con un gruppo di vetturiali alifani, mand\u00f2 avanti un legato a cavallo affinch\u00e9 annunziasse in tempo debito l'arrivo del sacro deposito ai nobili della citt\u00e0, al clero e, soprattutto, al vescovo dell'epoca che si chiamavano Roberto e in modo che si potesse preparare una degna accoglienza. L'11 gennaio, durante il trasporto delle reliquie, la mula percorreva la via Latina in direzione di Alife: superata la citt\u00e0 di Anagni, arriv\u00f2 ad un bivio dove s'impunt\u00f2 a svoltare a sinistra, volendo a tutti i costi dirigersi per un'impervia strada in salita che portava all'antica citt\u00e0 di Alatri. Il gruppo che scortava l'animale non fu capace di far cambiare direzione all'animale, n\u00e9 con le buone e nemmeno con le bastonate per cui, vedendo in questo atteggiamento dell'animale un ulteriore \"segno\" di San Sisto, la lasciarono senza redini e la seguirono. La mula cammin\u00f2 per un bel tratto, lontano dalla via principale, giungendo fin sotto le mura della citt\u00e0 di Alatri, fermandosi prima nei pressi dell'Ospedale di San Matteo e dirigendosi poi verso la cattedrale davanti alle cui porte si inginocchi\u00f2. La leggenda di Alatri, vuole che agli alifani di scorta, addolorati per la deviazione non programmata, fu dato solo un dito del Santo e che ritornarono mesti, ad Alife. E questa \u00e8 la versione della tradizione alatrese, in base alla quale ogni nuovo vescovo di Anagni-Alatri, all'atto della prima visita ufficiale, deve montare una mula all'ingresso della citt\u00e0 e salire fino alla Cattedrale. La leggenda alifana, invece, non parla affatto della deviazione di percorso fatta dall'animale, ma che la mula arriv\u00f2 ad Alife nel luogo dove oggi sorge la chiesa di San Sisto Extra Moenia: qui la mula s'inginocchi\u00f2 su un sasso e, in un bagliore di luce sacra, lasci\u00f2 impressa su quella pietra l'impronta del suo ginocchio (quel sasso \u00e8 ancor oggi conservato in quel posto preciso). Sempre secondo la leggenda, non appena le reliquie di san Sisto arrivarono nei pressi delle mura di Alife, immediatamente cess\u00f2 la peste e il conte, felice di aver fatto questo grande dono agli alifani, immediatamente ordin\u00f2 la costruzione di una cattedrale, affinch\u00e9 le reliquie fossero accolte, conservate e venerate.\nPer qualche anno le reliquie riposarono in quella che oggi \u00e8 la chiesa di San Sisto Extra moenia, fino all'11 agosto del 1135, quando, nella mattinata, furono solennemente portate in processione nel nuovo tempio. E da allora, da circa un millennio, gli alifani perpetuano la memoria di questo solenne \"trasferimento\" delle reliquie: la sera del 10 agosto, intorno alle 21, il busto argenteo di San Sisto viene portato alla chiesa fuori le mura; qui resta tutta la notte, vegliato dal popolo, fino alle 9 del mattino dell'11, quando viene solennemente riportato in Cattedrale, rievocando l'ingresso delle sacre reliquie. Dal medioevo, fino a pochi anni or sono, la \"questione delle reliquie\" ha diviso le citt\u00e0 di Alife e di Alatri, ognuna delle quali riteneva di detenere per intero il corpo di San Sisto. Recenti studi condotti sia ad Alife che ad Alatri negli anni '80, sono del parere che entrambe le citt\u00e0 hanno il 50% del corpo del Santo.\nE cos\u00ec, dopo aver effettuato anche un gemellaggio nel 1984 tra le due diocesi, la comune devozione per il santo pontefice Sisto I ha fatto s\u00ec che un gruppo di alifani si rechi in visita ufficiale ad Alatri il mercoled\u00ec in Albis e, allo stesso modo, gli Alatresi si rechino ad Alife nel pomeriggio del 10 agosto per trattenersi ad Alife durante i giorni della festa.\nLa Statua.\nAd Alatri si conserva una grande effigie di San Sisto, il cui volto argentato fu disegnato nel 1584 da mons. Ignazio Danti.\nAd Alife un busto argenteo dei maestri argentieri del seicento napoletano fu trafugato nel maggio del 1984: nel 1986, due artisti alifani, i fratelli Gianni e Alessandro Parisi, sulla scorta di fotografie e documenti, hanno realizzato una copia del busto argenteo molto simile all'originale che \u00e8 stato, cos\u00ec, restituito alla devozione popolare."}
{"id": "1065828", "revid": "53588", "url": "https://it.wikipedia.org/wiki?curid=1065828", "title": "Monumento internazionale della Riforma", "text": ""}
{"id": "1065832", "revid": "120395", "url": "https://it.wikipedia.org/wiki?curid=1065832", "title": "Iconoclasti", "text": ""}
{"id": "1065834", "revid": "1305772", "url": "https://it.wikipedia.org/wiki?curid=1065834", "title": "Turrican 3", "text": "Turrican 3, chiamato anche \"Turrican III: Payment Day\" nell'edizione tedesca e intitolato Mega Turrican su console, \u00e8 un videogioco a piattaforme facente parte della serie di videogiochi \"Turrican\", pubblicato per Amiga nel 1993 e per Mega Drive nel 1994.\nL'ultimo capitolo, non pi\u00f9 curato da Manfred Trenz, presenta comunque sempre le musiche di Chris H\u00fclsbeck. Rispetto ai primi due, \u00e8 quasi assente l'elemento esplorazione e ci sono meno livelli, inoltre lo sparo a rotazione viene rimosso e sostituito da una corda con rampino utile per raggiungere punti elevati.\nArmi.\nNel gioco viene rimosso lo sparo a rotazione a 180\u00b0 presente nei capitoli precedenti, e vengono aggiunte nuove armi.\nProduzione.\nI crediti vanno a:\nLa pubblicazione del progetto \u00e8 stata alquanto travagliata, il gioco nasce infatti come \"Mega Turrican\" su Sega Mega Drive e viene realizzato dal team che lo ha reso celebre su Amiga, ovvero Factor 5.\nL'idea era inizialmente di creare un reale seguito della saga su Amiga, ma la pirateria dilagante e il mercato in chiara flessione suggerirono di optare per la console di Sega. \u00c8 a questo punto che entra in gioco Neon software: il team guidato da Peter Thierolf, programmatore ben noto agli utenti di Amiga per i suoi trascorsi in Kaiko (la software house di Chris Huelsbeck) chiese ed ottenne di poter realizzare un porting per Amiga del titolo Mega Drive, che nel frattempo per dei problemi legali era stato rinviato.\nLa prima versione a uscire fu quella per Amiga, pubblicata nel 1993 da Rainbow Arts in Germania e da Renegade Software nel resto dell'Europa, presentava una grafica meno curata rispetto a quella della console SEGA. La versione Mega Drive venne invece pubblicata nel 1994 da Data East.\nNel 2004 esce \"Turrican 3\" per Commodore 64 prodotto dal gruppo Smash Designs, ma non \u00e8 una conversione dell'episodio uscito ai tempi per Amiga e Mega Drive, bens\u00ec un'opera amatoriale non ufficiale, ispirato al secondo capitolo della serie.\nSono state pubblicate emulazioni ufficiali della versione Mega Drive per Wii nel 2008 e della versione Amiga per BlackBerry nel 2013."}
{"id": "1065835", "revid": "77358", "url": "https://it.wikipedia.org/wiki?curid=1065835", "title": "Mamayen Kurgan", "text": ""}
{"id": "1065838", "revid": "486946", "url": "https://it.wikipedia.org/wiki?curid=1065838", "title": "Frat Rock", "text": ""}
{"id": "1065839", "revid": "1048993", "url": "https://it.wikipedia.org/wiki?curid=1065839", "title": "Giuseppe Bennati", "text": "Biografia.\nFrequent\u00f2 il Centro sperimentale di cinematografia, interrompendo gli studi a causa della guerra. Nel dopoguerra diresse alcuni documentari ed esord\u00ec nel lungometraggio nel 1951 con il film \"Il microfono \u00e8 vostro\".\nIl successivo film, \"Amore selvaggio\" (1953), dest\u00f2 l'interesse della critica e lo impose come narratore. Buon successo ottennero anche i successivi \"La mina\" (1958) con Antonio Cifariello, e \"Labbra rosse\" (1960), pellicola che in qualche misura anticip\u00f2 i temi di \"Lolita\" (1962) di Stanley Kubrick.\nIn \"Congo vivo\" (1962) affront\u00f2 i problemi sociali e politici delle nuove realt\u00e0 nell'Africa indipendente.\nPer la Rai realizz\u00f2 nel 1970 \"Marcovaldo\", una miniserie tratta dall'omonimo romanzo di Italo Calvino.\nIl suo ultimo lavoro, il film giallo \"L'assassino ha riservato nove poltrone\", risale al 1974.\nMor\u00ec a Milano nel 2006."}
{"id": "1065840", "revid": "339392", "url": "https://it.wikipedia.org/wiki?curid=1065840", "title": "British Blues", "text": ""}
{"id": "1065842", "revid": "73447", "url": "https://it.wikipedia.org/wiki?curid=1065842", "title": "Art-rock", "text": ""}
{"id": "1065844", "revid": "810736", "url": "https://it.wikipedia.org/wiki?curid=1065844", "title": "Fee", "text": ""}
{"id": "1065845", "revid": "599013", "url": "https://it.wikipedia.org/wiki?curid=1065845", "title": "Tci", "text": ""}
{"id": "1065847", "revid": "73447", "url": "https://it.wikipedia.org/wiki?curid=1065847", "title": "Pub Rock", "text": ""}
{"id": "1065854", "revid": "73447", "url": "https://it.wikipedia.org/wiki?curid=1065854", "title": "Raga Rock", "text": ""}
{"id": "1065858", "revid": "842", "url": "https://it.wikipedia.org/wiki?curid=1065858", "title": "Turrican II", "text": ""}
{"id": "1065859", "revid": "122246", "url": "https://it.wikipedia.org/wiki?curid=1065859", "title": "Castello di Nisida", "text": "Il castello di Nisida \u00e8 un edificio di Napoli situato a Nisida, isolotto dell'arcipelago delle isole Flegree.\nStoria.\nLa costruzione, forse di epoca tardo-angioina, fu riadattata in epoca moderna, a partire dal XVI secolo, come caposaldo nel sistema difensivo della citt\u00e0 pianificato dal vicer\u00e9 don Pedro de Toledo che si estendeva da Baia fino allo Sperone. La trasformazione fu resa necessaria a seguito delle reiterate scorrerie del celebre \u201cpirata Barbarossa\u201d sulle coste della Calabria, su Ischia e su Procida. La propriet\u00e0 del castello, cos\u00ec come quello dell'intero isolotto, appartenne alla famiglia napoletana dei Macedonio, duchi di Grottolella. Nel 1656, anno della terribile epidemia di peste, il vicer\u00e9 Antonio \u00c1lvarez de Toledo y Beaumont volle che il castello fosse adibito a lazzaretto per raccogliere gli appestati.\nDurante il periodo borbonico, in seguito al rafforzamento della flotta militare e delle mutate condizioni strategiche, la costruzione fu adibita all'internamento dei prigionieri politici. Le tribolate vicende che caratterizzano tali mutamenti furono arricchite da episodi pi\u00f9 o meno eclatanti come ad esempio nel 1851 quando il conte di Gladstone denunci\u00f2 le disumane condizioni in cui versavano i detenuti. Ironia della sorta volle che, nel periodo post-unitario, il castello divenne luogo di detenzione per gli ex funzionari borbonici a seguito dell'epurazione avviata dai Savoia nella Pubblica Amministrazione. Oggi \u00e8 sede dell'Istituto Penitenziario per Minorenni di Napoli.\nPenitenziario minorile di Nisida.\nLo stabilimento sorge sul versante sud-orientale dell'isola e comprende l'insenatura di Porto Paone. Abbattuto il vecchio pericolante torrione che dava un aspetto lugubre, nel 1933 i locali sottostanti sono stati riattati al reparto cellulare di osservazione, accanto all'infermeria e i locali di quarantena sanitaria. Ai piani superiori si accede agli uffici amministrativi, gli alloggi del direttore penitenziario e degli agenti di polizia penitenziaria. Di fronte all'ingresso dell'edificio si apre un ampio viale ai quali margini sono collocati i padiglioni adibiti ai servizi del penitenziario: dormitorio, scuola, refettorio, aiuole e campi da gioco. Ad un livello inferiore \u00e8 posto un grande campo sportivo. La fabbrica delle arti \u00e8 aperta anche ai residenti del quartiere."}
{"id": "1065860", "revid": "842", "url": "https://it.wikipedia.org/wiki?curid=1065860", "title": "Turrican 2", "text": ""}
{"id": "1065864", "revid": "120471449", "url": "https://it.wikipedia.org/wiki?curid=1065864", "title": "Nicola Vitiello", "text": "Voce di Radio Deejay dal 1997, nei primi anni 90 ha lavorato come giornalista radiofonico per la Radio Capital di Claudio Cecchetto. \nDagli anni duemila \u00e8 anche speaker e conduttore fuori campo per diversi format in onda sulle reti RAI, Mediaset, SKY e LA9.\nBiografia.\nHa esordito nel 1987, lavorando prima per l'emittente radiofonica Drb, per poi passare un anno dopo a Superradio. \nNel 1992 ha collaborato con Novaradio, in qualit\u00e0 di redattore e lettore dei notiziari.\nNel 1992 ha esordito come giornalista nella Radio Capital di Claudio Cecchetto, iscrivendosi nel 1995 all'Ordine dei Giornalisti della Lombardia. \nNello stesso periodo, partecipa alla registrazione del remix di \"Piove di Jovanotti\": \u00e8 di Nicola, infatti, la voce del meteo che introduce il pezzo.\n\u00c8 passato a Radio Deejay nel 1997, voluto da Linus, come autore della trasmissione \"Ciao Belli\" condotta da Roberto Ferrari e Digei Angelo, per la quale ha creato diversi personaggi tra cui quelli di Gianni Nespolo, Vito Pastello e Luca Spargisale, da lui interpretato. \n\u00c8 entrato anche a far parte della redazione giornalistica della radio, scrivendo e leggendo i notiziari e curando la rubrica di cinema \"Cinema Deejay\" e la parte redazionale della trasmissione di Marco Baldini \"Baldini's Land\".\nNel 2001 ha esordito alla conduzione di una trasmissione per Radio Deejay, \"6 sveglio?\". Il programma apriva la programmazione giornaliera della radio ed \u00e8 andato in onda fino al 2007, dalle 6 alle 7 del mattino. Nello stesso periodo \u00e8 stato voce ufficiale del canale satellitare Mediaset \"Italia Teen Television\", per il quale ha ideato il format \"Dance IT!\", e ha condotto, come voce fuori campo, le trasmissioni \"Real Duel\" per Duel TV.\nNella stagione 2007/2008 ha condotto \"Domenica Deejay\", contenitore della durata di cinque ore in onda la domenica sera su Radio Deejay, mentre dal settembre 2008 \u00e8 passato al palinsesto serale-notturno dell'emittente conducendo \"Dee Notte\", trasmissione in onda, dalla domenica al gioved\u00ec, dalle 23 all'1.\n\u00c8 stato voce ufficiale di diversi spot pubblicitari e trasmissioni televisive, come \"Scorie\", \"Star Academy\", \"Cambio cuoco\", \"Cielo che gol!\", \"Il processo di X Factor\" e \"Quanto manca?\". Per un periodo ha preso parte, come inviato, alla trasmissione di Italia 1 \"Le Iene\". Nel 2010 \u00e8 stato tra i protagonisti di \"Via Massena\", sitcom in onda su Deejay TV \nPresta la sua voce, in qualit\u00e0 di speaker e, per gli Elio e le Storie Tese, registra \"Pensiero stupesce\", pubblicato per promuovere \"Boris - Il film\", del 2011.\nCome produttore discografico, nel 2012 ha lanciato il progetto \"La Manita\", curato insieme a Davide Villano (DJ Tato), Stefano Brizzi e Alessandro Deledda; \u00e8 stato pubblicato, nell'estate di quell'anno, il brano \"Ola Ola Ola\", cantato da Federica Sala. Il brano ottiene un buon successo radiofonico e viene diffuso a livello internazionale con un remix realizzato da Tacabro. \nNel 2013 doppia uno dei personaggi del videogioco Warner \"Batman Arkham Knight\".\nNel 2014 con Arisa \u00e8 tra i doppiatori Italiani del film d'animazione danese \"Barry, Gloria e i Discoworms\".\nNel 2015 scrive e produce \"Natale Semplice\", canzone natalizia, cover del successo di Gianni Togni \"Semplice\". Gianni Togni, accetta di ricantare la sua canzone, partecipando amichevolmente all'iniziativa. \nNel 2016 continua la sua conduzione per diversi programmi di Radio Deejay: Deenotte, Cinema Deejay e le incursioni al Volo del Mattino, con Fabio Volo."}
{"id": "1065866", "revid": "287204", "url": "https://it.wikipedia.org/wiki?curid=1065866", "title": "Serie A 1947-1948 (pallacanestro femminile)", "text": "Il campionato di pallacanestro femminile 1947-1948 \u00e8 stato il diciassettesimo organizzato in Italia. La massima serie era composta da undici squadre divise in due gironi. Prime e seconde classificate hanno dato vita ad un girone finale. Era previsto il pareggio.\n\u00c8 stato vinto per la seconda volta consecutiva dal Bernocchi Legnano, che ha prevalso in finale su Indomita Roma, Ambrosiana Milano e Lega Nazionale Trieste."}
{"id": "1065867", "revid": "1305772", "url": "https://it.wikipedia.org/wiki?curid=1065867", "title": "Armoriale dei comuni della Charente Marittima", "text": "Questa pagina contiene le armi (stemma e blasonatura) dei comuni della Charente Marittima."}
{"id": "1065876", "revid": "37281", "url": "https://it.wikipedia.org/wiki?curid=1065876", "title": "Stampa con blocchi di legno", "text": ""}
{"id": "1065877", "revid": "767487", "url": "https://it.wikipedia.org/wiki?curid=1065877", "title": "Spike Edney", "text": "\u00c8 noto per aver collaborato, a partire dal 1984, con i Queen come tastierista e chitarrista ritmico. Con la band inglese ha partecipato ai due concerti tenuti dal gruppo a Wembley l'11 e il 12 luglio nel corso del Magic Tour del 1986, dalla seconda data dei quali \u00e8 stato tratto il Live at Wembley '86. Edney \u00e8 stato inoltre membro dei Cross, gruppo fondato da Roger Taylor attivo dal 1987 al 1993, e ha partecipato ai progetti solisti del chitarrista Brian May dal 1993 al 1998.\nNel 1992 ha collaborato con Lucio Battisti per la realizzazione dell'album Cosa succeder\u00e0 alla ragazza.\nNel 1994 cre\u00f2 la SAS Band (\"Spike's All Stars Band\"), un gruppo musicale in cui si succedevano a rotazione diversi membri di varie band (soprattutto Queen, Toto, Whitesnake e Spandau Ballet) o solisti (Roy Wood, Leo Sayer e Kiki Dee).\nHa partecipato come tastierista ai tour del 2005, del 2006 e del 2009 della band Queen + Paul Rodgers, alla produzione del musical \"We Will Rock You\" e dell'album The Cosmos Rocks.\nNel corso della data di Sheffield del tour dei Queen + Paul Rodgers, da cui \u00e8 tratto il live Return of the Champions, Edney viene presentato da Roger Taylor con l'appellativo di \"The Wizard\".\nHa partecipato inoltre come tastierista e corista al tour mondiale 2017/2018 dei \"Queen + Adam Lambert\"."}
{"id": "1065880", "revid": "74801", "url": "https://it.wikipedia.org/wiki?curid=1065880", "title": "Motala (comune)", "text": "Motala \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1065882", "revid": "116441078", "url": "https://it.wikipedia.org/wiki?curid=1065882", "title": "Nora Miao", "text": "Biografia.\n\u00c8 una attrice di Hong Kong famosa per aver lavorato in tre dei quattro successi internazionali di Bruce Lee, a seguito dei quali apparve in molte pellicole di kung-fu durante gli anni settanta. In quel periodo fece un lungo contratto con la Golden Harvest e continu\u00f2 la sua carriera ad Hong Kong e Taiwan, dove divent\u00f2 famosa per alcuni film d'amore. Ha avuto un buon rapporto con il divo di Taiwan Ko Chuen Hsiung, che ha affiancato in parecchi film. Ha recitato anche con Jackie Chan. Negli anni ottanta Nora Miao si ritir\u00f2 dal mondo del cinema e negli anni novanta present\u00f2 uno show televisivo pomeridiano per la CFMT, un canale di Toronto. Attualmente vive a Toronto e presenta il programma radio \"Coffee Talk\" per la CCDC radio. Di quando in quando appare in commedie hongkonghesi."}
{"id": "1065883", "revid": "767487", "url": "https://it.wikipedia.org/wiki?curid=1065883", "title": "Bes\u00f2s", "text": "Il Bes\u00f2s (nome in lingua catalana; in spagnolo: \"Bes\u00f3s\") \u00e8 un fiume della Catalogna, in Spagna. Nasce nella comarca del Vall\u00e8s Oriental e sfocia dopo un corso di appena 53\u00a0km nel Mar Mediterraneo tra Barcellona e Sant Adri\u00e0 de Bes\u00f2s. Tutto il suo bacino imbrifero \u00e8 situato in Catalogna.\nIl Bes\u00f2s deve la sua relativa fama per essere, assieme al Llobregat, uno dei due fiumi che lambiscono la citt\u00e0 di Barcellona. Il fiume, che ha carattere torrentizio, nasce dall'unione dei torrenti Mogent e Congost e riceve durante il suo corso le acque dei fiumi tributari Tenes, Ripoll e Riera de Caldes. Durante il suo corso il Bes\u00f2s attraversa i comuni di Aiguafreda, La Garriga, Les Franqueses del Vall\u00e8s, Canovelles, Granollers, Montmel\u00f3, Mollet del Vall\u00e8s, Montcada i Reixac, Santa Coloma de Gramenet, Sant Adri\u00e0 de Bes\u00f2s e Barcellona.\nA causa del suo passaggio attraverso una zona densamente popolata e industrializzata, durante gli anni settanta e ottanta del secolo scorso il Bes\u00f2s era tristemente famoso per essere il fiume pi\u00f9 contaminato d'Europa. Dalla met\u00e0 degli anni novanta le sue acque sono state depurate e oggi \u00e8 al centro del \"Parc Fluvial del Bes\u00f2s\", inaugurato nel 2004."}
{"id": "1065885", "revid": "3082", "url": "https://it.wikipedia.org/wiki?curid=1065885", "title": "Decimo Bruto", "text": ""}
{"id": "1065889", "revid": "729019", "url": "https://it.wikipedia.org/wiki?curid=1065889", "title": "Striato", "text": "Lo striato o corpo striato (in latino \"corpus striatum\"), detto anche nucleo della base e nucleo caudale, \u00e8 una componente sottocorticale del telencefalo. \u00c8 la stazione di input pi\u00f9 importante del sistema dei nuclei della base, che comprendono anche la \"pars reticulata\" della \"substantia nigra\" e il subtalamo.\nEsso \u00e8 un voluminoso insieme di nuclei che deve il nome alla sua particolare organizzazione strutturale: esso \u00e8 infatti composto da un'alternanza di formazioni grigie intersecate da fasci di sostanza bianca, che conferiscono alla struttura quel particolare aspetto \"striato\". Il corpo striato viene anatomicamente assegnato al lobo frontale.\nStoria.\nNel diciassettesimo e nel diciottesimo secolo il termine \"corpus striatum\" designava molti elementi degli emisferi profondi e infracorticali. In seguito, la nomenclatura venne semplificata proponendo il termine \"striato\" per tutti gli elementi costruiti da elementi striatali: il caudato, il putamen e il fundus striati, la porzione ventrale che collega le due precedenti ventralmente alla parte inferiore della capsula interna. Il termine \"neostriato\" fu coniato dagli anatomisti comparativi che paragonarono le strutture subcorticali dei vertebrati: pensavano infatti che si trattasse di una nuova sezione del \"corpus striatum\". In passato per \"gangli della base\" si intendevano, oltre al corpo striato e alle strutture diencefaliche e mesencefaliche ad esso associate, anche il claustro e l'amigdala.\nRitenendo inoltre che il putamen e il globo pallido costituissero un'unica unit\u00e0 funzionale queste due strutture venivano chiamate nel complesso nucleo lenticolare o nucleo lentiforme, terminologia che stenta ad essere abbandonata quando ora appare chiaro che il putamen \u00e8 maggiormente correlato al nucleo caudato. L'insieme del putamen e del nucleo caudato viene invece denominato corpo striato oppure neostriato mentre per \"paleostriato\" oggi si intende semplicemente il globo pallido. Correntemente si semplifica considerando gangli della base il nucleo caudato, il putamen, il globo pallido, il subtalamo e la \"pars reticulata\" della \"substantia nigra\". Si considera \"corpo striato\" l'insieme del nucleo caudato e del putamen.\nAnatomia.\nI gangli della base sono costituiti dal nucleo lenticolare, nucleo caudato, dalla \"pars reticulata\" della \"substantia nigra\" e dal subtalamo.\nNucleo lenticolare.\nIl nucleo lenticolare si divide in tre parti: la parte pi\u00f9 esterna \u00e8 detta \"putamen\", la parte interna \u00e8 il \"globus pallidus,\" pu\u00f2 essere poi suddiviso in due ulteriori sezioni per l'interposizione di una seconda lamina bianca, detta lamina midollare mediale, che individua un pallido esterno ed un pallido interno, e lateralmente a questo vi \u00e8 una sottile striscia grigia detta \"claustro\".\nNucleo caudato.\nIl nucleo caudato \u00e8 una struttura ricurva che viene solitamente descritta come simile alla forma del corno di un ariete. Esso ha la forma di una grossa virgola a direzione sagittale che contorna il margine superiore del talamo, da cui \u00e8 separato per mezzo del solco optostriato. Esso si dispone a ricoprire la capsula interna, di cui forma il limite superiore. In esso si possono distinguere:\nSubstantia nigra.\nDivisa in una parte reticolata ed una compatta.\nSubtalamo.\nLo striato dorsale \u00e8 costituito da una massa larga e continua; esso \u00e8 un'unica struttura, separata topograficamente dalla capsula interna nel nucleo caudato medialmente, dal putamen lateralmente e dal fundus striati in basso (quest'ultimo collega ventralmente i due precedenti). Lo striato \u00e8 omogeneo quanto alle componenti neuronali: \u00e8 costituito da quattro tipi neuronali: neuroni acantodendritici: neuroni spinati relativamente prossimi ai neuroni piramidali della corteccia in virt\u00f9 di spine, che costituiscono il 96% dello striato; neuroni leptodendritici (o di Deiter): neuroni con una arborizzazione larga, scarsamente biforcata, che sembrano i neuroni pallidonigrali (2%); interneuroni colinergici: morfologicamente diversi da quelli distinguibili nei roditori, nei primati sono neuroni tonicamente attivi. Questi neuroni interrompono il \"firing\" in concomitanza di situazioni comportamentali salienti e di eventi correlati ad un premio (1%); interneuroni GABAergici che esprimono parvalbumina: caratterizzati da uno \"spiking\" rapido, esprimono i recettori per la dopamina; interneuroni GABAergici che esprimono calretinina; interneuroni GABAergici che esprimono somatostatina: hanno una soglia di \"spiking\" bassa, esprimono i recettori per la dopamina.\nOrganizzazione.\nLo striato \u00e8 organizzato spazialmente in base a numerosi livelli.\nSuddivisioni anatomiche e territori.\nLo striato dorsale \u00e8 un'entit\u00e0 singola, chiusa e continua, con una topologia torica. Le suddivisioni anatomiche distinguibili dello striato dorsale (nucleo caudato e putamen), dovuta essenzialmente alla capsula interna, non sono completamente sovrapponibili alle suddivisioni anatomofunzionali attualmente accettabili. La distribuzione selettiva delle arborizzazioni assonali terminali delle fonti corticali differenzia lo striato sensorimotore, soprattutto del putamen ma localizzato nella sua parte dorsale e nella parte lateroinferiore del caudato. Gran parte del volume di quanto rimane (fondamentalmente caudato) forma lo striato associativo, e riceve dalle terminazioni assonali della corteccia frontale, parietale e temporale. La separazione tra questi due territori \u00e8 piuttosto evidente, ed \u00e8 evidente a seguito di immunochimica contro la calbindina. Una terza entit\u00e0, la pi\u00f9 inferomediale, solleva pi\u00f9 problemi in quanto non c'\u00e8 un accordo generale riguardo ai suoi limiti con lo striato associativo. Lo striato ventrale \u00e8 chiaramente delineato dal territorio subicolare, corrispondente al tubercolo olfattorio e al nucleo accumbens (il quale non \u00e8 un nucleo ed \u00e8 una componente striatale costituita da elementi striatali).\nCompartimenti.\nLa caratterizzazione immunocitochimica (in particolare, contro l'acetilcolinesterasi) distingue compartimenti differenziati, chiamati \"striosomi\", e una matrice nella quale i \"matrisomi\" sono talvolta differenziati.\nConnessioni afferenti.\nL'afferenza quantitativamente pi\u00f9 rappresentata per assoni \u00e8 la connessione corticostriatale. Molte parti della neocorteccia innervano lo striato dorsale. I neuroni corticali piramidali che proiettano allo striato sono localizzati nel quinto strato. Essi terminano principalmente sui neuroni spinati. Sono glutamatergici ed eccitano i neuroni striatali.\nUn'altra afferenza ben nota \u00e8 quella nigrostriatale, che parte dai neuroni della pars compacta della substantia nigra. A differenza delle sinapsi degli assoni corticali (che sinaptano principalmente sulle spine dei neuroni spinati), gli assoni della substantia nigra sinaptano principalmente sulle basi delle spine. Le afferenze talamostriatali, che nei primati arrivano principalmente dalla regione centrale (il complesso centromediano parafascicolare), sono glutamatergiche. La partecipazione dei neuroni veramente intralaminari \u00e8 molto pi\u00f9 limitata. Lo striato riceve afferenze da altri elementi dei gangli basali quali il nucleo subtalamico (glutamatergico) e del globo pallido esterno (GABAergico).\nObiettivi.\nL'obiettivo principale dello striato \u00e8 la porzione pallidonigrale. Il nocciolo dei gangli della base \u00e8 costituito dallo striato e dai suoi obiettivi diretti attraverso il fascio striato-pallidonigrale. Questo fascio \u00e8 molto denso, costituito da assoni scarsamente mielinizzati che danno un aspetto biancastro al sistema. Questo comprende nell'ordine l'esterno del globo pallido (GPe), l'interno del globo pallido (GPi), la pars compacta della substantia nigra (SNc) e la pars reticulata della substantia nigra (SNr).\nIl complesso \u00e8 fatto dallo stesso tipo di neuroni, che sono inibiti dalle sinapsi GABAergiche dello striato dorsale.\nNessuno tra questi obiettivi invia assoni fuori del sistema.\nFunzioni.\nI recettori metabotropici della dopamina sono presenti sui neuroni spinati e sulle terminazioni assonali corticali. Le cascate dei secondi messaggeri indotte da questi recettori possono modulare le funzioni pre- e postsinaptiche, sia a breve termine che a lungo termine. Lo striato \u00e8 noto per il suo ruolo nella pianificazione e nella modulazione dei movimenti ma \u00e8 coinvolto in una variet\u00e0 di processi cognitivi che coinvolgono la funzione esecutiva.\nNell'uomo, lo striato \u00e8 attivato da stimoli associati alla ricompensa, ma anche stimoli da avversione, nuovi, inattesi o intensi. Recenti prove della fMRI suggerirebbero una propriet\u00e0 comune agli stimoli che fanno reagire lo striato: l'importanza sotto la condizione della presentazione.\nPatologia.\nLa malattia di Parkinson \u00e8 imputabile ad una perdita di innervazione dopaminergica, a causa di degenerazione dei neuroni dopaminergici della substantia nigra allo striato (e ad altri gangli della base): la lesione dello striato \u00e8 altres\u00ec coinvolta nella malattia di Huntington, nelle coreoatetosi e nelle discinesie."}
{"id": "1065893", "revid": "1856513", "url": "https://it.wikipedia.org/wiki?curid=1065893", "title": "Jamal Airlines", "text": "La Jamal Airlines (in cirillico: \u042f\u041c\u0410\u041b \u0430\u0432\u0438\u0430\u0446\u0438\u043e\u043d\u043d\u0430\u044f \u0442\u0440\u0430\u043d\u0441\u043f. \u043a\u043e\u043c\u043f\u0430\u043d\u0438\u044f) \u00e8 una compagnia aerea russa con base tecnica all'Aeroporto di Tjumen'-Ro\u0161\u010dino (USTR), con sede all'Aeroporto di Salechard (USDD), sul Circolo Polare Artico, nella Siberia nord-occidentale, nel Circondario autonomo Jamalo-Nenec, in Russia.\nStrategia.\nLa compagnia aerea \u00e8 la compagnia di bandiera della Jamalia e una delle principali compagnie aeree della Siberia occidentale. La compagnia aerea russa Jamal Airlines \u00e8 di propriet\u00e0 dello Stato. La Jamal Airlines dispone nella flotta di aerei per il trasporto passeggeri e per il trasporto cargo. La compagnia aerea ha una rete di voli charter domestici ed internazionali. L'attivit\u00e0 di trasporto regionale \u00e8 effettuata con la flotta di elicotteri Mil Mi-8 della compagnia aerea e con aerei a breve raggio.\nIncidenti.\nIl 24 marzo 2013 i piloti dell'Airbus A319 della Jamal Airlines che effettuava il volo di linea YC-145 sulla rotta Tjumen'-Novyj Urengoj hanno udito i rumori di un oggetto che sbatteva sulla fusoliera in fase d'atterraggio dell'aereo. L'ispezione visiva dell'aereo dopo l'atterraggio ha confermato che il distacco dell'alettone dell'ala destra dell'aereo ha provocato il rumore. La Procura ha aperto un'inchiesta per stabilire le cause dell'incidente. Nessuno fra i passeggeri ha riportato i danni in seguito all'incidente."}
{"id": "1065894", "revid": "984922", "url": "https://it.wikipedia.org/wiki?curid=1065894", "title": "Vallinfante", "text": "Vallinfante \u00e8 una frazione del comune di Castelsantangelo sul Nera, nella provincia di Macerata, nella regione Marche.\nEtimologia del nome.\nTradizionalmente il nome di Vallinfante si fa discendere dall'appellativo \"Valle delle fate\", ma ovviamente non esistono prove fondate sull'etimologia del nome.\nGeografia fisica.\nLa frazione si trova in una conca naturale nel cuore del parco nazionale dei Monti Sibillini ai piedi del Monte Prata, delle Porche e del Passo Cattivo, che digrada dolcemente verso valle.\nIl paese \u00e8 collegato alle frazioni di Macchie e Gualdo per mezzo di due strade, e al paese di Castelsantangelo sul Nera per mezzo di una terza.\nVallinfante si divide in 5 zone distinte, dai pittoreschi nomi di: Le Paure, Le Cerreta, Pistafave, Pi\u00e8 la Rocca e Belvedere (in particolare questo settore prende il nome dall'unica strada percorribile dalle macchine, chiamata appunto Via Belvedere).\nMa ci\u00f2 per cui il paese \u00e8 noto \u00e8 il fatto di ospitare le sorgenti del fiume Nera e di una salubre acqua, chiamata dagli abitanti \"Acqua de li cillitti\" (acqua degli uccelletti), che da qualche anno viene imbottigliata e venduta.\nArte.\nNella frazione si hanno esclusivamente esempi di arte sacra. Sono presenti 3 chiese, dedicate a San Pietro, Santa Maria e alla Madonna della Maina, quest'ultima sconsacrata ma recentemente restaurata.\nLa chiesa di San Pietro, ad una sola navata, risale al XVII secolo e contiene al suo interno pochi e piccoli affreschi, mentre conta diversi altari laterali lignei con colonne tortili e pregevoli dipinti. La chiesa sorge sulla piazzetta che introduce alla zona denominata \"Le Paure\".\nLa chiesa di Santa Maria invece \u00e8 posta a monte del paesino. Sembra risalire anch'essa al XVII secolo. Al suo interno \u00e8 custodito un arazzo inneggiante al Santo Protettore della frazione, San Rocco, che ogni anno, in occasione della tradizionale processione in suo onore che si tiene la sera del 15 agosto, cio\u00e8 il giorno precedente a quello della festa patronale vera e propria, viene portato per le vie del paese assieme alla statua lignea del Santo, custodita anch'essa nella medesima chiesa. Al suo interno vi sono pregevoli affreschi attribuiti alla scuola di Paolo da Visso e un altare ligneo barocco del '600.\nIn paese \u00e8 presente anche una piccola chiesa chiamata chiesa della Maina.\nPopolazione e usanze.\nLa frazione conta pochi abitanti residenti, ma durante il mese di agosto si ha una notevole affluenza di turisti, richiamati dalle numerose bellezze naturali del luogo.\nInoltre ogni anno, il 15 e il 16 di agosto, viene organizzata una festa popolare in onore di San Rocco ad opera di un apposito comitato.\nEconomia.\nNon ci sono esercizi commerciali nel paese, e i pochi abitanti vivono di agricoltura e pastorizia."}
{"id": "1065898", "revid": "1498232", "url": "https://it.wikipedia.org/wiki?curid=1065898", "title": "Localit\u00e0 bandiere blu in Italia (2003)", "text": "Elenco delle localit\u00e0 italiane insignite della bandiera blu dalla FEE per l'anno 2003."}
{"id": "1065900", "revid": "1452073", "url": "https://it.wikipedia.org/wiki?curid=1065900", "title": "Hey You, Pikachu!", "text": " \u00e8 un videogioco per Nintendo 64 pubblicato in Giappone il 12 dicembre 1998 e negli Stati Uniti il 6 novembre del 2000. Il videogioco non \u00e8 stato commercializzato in Europa.\nL'obiettivo del giocatore \u00e8 aiutare il Professor Oak utilizzando un dispositivo vocale (che utilizza un database di 256 parole) per comunicare con un Pikachu, che permette di ordinare al Pok\u00e9mon di muoversi e di prendere oggetti.\n\u00c8 uno degli unici due giochi che utilizzano l'unit\u00e0 di riconoscimento vocale (VRU) del Nintendo 64, un componente hardware in grado di comprendere e analizzare la voce umana. \u00c8 anche l'unico gioco a utilizzare la VRU che \u00e8 stato rilasciato negli Stati Uniti.\nModalit\u00e0 di gioco.\nAll'inizio del gioco il giocatore riceve un dispositivo creato dal Professor Oak, importante studioso del mondo Pok\u00e9mon, che permette di comunicare con i mostriciattoli tascabili. Dopodich\u00e9 incontra un Pikachu selvatico, con il quale fa subito amicizia, e che si trasferir\u00e0 nella casa del giocatore.\nIl gioco \u00e8 suddiviso in tre livelli di difficolt\u00e0 crescente: \"Pikachu's Discovery Days\" (I giorni delle scoperte di Pikachu), \"Pikachu's Play Days\" (I giorni di gioco di Pikachu) e \"Pikachu's Daring Days\" (I giorni di audacia di Pikachu). Ogni giorno ha un obiettivo diverso (ad esempio raccogliere cibo o andare a pesca) e il giocatore pu\u00f2 guadagnare i \"Pika Point\", che \u00e8 la valuta utilizzata nell\"'Abra's Shop\" per sbloccare nuovi oggetti.\nSe il giocatore raggiunge il trecentosessantacinquesimo giorno, il Professor Oak dir\u00e0 che Pikachu deve essere lasciato libero, dato che \u00e8 un Pok\u00e9mon selvatico. Il giocatore deve andare nel bosco dove \u00e8 stato trovato Pikachu e dire \"Goodbye\" (arrivederci) diverse volte, finch\u00e9 Pikachu, rendendosi conto che non pu\u00f2 pi\u00f9 vivere con il giocatore, non si allontana. Dopo i titoli di coda, mentre il giocatore si guarda intorno pensando a Pikachu, questi ritorna, facendo continuare il gioco come se Pikachu non fosse mai stato liberato.\nAmbientato nei pressi del Bosco Smeraldo, il gioco presenta 17 Pok\u00e9mon differenti: Pikachu, Bulbasaur, Venusaur, Charmander, Squirtle, Caterpie, Metapod, Butterfree, Oddish, Gloom, Vileplume, Abra, Slowpoke, Magnemite, Haunter, Lapras e Togepi.\nAccoglienza.\n\"Hey You, Pikachu!\" ha ottenuto punteggi del 55% e del 57% rispettivamente sugli aggregatori di recensioni GameRankings e Metacritic. Dustin Packwood di \"Arizona Republic\" ha commentato che i fan dell'anime avrebbero apprezzato questo gioco. Retronauts ha citato \"Hey You, Pikachu!\" come esempio di un terribile gioco \"Pok\u00e9mon\" per console. UGO ha elencato \"Hey You, Pikachu!\" nella lista dei \"50 migliori giochi che starebbero bene su 3DS\", affermando che \"L'uso del microfono incorporato del 3DS dovrebbe rendere semplice parlare e interagire con il Pok\u00e9mon selvatico.\"\nGreg Orlando ha recensito la versione per Nintendo 64 del gioco per \"Next Generation\", valutandola tre stelle su cinque e affermando che \"sa di pollo fatto di glucosio\".\nSequel.\nUn sequel spirituale di \"Hey You, Pikachu!\", \"Pok\u00e9mon Channel\", \u00e8 stato pubblicato sul Nintendo GameCube ed \u00e8 stato sviluppato anche da Ambrella. Un altro sequel spirituale, ', \u00e8 stato pubblicato su Wii, che a sua volta ha avuto un suo sequel, chiamato '."}
{"id": "1065907", "revid": "22475", "url": "https://it.wikipedia.org/wiki?curid=1065907", "title": "Hey You Pikachu!", "text": ""}
{"id": "1065914", "revid": "287204", "url": "https://it.wikipedia.org/wiki?curid=1065914", "title": "La casa in collina", "text": "La casa in collina \u00e8 un romanzo dello scrittore Cesare Pavese, scritto tra il 1947 e il 1948 e pubblicato nel novembre 1948 insieme a \"Il carcere\" nel volume \"Prima che il gallo canti\" a Torino dalla casa editrice Einaudi.\nTrama.\nCorrado, il protagonista, \u00e8 un professore di Torino che vive, con uno spirito di indifferenza e di apatia, il duro periodo dei bombardamenti durante la seconda guerra mondiale.\nRifugiatosi sulla collina torinese, egli vive presso due donne molto premurose nei suoi confronti: Elvira e la madre. Cos\u00ec trova piacevole incontrarsi con un gruppo di gente semplice e allegra che si ritrova in una vecchia osteria dalla parte opposta della collina, tra cui ritrova anche Cate, una donna che aveva amato anni addietro e che poi aveva lasciato per paura delle responsabilit\u00e0.\nCate ha un figlio, di nome Dino, che egli sospetta essere suo figlio, con il quale passa il tempo e nel quale egli rivede la sua spensierata fanciullezza.\nMa tutto questo non pu\u00f2 durare e quando l'8 settembre 1943 giunge l'annuncio dell'armistizio e la situazione, dopo i primi entusiasmi, sta precipitando, Corrado trascorre mesi di angoscia e paura finch\u00e9 un giorno i tedeschi fanno una perquisizione nell'osteria e Cate e gli amici vengono catturati. Corrado, che stava rientrando da Torino, osserva quanto sta succedendo senza essere visto e si salva.\nRimane per un po' di tempo nascosto presso Elvira e sua madre e in seguito si rifugia presso il Collegio di Chieri, mentre Dino, che lo raggiunger\u00e0 pi\u00f9 tardi, rimane per il momento presso le donne. Quando Dino lascer\u00e0 il collegio per unirsi ai partigiani, Corrado decide di ritornare al suo paese natale \"di l\u00e0 dai boschi e dal Belbo\" anche se il ritorno a casa non serve a migliorare la sua crisi esistenziale.\nAnalisi dell'opera.\nLa scrittura.\nNel romanzo \"La casa in collina \" viene a definirsi lo stile pi\u00f9 maturo dello scrittore che riesce a dare una nuova e personale soluzione alla sua prosa. Egli, attraverso un lungo lavoro di analisi del linguaggio, \u00e8 in grado di bilanciare il rapporto lingua-dialetto superando in questo modo la prima fase del realismo con una lingua classica e parlata insieme. \nLa scrittura di Pavese, nella \"Casa in collina\", diventa ritmata e dona al lettore la sensazione che il racconto abbia una \"intonazione\".\nLe scelte tematiche.\nNel romanzo Pavese affronta, come gi\u00e0 aveva fatto con \"Il carcere\", il tema della solitudine e della impossibilit\u00e0 di partecipare alla storia senza pi\u00f9 compromessi o giustificazioni.\nLe parole-tema indicate nel titolo, casa e collina, servono come collegamento per inquadrare l'intera vicenda.\nSullo sfondo della \"collina\", che all'inizio del romanzo viene presentata come il luogo ideale per escludere gli avvenimenti della guerra che invece colpiscono la citt\u00e0, vi \u00e8 il tema complementare della \"casa\" con i suoi ristretti valori di sicurezza e di chiusura verso il prossimo.\nIl tema della fuga che conclude il romanzo serve a denunciare i rimorsi del protagonista che nemmeno il monastero, con la sua pace apparente, pu\u00f2 allontanare. Le immagini di morte e di sangue che Corrado trova leggendo il breviario che riporta la storia dei santi, serve ad acutizzare ancora di pi\u00f9 il suo malessere.\nLa ricorrenza dei termini come terrore, fuoco, orgasmo, dolore, orrore, che si trovano nei capitoli finali del suo ritorno a casa sembrano, come scrivono Marziano Guglielminetti e Giuseppe Zaccaria, \u00ab[...] descrivere una sorta di viaggio attraverso l'inferno, viaggio che costituisce il momento di prova e, insieme, la sola possibilit\u00e0 di purificazione per il protagonista\u00bb.\nNelle pagine conclusive del romanzo l'autore sembra voler mettere in discussione il senso di quella guerra civile che aveva visto i partigiani contro i fascisti e i repubblichini, ma, come dice Guglielminetti, \u00abI \"repubblichini\", in questa prospettiva, diventano \"certi morti\" e si spogliano quindi di ogni connotazione politica o morale, tipica della narrativa e della memorialistica di argomento resistenziale; la \"guerra civile\" \u00e8 la \"guerra\" senza distinzioni di sorta... Pavese intende porsi al di fuori di un discorso esclusivamente politico. Pi\u00f9 in particolare, egli respinge adesso ogni tipo di ideologia progressista e consolatoria, ed insiste, invece, sull'assurda irrazionalit\u00e0 della guerra, che mette a nudo l'impotenza dell'uomo\"\u00bb.\nIn Corrado, il protagonista, Pavese si identifica e attraverso di lui, che vive nel tempo presente, egli ricorda la vita trascorsa sulle colline piemontesi che appaiono subito il luogo preferito e che servono per rievocare con l'immaginazione la vita passata che viene narrata in prima persona dall'io narrante, \u00abesplicitando cos\u00ec i contenuti interiori, endocettuali\u00bb.\nIl romanzo, come scrive Marisa Tortola, \u00abappare decisamente proiettato verso il passato e ha il carattere di testo di ricordi, di confessione, in cui si pu\u00f2 cogliere una divaricazione temporale che a sua volta determina una divaricazione dell'Io narratore, che si scinde in un Io che vive al presente e un Io che \u00e8 vissuto nel passato, entrambi vengono sottoposti a giudizi da parte del narratore stesso. Nel presente il protagonista-narratore sembra aver raggiunto una conoscenza razionale dei suoi moti interiori irrazionali; ripercorrendo il passato compie un'autoanalisi e un'autocritica\u00bb."}
{"id": "1065916", "revid": "111131126", "url": "https://it.wikipedia.org/wiki?curid=1065916", "title": "USS Hartford (SSN-768)", "text": "Lo USS \"Hartford\" (\"hull classification symbol\" SSN-768) \u00e8 un sottomarino nucleare di Classe Los Angeles attualmente operativo con la United States Navy.\nIl contratto di costruzione venne assegnato alla Electric Boat Division della General Dynamics Corporation di Groton (Connecticut) il 30 giugno 1988 e venne completato il 22 febbraio 1992. Il varo avvenne il 4 dicembre 1993 sotto il patrocinio di Laura O'Keefe. Il sottomarino prese il mare per la prima volta il 10 dicembre 1994, sotto la guida del comandante George Kasten.\nIl 25 ottobre 2003 l'Hartford in manovra si incagli\u00f2 nella rada di La Maddalena. Riporter\u00e0 danni per circa 9 milioni di dollari e rester\u00e0 fuori servizio per 7 mesi.\nIncidente a La Maddalena.\nConseguenze.\nI danni furono talmente consistenti che non fu possibile completare le riparazioni a La Maddalena, e si decise quindi di effettuare una sommaria e provvisoria messa in sicurezza dello scafo e successivamente l'Hartford riprese il mare per raggiungere la base navale di Norfolk in Virginia. Per ragioni di sicurezza la traversata dell'atlantico venne compiuta a velocit\u00e0 ridotta e il battello giunse a destinazione il 17 dicembre 2003. Venne valutato che il danno era anche pi\u00f9 grave di quanto originariamente stimato, in quanto lo scafo presentava alcune lacerazioni profonde, e le riparazioni costarono circa 9 milioni di dollari e si protrassero per oltre 7 mesi.\nIn seguito all'incidente il comandante Christopher R. Van Metre, comandante dell'Hartford, e il commodoro Greg Parker vennero sollevati dal comando e richiamati negli Stati Uniti. Sei membri dell'equipaggio dovettero inoltre rispondere di condotta negligente.\nLe conseguenze della fuga radioattiva non sono state ancora rese note.\nReazioni.\nL'incidente \u00e8 stato reso pubblico solo il 12 novembre 2003 ed ha suscitato molto clamore da parte di giornali e opinione pubblica.\nCollisione con la New Orleans.\nIl 20 marzo 2009 alle 22 circa, ora italiana, l\"'Hartford\" entra in collisione con l' nello stretto di Hormuz, ferendo leggermente quindici membri del proprio equipaggio. Entrambe le navi sono riuscite a procedere con i propri mezzi dopo l'incidente, sebbene la New Orleans abbia accusato la perdita di 94.000 litri di carburante."}
{"id": "1065920", "revid": "21880", "url": "https://it.wikipedia.org/wiki?curid=1065920", "title": "Romerolagus", "text": ""}
{"id": "1065926", "revid": "4106", "url": "https://it.wikipedia.org/wiki?curid=1065926", "title": "Sant'Omobono Imagna", "text": ""}
{"id": "1065930", "revid": "5695", "url": "https://it.wikipedia.org/wiki?curid=1065930", "title": "Adelphoe", "text": "Adelphoe (dal greco \u1f08\u03b4\u03b5\u03bb\u03c6\u03bf\u03af: \"Fratelli\") \u00e8 una commedia dell'autore latino Publio Terenzio Afro.\nL'opera \u00e8 una rielaborazione dell'opera omonima di Menandro, con l'aggiunta di una scena dei \"Synapothn\u00e8skontes\" di Difilo. Fu rappresentata per la prima volta nel 160 a.C., durante le celebrazioni funebri in onore di Lucio Emilio Paolo Macedonico.\nTrama.\nD\u00e8mea, un uomo all'antica, ha due figli, Eschino e Ctesifone; fa adottare il primo dal fratello Micione, mentre si occupa personalmente dell'educazione del secondo. Micione \u00e8 un uomo di mentalit\u00e0 aperta e liberale, ed educa il figlio adottivo con un metodo basato sulla reciproca fiducia e liberalit\u00e0; Demea, invece, educa il proprio con il metodo tradizionale, basato sui principi del \"mos maiorum\", il costume degli antenati, e sull'esercizio della \"patria potestas\", l'autorit\u00e0 paterna. Eschino rapisce da una casa una citarista, Bacchide, perch\u00e9 di lei si \u00e8 innamorato il fratello, che per terrore del padre non ha mai osato nulla per realizzare la sua storia d'amore. Eschino, per\u00f2, non \u00e8 libero, infatti \u00e8 innamorato di Panfila, che ha appena partorito. Panfila, temendo che Eschino la abbandoni, rivendica i propri diritti e manda Egione a lamentarsi con Micione. Intanto, Demea scopre la relazione del figlio con la citarista e sfoga la sua rabbia contro il fratello, accusandolo di avergli rovinato e corrotto i figli. Tuttavia, alla fine Demea decide di cambiare mentalit\u00e0 e di ispirarsi ai metodi liberali del fratello, rendendosi conto che in questo modo \u00e8 pi\u00f9 facile guadagnarsi il rispetto e l'amore dei figli. La commedia si conclude con il matrimonio di Eschino e Panfila e con l'acquisto di Bacchide da parte di Ctesifone.\nLinguaggio.\nNella commedia si differenziano alcuni stili di linguaggio, che garantiscono una migliore connotazione del personaggio interessato. Ad esempio, il linguaggio utilizzato da Siro \u00e8 tipicamente incalzante, sfrontato e sempre ironico, in perfetta somiglianza con il personaggio. Micione utilizza invece un linguaggio scherzoso ma sempre garbato e affettuoso, in sintonia con il suo atteggiamento cordiale, generoso e tollerante. La caratterizzazione del personaggio mediante il linguaggio assume particolare rilievo quando nell'ultima parte D\u00e8mea decide di cambiare atteggiamento e di comportarsi in modo garbato e generoso; viene qui sottolineato il fatto che D\u00e8mea tenta di cambiare per prima cosa dal linguaggio (vv.884-885). Questo \u00e8 la prova che il linguaggio \u00e8 un forte elemento di caratterizzazione dei personaggi all'interno dell'opera.\nRapporto con modello greco.\nIl modello principale, di origine menandrea, ha subito una \"contaminatio\" nella scena in cui \u00e8 presente il lenone Sannione che cerca di ottenere il denaro in cambio della cortigiana. Questa scena, tratta da una commedia di D\u00ecfilo, \u00e8 stata inserita da Terenzio come ulteriore elemento comico. L'autore dell'opera agisce in un altro caso sull'originale menandreo. Nella parte in cui esordiscono in scena Sostrata e Cantara viene resa nota la relazione tra Eschino e Panfila; ma in Menandro probabilmente il pubblico era gi\u00e0 a conoscenza di questa informazione. Terenzio fa emergere questo aspetto poco a poco, come suo stile, garantendo un effetto di suspense e naturalmente incrementando l'effetto comico. \n\"Vis comica\".\nLa comicit\u00e0 \u00e8 data soprattutto da schemi classici, spesso di stampo plautino. Ad esempio, Terenzio si serve della figura del servo scaltro che beffa e inganna il \"senex\" in modo plateale, o dell'immagine del lenone percosso e insultato dopo un diverbio per garantire quella comicit\u00e0 convenzionale, spesso anche di cattivo gusto, che \u00e8 cara all'autore. In un altro caso, viene utilizzato lo strumento dell'esagerazione grottesca, come ai vv. 314-319, dove Geta si sfoga contro Eschino e Siro quando ancora non sapeva il reale svolgimento dei fatti, minacciando ogni genere di tortura. In ogni caso, l'espediente di cui Terenzio si serve maggiormente per creare la comicit\u00e0 \u00e8 l'effetto travolgente delle situazioni di equivoco. I malintesi che conseguono dallo scambio di persone nel primo avvenimento del rapimento sono alla base di innumerevoli situazioni di grande ilarit\u00e0, partendo anche dal fatto che in diverse situazioni il pubblico \u00e8 a conoscenza di informazioni che magari sono ancora sconosciute ad alcuni personaggi sulla scena; da questi presupposti, le situazioni ambigue che ne possono derivare sono davvero molte. Comunque la \"Vis comica\" di Terenzio \u00e8 molto meno accentuata di quella di Plauto, poich\u00e9 lo scopo \u00e8 morale e non pi\u00f9 buffonesco."}
{"id": "1065931", "revid": "1452073", "url": "https://it.wikipedia.org/wiki?curid=1065931", "title": "Invasione austriaca della Toscana", "text": "La invasione austriaca della Toscana rappresent\u00f2, insieme alla repressione della Repubblica Romana ed all'assedio di Venezia, il culmine del processo repressivo che spense, definitivamente, le rivoluzioni italiane del 1848.\nAntefatti.\nMoti rivoluzionari e costituzioni.\nLe vicende che portarono alla invasione del Granducato di Toscana ebbero inizio nel gennaio 1848, quando giunse notizia della insurrezione di Palermo contro i Borboni di Napoli, scoppiata il 12. Segu\u00ec una rivoluzione a Napoli, il 27, che costrinse, due giorni dopo, Ferdinando II a promettere la Costituzione, promulgata l'11 febbraio.\nLo stesso 11 febbraio Leopoldo II di Toscana, cugino primo dell'imperatore in carica Ferdinando I d'Austria, concesse la Costituzione, nella generale approvazione dei suoi sudditi.\nPrima fase della Prima guerra di indipendenza.\nDopo di che gli eventi si susseguirono incalzanti: il 22-24 febbraio rivoluzione a Parigi ed instaurazione della Seconda Repubblica, il 4 marzo Carlo Alberto concesse agli Stati Sardi lo Statuto Albertino, il 14 marzo papa Pio IX concesse lo statuto, 13 marzo insurrezione a Vienna e caduta del Metternich, 17 marzo grande manifestazione popolare a Venezia che impose al governatore la liberazione dei detenuti politici, fra cui Manin, 18 marzo inizio delle cinque giornate di Milano.\nGiunta a Firenze la notizia delle cinque giornate di Milano, il 21 marzo 1848 Leopoldo II, \"bon gr\u00e9 ou mal gr\u00e9\", dichiar\u00f2 guerra all'Austria ed invi\u00f2 l'esercito al comando del generale De Laugier verso il Quadrilatero. Queste si portarono assai bene a Curtatone e Montanara il 29 maggio, consentendo a Carlo Alberto la bella vittoria di Goito. Ma poi vennero le vittorie del Radetzky a Vicenza, il 10 giugno e Custoza, il 23-25 luglio. Di l\u00ec cominci\u00f2 una veloce, ma ordinata, ritirata verso l'Adda e Milano, dove si svolse, il 4 agosto la battaglia di Milano, al termine della quale Carlo Alberto si risolse a chiedere l'armistizio di Salasco.\nRivoluzione e controrivoluzione nel Granducato.\nRicadute sul governo del Granducato.\nAncora il 26 giugno, recandosi dalla sua residenza a Palazzo Pitti a Palazzo Vecchio, nel salone dei Cinquecento, ove si teneva l'apertura del neonato parlamento toscano, difendeva \u201cquesto meraviglioso risorgimento d'Italia\u201d che permetteva \u201cdi ordinare lo Stato secondo i bisogni dei tempi e di proclamare e di discutere in faccia all'Europa la nazionale indipendenza\u201d.\nNel successivo il 17 agosto venne costretto a licenziare il governo moderato del Ridolfi, sostituendolo con Capponi. Poi, il 25 agosto, scoppi\u00f2 una rivolta 'democratica' a Livorno, condotta dal Guerrazzi. Sull'onda di quei fatti, Capponi si dimise il 9 ottobre. Il 27 ottobre Leopoldo cedette alle pressioni e confer\u00ec l'incarico al democratico Montanelli, che prese il Guerrazzi come ministro degli interni, ed inaugur\u00f2 una politica ultrademocratica, ovvero, nella terminologia politica dell'epoca, volta alla unione con gli altri stati italiani ed alla ripresa congiunta della guerra all'Austria.\nIn attesa della ripresa delle ostilit\u00e0 (vigeva ancora l'armistizio di Salasco), la questione politica del momento era il precipitare della crisi politica nello Stato della Chiesa di Pio IX: il 15 novembre era stato assassinato il ministro dell'interno Pellegrino Rossi e, la sera del 24 novembre, il Pontefice fugg\u00ec nella fortezza napoletana di Gaeta, sotto la protezione dei cannoni di Ferdinando II. Vi rester\u00e0 sino al 12 aprile 1850 (ben oltre la caduta della Repubblica Romana).\nDopo di che la nuova giunta di governo romana sciolse il parlamento e convoc\u00f2 le elezioni per il 21-22 gennaio 1849.\nProclamazione della Repubblica Toscana.\nMontanelli richiese a Leopoldo l'elezione di trentasette deputati toscani da mandarsi alla Costituente romana. Fece approvare la proposta dal Parlamento, ma la necessaria controfirma del Granduca non giunse mai in quanto, il 30 gennaio, questi abbandon\u00f2 Firenze per Siena, da dove, il 7, partiva per Porto Santo Stefano, ove prese alloggio su una nave militare inglese. Qui organizz\u00f2 l'estrema resistenza: d'accordo con Carlo Alberto, comand\u00f2 alle truppe toscane di De Laugier (eroe di Curtatone e Montanara) di riunirsi a La Marmora a Sarzana, per marciare su Firenze e reinsediare il Granduca.\nL'operazione cominci\u00f2 il 17 con la pubblicazione di un apposito proclama di De Laugier, da Massa. La mossa era assai azzeccata, in quanto Carlo Alberto avrebbe: (I) consentito la continuazione della alleanza tosco-sarda, (II) ristabilito la reputazione del Regno di Sardegna come fattore d'ordine della politica italiana, (III) impedito ogni successiva mossa austriaca verso l'Italia centrale. Tanto che essa si infranse contro la decisa opposizione di Radetzky, che minacci\u00f2 la ripresa della guerra sul Ticino. Cosicch\u00e9 si mosse il solo De Laugier, ma i suoi soldati rifiutarono di battersi contro una colonna di volontari mandata loro incontro da Livorno, e il generale dovette fuggire presso La Marmora (l'evento caus\u00f2 a Torino la caduta del governo Gioberti).\nNel frattempo, l'8 febbraio era giunto a Livorno Mazzini, accolto da una folla in tripudio: fu proprio lui ad annunciare la fuga del Granduca e della sua famiglia, con la folla che rispondeva \"Viva la Repubblica!\". Il 9 febbraio venne istituito un triumvirato composto da Guerrazzi, Montanelli, Mazzoni, che scrisse una nuova costituzione e proclam\u00f2, il 15 febbraio la Repubblica.\nSfumata la speranza di un intervento sabaudo, il 21 febbraio Leopoldo part\u00ec sulla nave inglese per Gaeta, ove si mise sotto la protezione di Ferdinando II. Un mese pi\u00f9 tardi la nuova assemblea elettiva di Firenze, inaugurata il 25 marzo, proclam\u00f2, il 27 marzo, Guerrazzi dittatore. Montanelli, invece, su posizioni pi\u00f9 'democratiche' rispetto al neoeletto, lasci\u00f2 Firenze per Parigi, come ambasciatore.\nRivoluzione moderata a Firenze.\nIl principale oppositore del nuovo governo repubblicano fu il Municipio di Firenze che, gi\u00e0 il 24 febbraio si era opposto alla proclamazione dello stato d'assedio. Giunta, con quattro giorni di ritardo, la notizia della disfatta di Novara, del 23 marzo, il Municipio di Firenze cominci\u00f2 una contro-rivoluzione, che vinse con l'appoggio dell'esercito e della guardia nazionale.\nL'occasione venne dagli scontri fra la popolazione fiorentina ed i volontari livornesi, al seguito del Guerrazzi, fra il 9 e l'11 aprile. Il 12 scese in citt\u00e0 una turba di campagnoli, sicuramente organizzati, i quali abbatterono i simboli della neonata repubblica e si fecero sotto al parlamento. Al che il Municipio costitu\u00ec una \"Commissione governativa\" che rilev\u00f2 il governo e fece arrestare il \"dittatore\", che, chiosa il Conti, \u201csi rivel\u00f2 insufficientissimo uomo di stato, quant'era ardente patriotta e illustre scrittore\u201d (rest\u00f2 in carcere sino al luglio 1853, deinde in esilio). Del nuovo governo facevano parte Capponi e Ricasoli (destinati ad una fortunata carriera politica nell'Italia unita), maggiore generale conte Luigi Serristori (che di l\u00ec a pochi giorni consegner\u00e0 il Granducato agli austriaci), Torrigiani, Capoquadri.\nIl passaggio dei poteri non fu senza conseguenze, talch\u00e9 la ultra-democratica Livorno continu\u00f2 un governo \u2018popolare\u2019, sostanzialmente contrario ai nuovi reggenti fiorentini. Comunque, gi\u00e0 il 12 aprile la repubblica venne accantonata.\nI moderati richiamano il Granduca.\nDa Firenze part\u00ec,una delegazione inviata a Gaeta per invitare Leopoldo al ritorno. Questa giunse a Gaeta il 1\u00ba maggio. Leopoldo II invi\u00f2, lo stesso giorno, il Serristori (partito il 12 aprile da Firenze per Gaeta) suo commissario plenipotenziario. Serristori rientr\u00f2 a Firenze il 4 maggio, assunse la carica e lanci\u00f2 un proclama in cui dichiar\u00f2 nulli tutti gli atti governativi emanati in Toscana dall'8 febbraio all'11 aprile, promettendo, per converso, la restaurazione del regime costituzionale.\nL'invasione austriaca.\nInvasione austriaca del generale d'Aspre.\nMa non era tutto, in quanto il Granduca aveva gi\u00e0 chiesto il soccorso degli Austriaci. Dalch\u00e9 il luogotenente-feldmaresciallo Costantino d'Aspre (reduce dalle brillanti vittorie di Volta Mantovana, Mortara e Novara, nonch\u00e9 dalla rioccupazione di Parma) si present\u00f2 sotto l'Appennino con il suo 2\u00ba corpo d'armata ed accompagnato dall'Arciduca Alberto, dal Walmoden e da Francesco V d'Asburgo-Este. Quest'ultimo recava truppe sue, per cui l'intera spedizione totalizzava 18.000 uomini, oltre a cento cannoni, genio ed un po' tutto il necessario ad una vera e propria campagna militare.\nIl 5 maggio il d'Aspre conduceva il suo II Corpo d'armata alla occupazione di Lucca, il 6 di Pisa, tenendo la marcia verso Livorno, citt\u00e0 ribelle al governo di Firenze e governato da una giunta mazziniana.\nA Pisa d'Aspre pubblic\u00f2 un proclama annunziando di essere venuto in Toscana per ristabilire l'ordine e la sicurezza. Riconosceva, inoltre, l'autorit\u00e0 del governo civile del Serristori, ma assumeva il comando dell'esercito granducale. Quest'ultimo, \u00e8 bene saperlo, non mostr\u00f2 alcuna resistenza e le truppe di stanza nelle province occupate si \u201caffratellarono\u201d volentieri con i tedeschi. D'Aspre incontr\u00f2, anche, il giorno 7, una delegazione di maggiorenti di Livorno, pur privi di alcun titolo di rappresentanza: essi non ottennero alcuna garanzia, ma anzi la precisa minaccia che \u201cil solo tiro fatto da una finestra avrebbe bastato perch\u00e9 quella casa fosse spianata dalle sue artiglierie\u201d. L'8 seguirono i consoli di Francia, Inghilterra e Stati Uniti d'America, convocati su richiesta dello stesso d'Aspre.\nAssedio e sacco di Livorno.\nNonostante le minacce, Livorno, difesa da poche centinaia di cittadini, chiuse le porte e venne assalita il 10 maggio, alle 10'30 del mattino, mentre gran parte della popolazione evacuava fuggendo imbarcandosi in fretta su tutte le imbarcazioni disponibili o rifugiandosi presso le abitazioni di alcuni consoli stranieri.\nLa sera venne, forse, innalzata sulla torre del Duomo la bandiera bianca. Della circostanza non si \u00e8 certi. In ogni caso non vi fu alcun atto di capitolazione e non vennero aperte le porte.\nL'indomani mattina, 11 maggio, riprese il bombardamento, che permise al d'Aspre di aprire una breccia tra Porta San Marco e Barriera Fiorentina, da dove il sovrabbondante esercito invasore sommerse la citt\u00e0. Ma da diversi edifici venne bersagliato da fucilate e la truppa prese a comportarsi come in una citt\u00e0 presa d'assalto. D'Aspre poteva, infatti, considerare ogni precauzione superflua e consent\u00ec il saccheggio e la rappresaglia: gli assalitori irruppero in tutti gli edifici da cui proveniva resistenza, uccidendo e saccheggiando, sino alla sera.\nSeguirono almeno 317 fucilazioni (fonti contemporanee parlano di 800). Il 17 maggio impose un riscatto straordinario di un 1,2 milioni di fiorini, da pagarsi entro 24 ore. Memorabile la vicenda di Enrico Bartelloni, conosciuto bottaio a cui oggi \u00e8 intitolata una piazza di Livorno, che dopo aver combattuto per due giorni contro gli austriaci, alla fine degli scontri rivolse frasi ingiuriose ad una sentinella per farsi riconoscere ed arrestare e venne quindi venne fucilato.\nLa crudelt\u00e0 del comportamento del d'Aspre si evince bene, considerando la sproporzione fra l'inerme citt\u00e0 e l'enormit\u00e0 dell'esercito invasore, che poteva raggiungere il Duomo gi\u00e0 verso mezzogiorno.\nCostantino d'Aspre si era macchiato di un vero crimine di guerra, ma poteva ben affermare (in un proclama del successivo 24 maggio da Empoli) che: \u201cla fazione che opprimeva Livorno fu dalle mie armi distrutta\u201d.\nSegu\u00ec una rapida \u2018normalizzazione\u2019: con proclama dello stesso 11 maggio, d'Aspre proclam\u00f2 lo stato d'assedio, proib\u00ec il possesso di armi da fuoco e da taglio e l'uso di coccarde, sciolse la Guardia Civica, abol\u00ec l'uso del tricolore. Nomin\u00f2, infine, comandante militare il von Wimpfen.\nProteste dei moderati fiorentini.\nNel frattempo i moderati fiorentini protestarono energicamente al Serristori l'invasione straniera. Gi\u00e0 il 6 maggio venne indirizzato al plenipotenziario la seguente nota:\nIl plenipotenziario cerc\u00f2 di guadagnare tempo, affermando che Leopoldo II non aveva avanzato alcuna richiesta di intervento, che l'intervento era subito piuttosto che richiesto, che d'Aspre si sarebbe limitato ad occupare Livorno. Protestarono anche gli ambasciatori inglese e francese, ma il Granducato era parte della zona di influenza austriaca ed \u00e8 ragionevole supporre che i loro governi ne fossero, perlomeno, informati.\nLe cose divennero all'improvviso pi\u00f9 chiare il 24 maggio, quando il d'Aspre, avanzato sino ad Empoli, lanci\u00f2 un nuovo proclama, indirizzato agli \u201cAbitanti di Firenze\u201d, in cui dichiarava che l'invasione era dovuta al \u201cdovere ... a cedere al desiderio del Granduca di por termine allo stato d'anarchia sotto il quale gi\u00e0 da lungo tempo gemeva il vostro bel paese \u2026. chiamato ora dal vostro Principe, vengo con le mie armi e truppe nella vostra citt\u00e0, come amico, come vostro alleato.\"\nIl 25 maggio il Municipio di Firenze (lo stesso che aveva deposto il Guerrazzi e richiamato il Granduca) indirizzava una pubblica lettera al sovrano affermando che: \u201cil proclama del generale d'Aspre ... [causava al] cuore del popolo ... rammarico di oltraggiata dignit\u00e0, [impediva] un nuovo patto d'amore, una nuova ragione di fiducia scambievole\u201d e, gi\u00e0 che c'era, ricordava che \u201cil proclama del generale d'Aspre sta in opposizione cos\u00ec manifesta con ... le vostre parole recate a noi dalla deputazione [a Gaeta] e confermate dal commissario straordinario\u201d.\nOccupazione austriaca di Firenze.\nLeopoldo II non rispose ma fece seguire atti conseguenti: lo stesso giorno d'Aspre entr\u00f2 in Firenze, prese base alla Fortezza da Basso e, d'accordo con il Serristori ordin\u00f2 lo scioglimento della Guardia Nazionale e il disarmo dei cittadini, pose la citt\u00e0 come in stato d'assedio e sottopose alla giurisdizione dei tribunali militari austriaci anche il giudizio dei reati comuni. Celebre \u00e8 il detto del Capponi che, udito il rumore della truppa di invasione che passava su Ponte Vecchio, ringrazi\u00f2 Dio di averlo reso cieco per non vederli.\nDopo alcuni giorni Serristori depose i propri poteri e annunci\u00f2 la formazione di un nuovo governo, guidato dal Baldasseroni (e del quale fece parte il De Laugier, che veniva cos\u00ec, giustamente, ricompensato).\nNel frattempo, il 29 giugno, d'Aspre veniva decorato della croce di Commendatore (il massimo di tre livelli) dell'Ordine di Maria Teresa, a significare i grandissimi meriti guadagnati presso la dinastia.\nIl rientro del Granduca.\nLeopoldo sbarc\u00f2 a Viareggio solo alla fine di luglio e rientr\u00f2 a Firenze il 28, addirittura dopo il Radetzky (giunto il 6 giugno), preceduto da un drappello di cavalleria ungherese. Cominci\u00f2 bene, e proclamando una modesta amnistia, approvando la spesa di 171 lira per le due tavole di bronzo coi nomi dei fiorentini morti in Lombardia nel 1848, da porsi nella Basilica di Santa Croce ed organizzando, alla fine del 1849, un plebiscito in favore della restaurazione del governo granducale, che ovviamente vinse. Promettendo, al contempo, una nuova costituzione.\nProlungata continuazione della occupazione militare austriaca.\nMa continuava l'occupazione militare, sottolineata da grandi eventi quali la parata delle truppe austriache al Parco delle Cascine, il 18 agosto, genetliaco del giovane Francesco Giuseppe. Non aiut\u00f2 Leopoldo la terribile miopia politica del giovane Francesco Giuseppe. Questi pretese dal cugino che venisse ad omaggiarlo a Milano, in occasione della fallimentare visita a Milano, Monza e Como (quest'ultima condita dalla disastrosa conclusione delle grandi manovre di Somma Lombardo). Non contento, l\u00ec gli annunci\u00f2 la istituzione di un nuovo reggimento di dragoni denominato \"Granduca di Toscana\". Il Granduca abbozz\u00f2 ed and\u00f2 pure a ricevere il regalo avvelenato, al suo arrivo a Firenze.\nPer sancire lo stato di fatto dell'occupazione, il 27 aprile 1850 Il Leopoldo II sottoscrisse una convenzione militare con l'Austria, che prevedeva il mantenimento di corpo di spedizione di 10.000 soldati (le truppe austriache si ritirarono solo nella primavera del 1855).\nContinuati errori politici di Leopoldo II.\nPoi le cose presero decisamente una brutta piega: il 25 aprile 1851 sottoscrisse un concordato, con il quale concesse illimitata libert\u00e0 ed autonomia alla Chiesa dell'ormai reazionario Pio IX, in cambio del formale riconoscimento della successione del 1737 (una questione che si trascinava da 115 anni), ci\u00f2 che gli inimic\u00f2 ulteriormente l'opinione democratica e patriottica; represse nel sangue una nuova rivolta a Livorno; con decreto dell'8 maggio 1852 rinneg\u00f2 formalmente la costituzione del 17 febbraio 1848, sotto le continue pressioni austriache. Per finire, nel 1857 accolse Pio IX, ormai radicalmente ostile alla causa italiana in visita a Firenze. Tutto ci\u00f2 compromise definitivamente le \"chance\" del Granduca di partecipare alle successive fasi del Risorgimento.\nAssoggettamento completo alla linea politica reazionaria di Francesco Giuseppe.\nIn effetti, il fallimento di Leopoldo II non \u00e8 che un aspetto del generale fallimento della politica austriaca in Italia, fortemente voluta dall'imperatore Francesco Giuseppe ed affidata all'ormai ottuagenario feldmaresciallo Radetzky, governatore plenipotenziario del Lombardo-Veneto e, per ci\u00f2 stesso, protettore degli stati vassalli di Parma, Modena e, appunto, Toscana.\nRagioni del fallimento della politica di pacificazione di Leopoldo II.\nIl vero errore di Leopoldo II, fu di non smarcarsi dalla politica reazionaria del cugino imperatore, legando, nel bene e nel male, le sorti del suo regno a quelle della dominazione imperiale sul Lombardo-Veneto. Ci\u00f2 nonostante che Leopoldo, in linea con le attitudini che contraddistinsero l'intero suo regno, assumesse un atteggiamento assai pi\u00f9 mite, rispetto alle sanguinarie repressioni applicate dal Radetzky in Lombardia e nel Veneto.\nResterebbe da stabilire se egli mai ne ebbe la possibilit\u00e0 o, per lo meno, la volont\u00e0. Si disse che Leopoldo \u201cnon seppe n\u00e9 volle dissimulare di sentirsi austriaco di affetti e di sentimenti\u201d. Nella memoria popolare tali avvenimenti vennero, negli anni seguenti, esemplificati dalla faccenda della \u2018divisa austriaca\u2019. Pare che il d'Aspre (denotando una sensibilit\u00e0 politica degna del suo capo Radetzky) richiese al Granduca di presentarsi in divisa da feldmaresciallo austriaco: questi prefer\u00ec sempre portare la divisa della guardia nazionale toscana, tranne in un'unica (pare) occasione, all'opera, come gli venne, da quel momento, sempre rimproverato. In ogni caso, il legame di rispetto che lo legava alle \"\u00e9lite\" politiche del Granducato si era definitivamente consumato.\nConseguenze: la fine del Granducato di Toscana.\nIl 24 aprile 1859, Leopoldo respinse l'invito di Vittorio Emanuele II ad unirsi alla guerra all'Austria, ci\u00f2 che caus\u00f2, il 27 aprile, la sollevazione di Firenze, che spinse il granduca a lasciare la Toscana. Venne istituito un governo provvisorio, e Vittorio Emanuele venne proclamato dittatore. Egli rifiut\u00f2 la dittatura ma accett\u00f2, il protettorato, nominando Boncompagni commissario generale per la durata della guerra.\nLeopoldo abdic\u00f2 il 21 luglio a favore del figlio maggiore Ferdinando IV, ed emise un proclama ai Toscani, con il quale concedeva la costituzione e riconosceva i diritti della nazione.\nL'assemblea toscana, riunita dall'11 agosto 1859, proclam\u00f2, il 16 agosto la caduta della casa di Lorena e la unione con il Regno di Sardegna. Segu\u00ec il plebiscito dell'11-12 marzo 1860, e l'ingresso di Vittorio Emanuele in Firenze, il 17 febbraio 1860."}
{"id": "1065932", "revid": "1371684", "url": "https://it.wikipedia.org/wiki?curid=1065932", "title": "Grande guerra francese", "text": "Grande guerra francese \u00e8 un termine, coniato dagli inglesi, talvolta usato per descrivere le guerre combattute dalla Francia a partire dallo scoppio della rivoluzione francese fino alla caduta di Napoleone Bonaparte; oggigiorno, tuttavia, gli storici dividono questo conflitto in due eventi distinti: le guerre rivoluzionarie francesi e le guerre napoleoniche.\nIl conflitto inizi\u00f2 con la dichiarazione di guerra francese all'Impero austriaco il 20 aprile 1792, a seguito della crescita delle tensioni seguite alla rivoluzione francese del 1789; le guerre continuarono poi attraverso i diversi cambiamenti di regime in Francia, ad iniziare con la deposizione di Luigi XVI nel 1792, continuando con il regime del Terrore, per proseguire sotto il direttorio e quindi sotto Napoleone, prima come primo console e poi come imperatore. Il momento conclusivo del conflitto viene comunemente fissato con la sconfitta di Napoleone nella battaglia di Waterloo, il 18 giugno 1815. Nel periodo intercorso tra il 1792 ed il 1815, l'Europa conobbe solo due momenti di pace generalizzata: tra il 25 marzo 1802 ed il 18 maggio 1803 (periodo coperto dalla Pace di Amiens tra Francia e Regno Unito, e che di solito \u00e8 preso come momento di cesura tra le guerre rivoluzionarie francesi e le guerre napoleoniche), e tra il 6 aprile 1814 (abdicazione di Napoleone) ed il 13 marzo 1815 (inizio della guerra della settima coalizione).\nIn totale le guerre coinvolsero dai sei ai dieci milioni di combattenti e causarono tra i 4,5 ed i 6 milioni di vittime compresi i civili. Esse vennero combattute principalmente in Europa, ma altri combattimenti avvennero anche in Egitto, Medio Oriente, sud e nord America, Caraibi, India e sugli oceani Atlantico ed Indiano.\nLe guerre videro l'ascesa ed il crollo finale della dominazione francese sull'Europa, cos\u00ec come il declino degli imperi coloniali spagnolo e portoghese; gli imperi britannico e russo invece beneficiarono, nel breve periodo, dell'esito delle guerre. Uno dei risultati del conflitto fu il risveglio del nazionalismo italiano e tedesco che culminer\u00e0 nell'unit\u00e0 d'Italia del 1861 e della Germania nel 1871."}
{"id": "1065933", "revid": "767487", "url": "https://it.wikipedia.org/wiki?curid=1065933", "title": "Punk's Not Dead (film)", "text": "Punk's Not Dead \u00e8 un documentario diretto da Susan Dynner e realizzato, nel 2006, in occasione del trentesimo anniversario della nascita del punk. Il film \u00e8 girato nei locali underground, nelle feste, negli studi di registrazione, e perfino nei grandi magazzini e negli stadi, dove la musica e la cultura punk rock continuano ad esistere.\nAttraverso le esibizioni di vari gruppi e le interviste a musicisti, discografici, fan e giornalisti che tengono in vita il punk, \"Punk's Not Dead\" confronta la musica e lo stile di vita pop punk attuali con le radici degli anni settanta e ottanta.\nLe band che si esibiscono nel film sono:"}
{"id": "1065947", "revid": "123678472", "url": "https://it.wikipedia.org/wiki?curid=1065947", "title": "Nouvelle Revue Fran\u00e7aise", "text": "La Nouvelle Revue fran\u00e7aise (sovente ricordata con l'acronimo NRF, che \u00e8 anche dal 1911 il nome di una collana editoriale presso Gallimard) \u00e8 una rivista letteraria francese fondata nel 1908.\nStoria.\nL'iniziativa della sua fondazione, con il patrocinio di Andr\u00e9 Gide appartiene anche a Charles-Louis Philippe, Henri Gh\u00e9on, Eug\u00e8ne Montfort, Jacques Copeau, Andr\u00e9 Ruyters e Jean Schlumberger. Il primo vero numero (dopo un numero che recava in data novembre 1908 e fu contestato dalla redazione stessa) usc\u00ec nel febbraio 1909. Nel 1911 Gaston Gallimard divenne l'editore della rivista, che divent\u00f2 da allora il fiore all'occhiello della casa editrice Gallimard.\nAll'inizio, essa prese le distanze dalle creazioni letterarie degli scrittori affermati dell'epoca (Paul Bourget e Anatole France, ad esempio). Nell'agosto 1914 si decise di sospendere la pubblicazione a causa della guerra in atto. Progressivamente, ma abbastanza rapidamente, essa era divenuta per autonomia artistica e per qualit\u00e0 formale la rivista letteraria di riferimento, tanto che occup\u00f2 un ruolo guida nei dibattiti della societ\u00e0 francese tra le due guerre, pubblicando per esempio i primi testi di Andr\u00e9 Malraux e di Jean-Paul Sartre.\nProibita dopo la Liberazione per collaborazionismo, essa riapparve a partire dal 1953. Se si esclude il periodo di occupazione nazista di Parigi, quando una buona parte della redazione si \u00e8 rifugiata fuori citt\u00e0, il numero anni pi\u00f9 lungo \u00e8 quello con la direzione continua di Jean Paulhan che in qualche modo, pur schivo di carattere, \u00e8 il personaggio che ha animato il dibattito letterario francese del secolo XX.\nSe oggi ha perso parte della sua influenza, essa resta un'istituzione, la quale ha fatto da modello invalicabile per tutte le riviste letterarie create successivamente.\nIl n. 588 del febbraio 2009 ha celebrato i cento anni (\"Le si\u00e8cle de la NRF\").\nPer lungo tempo mensile, \"La Nouvelle Revue fran\u00e7aise\" \u00e8 divenuta dal 1999 trimestrale.\nDirettori.\nPi\u00f9 che direttori responsabili (non sempre coincidenti con i nomi a seguire), bisognerebbe parlare di capo-redattori:\nSedi.\nLa sede della rivista \u00e8 rimasta sempre a Parigi:\nSelezione di autori.\nSegue un elenco di collaboratori non esaustivo:\nAlain, Guillaume Apollinaire, Louis Aragon, Antonin Artaud, Muriel Barbery, Julien Benda, Maurice Blanchot, Gabriel Bounoure, Andr\u00e9 Breton, Michel Butor, Francis Carco, Jean Clair, Paul Claudel, Laurence Coss\u00e9, Eug\u00e8ne Dabit, Maurice Georges Dantec, Michel D\u00e9on, Robert Desnos, Pierre Drieu La Rochelle, Charles Du Bos, Claude Esteban, L\u00e9on-Paul Fargue, Alain-Fournier, Andr\u00e9 Gide, Jean Giono, Jean Giraudoux, Jean Grosjean, Eug\u00e8ne Guillevic, Jim Harrisson, Daniel Kay, Thibault Lang-Willar, Val\u00e9ry Larbaud, Jean-Marie Le Cl\u00e9zio, Federico Garc\u00eda Lorca, Andr\u00e9 Lhote, Andr\u00e9 Malraux, Roger Martin du Gard, Henri Michaux, Kenzabur\u014d \u014ce, Jean Paulhan, Saint-John Perse, Pierre Mac Orlan, Andr\u00e9 Pieyre de Mandiargues, Armand Petitjean, Francis Ponge, Marcel Proust, Jacques Rivi\u00e8re, Alain Robbe-Grillet, Romain Rolland, Jules Romains, Antoine de Saint-Exup\u00e9ry, Jean-Paul Sartre, Andr\u00e9 Suar\u00e8s, Antonio Tabucchi, Albert Thibaudet, Violet Trefusis, Andr\u00e9 Spire, Andr\u00e9 Suar\u00e8s, Jules Supervielle, Paul Val\u00e9ry ecc.\nIl libro di Claude Martin, citato in bibliografia, che copre gli anni dalla fondazione al 1943, conta 1\u00a0100 autori e collaboratori per 352 numeri."}
{"id": "1065949", "revid": "30300", "url": "https://it.wikipedia.org/wiki?curid=1065949", "title": "ProTour", "text": ""}
{"id": "1065950", "revid": "10728", "url": "https://it.wikipedia.org/wiki?curid=1065950", "title": "La Nouvelle Revue Fran\u00e7aise", "text": ""}
{"id": "1065952", "revid": "10728", "url": "https://it.wikipedia.org/wiki?curid=1065952", "title": "Nouvelle revue fran\u00e7aise", "text": ""}
{"id": "1065964", "revid": "47767", "url": "https://it.wikipedia.org/wiki?curid=1065964", "title": "9P", "text": "9P (Plan9 Filesystem Protocol) \u00e8 un protocollo di rete sviluppato per il sistema operativo Plan 9 di Bell Labs per connettere i diversi componenti del sistema stesso. Esso incoraggia il caching delle informazioni e supporta la creazione di files fittizi (come ad esempio quelli che si trovano nella directory \"/proc\", che rappresentano i processi), al contrario di NFS.\n9P venne rivisitato e migliorato nella quarta versione di Plan9 sotto il nome di 9P2000, e lo stesso Inferno ne implementa una variante, nota come Styx. Molte altre diverse implementazioni ne esistono, per Unix, Linux, o pi\u00f9 generalmente in forma di applicazione interpretata multipiattaforma in Python, Ruby o altri.\nNella filosofia di Plan9 il file rappresenta una metafora fondamentale, ed attraverso esso sono astratti i concetti di finestra grafica, connessione di rete, processo, e pressoch\u00e9 tutto quello che \u00e8 coinvolto in un sistema operativo. Pertanto, attraverso il filesystem 9P \u00e8 possibile scambiare ogni tipo di informazione, e molti dei programmi inclusi nel sistema originario si presentano in forma di server 9P, tra cui:"}
{"id": "1065968", "revid": "125315513", "url": "https://it.wikipedia.org/wiki?curid=1065968", "title": "Universit\u00e0 Carlo Cattaneo", "text": "L\u2019Universit\u00e0 Carlo Cattaneo, nota con l'acronimo LIUC, \u00e8 un ateneo universitario privato italiano, a carattere manageriale, fondato a Castellanza nel 1991. \u00c8 intitolata a Carlo Cattaneo. \nStoria.\nL'ateneo fu fondato nel 1991 come \"Libero Istituto Universitario Carlo Cattaneo\" per iniziativa dell'Unione degli industriali di Varese e in particolare di Antonio Bulgheroni, Flavio Sottrici e Marco Vitale. Il progetto fu realizzato dalla stessa associazione imprenditoriale facente parte di Confindustria, dapprima attraverso cinque comitati di lavoro e, successivamente, attraverso enti e societ\u00e0 appositamente costituiti, coinvolgendo complessivamente oltre trecento imprenditori. Nel 1989, due anni prima della sua fondazione, l'universit\u00e0 si diede un proprio comitato scientifico.\nNel 2018 viene abolito il corso di laurea in Giurisprudenza.\nStruttura.\nL'ateneo \u00e8 organizzato in un unico dipartimento: Gestione integrata d'impresa.\nL'universit\u00e0 si estende su un'area coperta di 68\u00a0000\u00a0m\u00b2 negli edifici dell'ex cotonificio Cantoni. Dispone di un campus interno e di un parco di circa 26.000 m\u00b2, al cui interno sorge Villa Jucker. Il progetto di recupero dell'area industriale, dismessa nel 1988 e affacciata sul fiume Olona, \u00e8 opera dell'architetto Aldo Rossi. L'ateneo ha al suo interno una propria business school.\nBiblioteca.\nLa biblioteca universitaria \"Mario Rostoni\", fondata nel 1991, \u00e8 specializzata in economia, direzione aziendale, giurisprudenza e ingegneria. Essa possiede, al 2017, circa 115.000 volumi e 6.000 testate di periodici, molti dei quali in formato elettronico."}
{"id": "1065971", "revid": "78273", "url": "https://it.wikipedia.org/wiki?curid=1065971", "title": "Beza", "text": ""}
{"id": "1065974", "revid": "729019", "url": "https://it.wikipedia.org/wiki?curid=1065974", "title": "Adolphe Niel", "text": "Biografia.\nNato da una vecchia famiglia borghese assai conosciuta nell'Alta Garonna, si diplom\u00f2 nel 1821 all\"\u00c9cole polytechnique\" per poi frequentare la scuola del corpo del genio di Metz, di cui divenne tenente nel 1827, e capitano nel 1833.\nPrese parte alle operazioni contro la citt\u00e0 algerina di Costantina, in cui comandava una parte delle truppe del genio; la sua condotta gli valse la promozione a comandante di battaglione nel 1837. Fu poi promosso tenente colonnello nel 1840 e colonnello nel 1846. Nel 1849 serv\u00ec come capo di Stato Maggiore del generale Vaillant durante la spedizione comandata da Oudinot contro la Repubblica Romana. Fu quindi nominato generale di brigata e direttore dei servizi del genio al quartier generale.\nNel 1851 Niel divenne membro del Comitato per le fortificazioni, nel 1852 entr\u00f2 nel Consiglio di Stato e nel 1853 divenne generale di divisione.\nNella prima parte della guerra di Crimea Niel fu impegnato sul mar Baltico, nella direzione del genio durante le operazioni contro la fortezza di Bomarsund. All'inizio del 1855 fu inviato in Crimea, dove succedette al generale Bizot a capo del corpo del genio.\nPer alcuni anni fu il pi\u00f9 influente consigliere militare di Napoleone III, e nell'occasione fu investito dei poteri per guidare i generali \"in loco\" secondo i voleri dell'imperatore e del governo.\nNiel port\u00f2 a termine il delicato incarico nel migliore dei modi, dirigendo le operazioni di assedio alla battaglia di Malakoff. Fu premiato con la Gran Croce della Legion d'Onore.\nDal 1855 al 1859 lavor\u00f2 al quartier generale e fu membro del Senato; nella guerra contro l'Austria comand\u00f2 il IV Corpo d'armata e prese parte alla battaglia di Magenta e, nell'ambito della battaglia di Solferino e San Martino, diresse magistralmente la Battaglia di Medole, per la quale venne creato Maresciallo di Francia sul campo. Molti storici concordano nell'indicare Niel come il principale artefice della vittoria franco-sarda del 24 giugno 1859.\nDopo aver servito anche per alcuni anni in un comando di guarnigione, divenne ministro della guerra succedendo a Jacques Louis Randon, e tenne tale incarico dal 1867 al 1869. In tale veste concep\u00ec ed avvi\u00f2 un ampio schema di riforma dell'esercito, basato sulla coscrizione generalizzata e la creazione di vaste riserve. A tal proposito sono da sottolineare le innovazioni introdotte dalla Commissione per gli studi ferroviari, presieduta da Niel, nel 1869 in materia di sbarchi ed imbarchi di truppe e materiali in piena via e nelle vicinanze del nemico. Gli studi in materia, per paradosso, verranno poi utilizzati dai tedesco-prussiani durante la guerra del 1870-1871 e non dai francesi.\nNon visse per\u00f2 abbastanza per vedere completata la sua opera di riorganizzazione: mor\u00ec a Parigi un anno prima della guerra franco-prussiana, che avrebbe distrutto il vecchio esercito imperiale su cui la creatura di Niel si doveva innestare."}
{"id": "1065980", "revid": "1538224", "url": "https://it.wikipedia.org/wiki?curid=1065980", "title": "Localit\u00e0 bandiere blu in Italia (2004)", "text": "Elenco delle localit\u00e0 italiane insignite della bandiera blu dalla FEE per l'anno 2004."}
{"id": "1065985", "revid": "1305772", "url": "https://it.wikipedia.org/wiki?curid=1065985", "title": "Nastro", "text": "Il nastro pu\u00f2 assumere diversi significati e funzioni:"}
{"id": "1065988", "revid": "110157", "url": "https://it.wikipedia.org/wiki?curid=1065988", "title": "Major League Soccer 2007", "text": "La Major League Soccer 2007 \u00e8 stata la dodicesima edizione del campionato di calcio nordamericano, iniziata il 7 aprile 2007 e conclusa il 18 novembre dello stesso anno.\nFu la prima edizione ad ospitare una squadra non statunitense, i canadesi del , il cui ingresso ha aumentato il numero di partecipanti da 12 a 13.\nFu anche la stagione in cui venne introdotta la Designated player rule, cio\u00e8 una parziale deroga al sistema del salary cap che consente di acquistare un giocatore fuori dal budget salariale. La regola venne introdotta con l'acquisto, da parte dei , del campione inglese David Beckham.\nFormula.\nLe squadre sono divise in due \"conference\", la \u201cWestern Conference\u201d e la \u201cEastern Conference\u201d, in base alla loro posizione geografica. Lo svolgimento del torneo avviene in due fasi. La prima fase \u00e8 la stagione regolare, in cui ogni squadra gioca un totale di 30 partite, 15 in casa e 15 fuori. Ogni squadra incontra le altre due volte, una in casa e una fuori, per un totale di 24 partite, in pi\u00f9 disputa ulteriori sei incontri con altrettanti rivali. Vengono assegnati tre punti per ogni vittoria e un punto per ogni pareggio.\nHanno accesso ai play-off per il titolo le prime due classificate di ogni conference e le restanti migliori quattro classificate nella classifica generale. Le otto squadre cos\u00ec individuate si sfidano in incontri a eliminazione diretta; vengono disputati incontri di andata e ritorno nei quarti, mentre le semifinali e la finale sono in gara unica: le semifinali in casa della squadra meglio piazzata, la finale su un campo individuato nel corso della stagione.\nSimilmente alle altre grandi leghe americane di sport professionistici, non \u00e8 prevista alcuna retrocessione n\u00e9 promozione.\nLa riforma della CONCACAF Champions' Cup, col cambio di nome in CONCACAF Champions League e lo slittamento nel calendario, fa s\u00ec che questa edizione della MLS serva a individuare le partecipanti a due edizione della manifestazione continentale: la vincitrice della MLS Cup e la vincitrice del Supporters' Shield (cio\u00e8 la squadra con pi\u00f9 punti al termine della stagione regolare) si qualificano sia alla Champions' Cup 2008 che alla Champions League 2008-2009, in pi\u00f9 a quest'ultima si qualificano anche l'altra finalista dei play-off e la vincitrice della coppa nazionale, la Lamar Hunt U.S. Open Cup. Se una squadra occupa pi\u00f9 di una di queste posizioni si scorre la classifica della stagione regolare fino alla prima non qualificata. Stesso procedimento se una posizione utile \u00e8 occupata da Toronto, visto che quest'ultima, in quanto canadese, si qualifica alla Champions League tramite il nuovo Canadian Championship, che prender\u00e0 il via nell'estate 2008.\nIn pi\u00f9 le prime quattro squadre della classifica generale si qualificano per la SuperLiga nordamericana.\nClassifiche Regular Season.\nClassifica generale.\nLegenda:\nIn caso di arrivo a pari punti:\nRisultati.\nLeggendo per riga si avranno i risultati casalinghi della squadra indicata in prima colonna, mentre leggendo per colonna si avranno i risultati in trasferta della squadra in prima riga.\nPlay-off.\nQuarti di finale.\nAndata\nRitorno"}
{"id": "1065990", "revid": "138642", "url": "https://it.wikipedia.org/wiki?curid=1065990", "title": "Sindrome di McCune Albright", "text": ""}
{"id": "1065992", "revid": "124777018", "url": "https://it.wikipedia.org/wiki?curid=1065992", "title": "Tiffani Thiessen", "text": "Famosa grazie alle serie televisive \"Bayside School\", \"Beverly Hills 90210\" e \"White Collar\", l'attrice \u00e8 ricordata anche per la sua partecipazione ai film \"Shriek - Hai impegni per venerd\u00ec 17?\" ed \"Hollywood Ending\".\nBiografia.\nTiffani Thiessen \u00e8 figlia di un imprenditore di parchi e di una casalinga, secondogenita di tre figli. Inizia la sua carriera a soli 8 anni grazie allo zio Roger, che accortosi della sua bellezza le consiglia di partecipare a diversi spettacoli e concorsi di bellezza. Nel 1987, dopo aver vinto diverse fasce, viene incoronata \"Miss America Junior\". Nel 1989, dopo vari servizi fotografici e diversi spot (tra cui uno per \"Barbie Fior di pesco\"), Tiffani ottiene la parte di Kelly Kapowski nella popolare serie \"Bayside School\".\nDagli inizi al 2004.\nNel 1994 viene chiamata a sostituire Shannen Doherty in \"Beverly Hills 90210\", dove interpreta la perfida e manipolatrice Valerie Malone, personaggio che la render\u00e0 famosa in tutto il mondo. Abbandona i panni dell'acerrima nemica di Kelly (Jenny Garth, sua migliore amica nella vita di tutti i giorni) nel 1998, dopo 4 stagioni e 136 episodi. Contemporaneamente agli impegni in \"Beverly Hills,90210\" Tiffani coltiva la sua carriera televisiva partecipando a ben cinque pellicole. La prima nel 1992 Chi ha ucciso mia figlia? un film drammatico basato su una storia vera al fianco dell'attrice Premio Oscar Patty Duke, altri invece a partire dal 1995, che la vedono sempre interpretare il ruolo da protagonista.\nUn grave lutto la colpisce nel 1999, quando l'attore David Strickland, suo fidanzato, si suicida in una camera d'albergo. Nonostante tutto, la carriera di Tiffani non ne risente, e dal 1998 al 2002 reciter\u00e0 in ben 8 pellicole cinematografiche, nonostante per alcuni anni il suo principale obiettivo fosse il cinema, non abbandona mai il campo televisivo, prendendo parte a diverse serie tv. Nel 2000 torna nella serie che le ha regalato fama in tutto il mondo, \"Beverly Hills 90210\", per l'episodio finale del telefilm, partecipando alla puntata come \"Special Guest Star\".\nNel 2001 Aaron Spelling, genio della televisione, dopo averla portata alla fama mondiale grazie a \"Beverly Hills 90210\", le offre il ruolo di Paige Matthews in Streghe, ruolo che Tiffani rifiuta. Il ruolo verr\u00e0 affidato in ultimo a Rose McGowan, che all'epoca rispetto alla Thiessen era sicuramente meno conosciuta. Nel 2000, dopo essere apparsa nel film \"Dal tramonto all'alba 2 - Texas, sangue e denaro\", interpreta un'esuberante e curiosa giornalista in \"Shriek - Hai impegni per venerd\u00ec 17?\". Dopo aver interpretato una sexy e focosa amante nella commedia con Julianne Moore e Will Ferrell \"The Ladies Man\", nel 2002 partecipa al film di Woody Allen \"Hollywood Ending\", interpretando un'attrice dalle forme molto sensuali, personaggio che Woody crea appositamente per lei, dopo averla scartata inizialmente per il ruolo che fu poi assegnato a Debra Messing.\nNel 2003 Tiffani ritorna al piccolo schermo interpretando il ruolo di Billie nella serie televisiva \"Fastlane\". La serie vede tra i protagonisti Peter Facinelli, marito dell'amica Jennie Garth. Nonostante la serie fosse ispirata al film \"Fast and Furious\" e nonostante il successo che ottenne, la serie fu cancellata dopo una sola stagione per i costi di produzione troppo elevati, ma la Thiessen riusc\u00ec ugualmente a guadagnarsi una nomination per il ruolo interpretato. Subito dopo viene ingaggiata dai produttori della serie americana Good Morning Miami. Il suo personaggio avrebbe dovuto essere presente solo in alcuni episodi, ma poi la sua partecipazione alla serie venne allargata a 11 episodi per poi entrare definitivamente nel cast, la serie nonostante i buoni ascolti, fu cancellata alla sua seconda stagione.\nDal 2005 ad oggi.\nDopo aver sperimentato nel 2005 la regia e la produzione con il cortometraggio \"Just Pray\", dopo un'assenza di circa tre anni dal mondo televisivo nel 2007 partecipa alla serie \"A proposito di Brian\" nel ruolo della scaltra e manipolativa donna d'affari Natasha Drew, anche qui la Thiessen entra subito nel cast definitivo, anche se la serie non vedr\u00e0 mai la nascita di una terza stagione. Nello stesso anno \u00e8 protagonista della miniserie televisiva \"Pandemic - Il virus della marea\", nel ruolo della dottoressa \"Kayla Martin\". La miniserie si aggiudic\u00f2 nel 2007 un premio come miglior miniserie drammatica ed ottenne un buon successo televisivo e di critica.\nNel 2008 Tiffani torna al cinema con il film Cyborg Soldier, nello stesso periodo rifiuta l'offerta di tornare nello spin off 90210. Dal 2009 interpreta Elizabeth Burke nella serie poliziesca \"White Collar\", vestendo i panni di una intelligente moglie ed organizzatrice di eventi. Il suo personaggio \u00e8 presente in tutta la prima stagione, nella seconda per\u00f2 l'attrice \u00e8 stata costretta ad assentarsi a causa della sua reale gravidanza, tornando per\u00f2 sul set regolarmente gi\u00e0 alla fine della seconda stagione e definitivamente all'inizio della terza. Attualmente la serie \u00e8 stata rinnovata per una quarta stagione, per gli ottimi ascolti ricevuti. Durante la terza stagione dello show il personaggio di Elizabeth ha ricoperto ruoli decisamente maggiori rispetto alle sue apparizioni precedenti, questi suoi ruoli pi\u00f9 ampi sono stati molto ben accolti dai critici e dal pubblico che hanno apprezzato le sue performance, che secondo i produttori dello show danno un'eleganza e uno charme particolare all'intera serie.\nIl 19 giugno 2011 la star adolescenziale Justin Bieber si \u00e8 presentato ai MushMusic Video Awards vestito con una t-shirt che raffigurava Kelly Kapowski, personaggio interpretato da Tiffani dal 1989 al 1993. La Thiessen ha ringraziato di cuore la giovane star per questo tributo, ricambiando alla \"premi\u00e8re\" di \"Come ammazzare il capo... e vivere felici\" la stessa cortesia. Dopo varie indiscrezioni riguardo alla sua presenza nel programma americano \"Ballando con le stelle\", la Thiessen ha apertamente dichiarato di non voler affatto partecipare allo show, affermando \"I'm an actor, not a dancer\". Non \u00e8 la prima volta che rifiuta questo ruolo di ballerina, per dedicarsi alla famiglia e alla carriera di attrice.\nDal 2012 Tiffani prester\u00e0 la sua voce alla serie animata \"Jack e i pirati dell'Isola che non c'\u00e8\". Sempre nello stesso anno le viene riproposto il ruolo di Kelly in \"Bayside School\", ruolo che per\u00f2 lei rifiuta di interpretare nuovamente, perch\u00e9 impegnata sul set di \"White Collar\" e con la sua famiglia.\nVita privata.\nDal 1992 al 1995 l'attrice ha avuto una relazione con il collega Brian Austin Green (David di \"Beverly Hills 90210\"), e ha avuto una relazione con l'attore David Strickland fino alla morte di quest'ultimo nel 1999. Tra il 2001 ed il 2003, ha convissuto con il collega Richard Ruccolo.\nIl 9 luglio 2005 a Montecito (California), l'attrice \u00e8 convolata a nozze con l'attore Brady Smith. Tra i presenti alla cerimonia Tori Spelling, Jason Priestley e Lindsay Price. Nel novembre 2009, la Thiessen e suo marito Brady Smith hanno annunciato alla rivista statunitense \"People\" di aspettare il loro primo bambino. Il 15 giugno 2010 ha avuto la sua bambina Harper Renn Smith. Il 1\u00ba luglio 2015 nasce il secondo figlio Holt Fisher Smith.\nNell'ottobre 2010 ha inaugurato l'azienda PetitNest, della quale \u00e8 fondatrice insieme a Lonni Paul. Da gennaio 2012 \u00e8 anche il volto femminile di una campagna aziendale, ricoprendo per la seconda volta un ruolo da imprenditrice.\nDoppiatrici italiane.\nNelle versioni in italiano dei suoi film, Tiffani Thiessen \u00e8 stata doppiata da:"}
{"id": "1065995", "revid": "767487", "url": "https://it.wikipedia.org/wiki?curid=1065995", "title": "Certificato bianco", "text": "I certificati bianchi, o pi\u00f9 propriamente titoli di efficienza energetica (TEE), sono titoli che certificano il Risparmio energetico conseguito da vari soggetti realizzando specifici interventi (per esempio Efficienza energetica). Implicando il riconoscimento di un contributo economico, rappresentano un incentivo a ridurre il consumo energetico in relazione al bene distribuito.\nDescrizione.\nIstituiti in Italia con il decreto ministeriale 20 luglio 2004 elettricit\u00e0 e gas, ed entrati in vigore nel gennaio 2005, i certificati bianchi consistono in titoli acquistabili e successivamente rivendibili il cui valore \u00e8 stato originariamente fissato a 100 \u20ac/tep, valore soggetto a variazioni stabilite anche in funzione dell'andamento del mercato. Il valore energetico di un tep \u00e8 comparabile col consumo annuale di energia elettrica di una famiglia media.\nViene riconosciuto un risparmio di energia pari a 1 tep secondo le seguenti equivalenze:\nLa differenza \u00e8 dovuta al fatto che per produrre uguali quantit\u00e0 di energia termica ed elettrica sono necessari apporti diversi di energia primaria; in particolare questi sono maggiori nel secondo caso, a causa del rendimento di produzione del parco elettrico italiano. Per questo a un mancato consumo elettrico \u00e8 riconosciuto un risparmio in termini di tep maggiore di un mancato consumo termico.\nL'entit\u00e0 del risparmio energetico da conseguire per accedere al meccanismo incentivante dei certificati bianchi dipende dalla tipologia di progetto sottoscritto e dalla tipologia degli interventi di efficienza che lo compongono: bisogna conseguire un risparmio di 20 tep/anno per interventi soggetti a valutazione cosiddetta standard, un minimo di 40 tep/anno per interventi soggetti a valutazione analitica e almeno 60 tep/anno per interventi da valutare con metodo a consuntivo.\nGli interventi di risparmio possono essere a monte del processo produttivo oppure presso l'utente, ad esempio favorendolo la sostituzione di elettrodomestici e caldaie vecchi in favore di apparecchi a pi\u00f9 alta efficienza. Per la maggior parte degli interventi il periodo di concessione \u00e8 di 5 anni (per gli interventi di isolamento termico degli edifici, di architettura bioclimatica e interventi similari il periodo di concessione \u00e8 di 8 anni.)\nLa contrattazione dei TEE pu\u00f2 avvenire tra le parti interessate o all'interno di uno specifico mercato gestito dal GME (Gestore dei mercati energetici). Dal 3 gennaio 2013 il Gestore dei servizi energetici (GSE) \u00e8 l'ente che autorizza l'emissione dei certificati bianchi, gestisce la valutazione economica dei TEE e si occupa del controllo del risparmio energetico ottenuto. Dal 2006 l'ENEA \u00e8 impegnato nella valutazione tecnica degli interventi di efficienza energetica e del risparmio energetico ottenuto; a seguito del D.M. 28/12/2012, che ha ampliato la platea di soggetti ammissibili al meccanismo, dal 3 gennaio 2013, in un'ottica di potenziamento del processo valutativo, anche RSE effettua valutazioni tecniche sui progetti di efficienza energetica presentati al GSE (Gestore dei servizi energetici).\nI certificati bianchi riguardano quattro tipi di interventi:\nI soggetti distributori interessati possono essere obbligati e volontari: sono obbligati tutti i distributori di energia elettrica e di gas la cui utenza finale \u00e8 superiore alle 50.000 unit\u00e0; possono essere volontari i distributori con utenza finale minore di quella prescritta o anche le societ\u00e0 di servizi, Energy Service Company (ESCo), produttori, impiantisti, ecc. Dal 2011 figurano tra i soggetti volontari anche le organizzazioni soggette all'obbligo di nomina dell'energy manager secondo la legge n. 10/91. Allo scopo di qualificare sempre pi\u00f9 i fornitori di servizi energetici dal 2010 \u00e8 possibile per una ESCo la certificazione secondo la UNI cei 11352.\nL'osservanza dei limiti di risparmio energetico viene premiato dall'Autorit\u00e0 e da altre fonti governative di finanziamento con un contributo economico, il cui valore viene stabilito annualmente dalla stessa Autorit\u00e0. Inoltre \u00e8 possibile guadagnare vendendo i titoli in eccesso grazie al raggiungimento di un risparmio superiore a quello annualmente prestabilito. Di contro, coloro i quali non riescono a ottemperare agli obblighi minimi assunti vengono sanzionati e dovranno acquistare sul mercato altri titoli necessari al raggiungimento dell'obiettivo minimo prefissato.\nI DD.MM. 20 luglio 2004 fissano anche gli obiettivi di risparmio in consumo energetico nazionale per il quinquennio 2005-2009 con valori che tendono a raddoppiare annualmente: in tal modo, partendo da 0,10 Mtep per anno relativamente al 2005, si arriva a 1,60 Mtep per anno da conseguire nel 2009. Per il 2005 gli obiettivi di risparmio energetico sono stati superati di circa il 174%, con il 75% dovuto al risparmio di energia elettrica, il 21% al risparmio di gas naturale e il restante 4% al risparmio di altre forme di energia.\nIl decreto interministeriale 28 dicembre 2012 sui certificati bianchi, approvato dal Ministero dell'ambiente di concerto con il Ministero dello sviluppo economico, stabilisce gli obiettivi nazionali di risparmio per il quadriennio 2013-2016. I risparmi cumulati dovranno raggiungere 4,4 Mtep nel 2013, 5,9 nel 2014, 6,4 nel 2015 e 7,3 nel 2016. Nel caso in cui l'obiettivo nazionale di un determinato anno venga superato con un margine superiore al 5%, il target per l'anno successivo sar\u00e0 modificato. Lo stesso decreto prevede anche l'abrogazione degli articoli 5, commi 6 e 8, l'articolo 7, l'articolo 8, l'articolo 11, dei decreti 20 luglio 2004 Elettricit\u00e0 e Gas e dell'articolo 5 e l'articolo 8 del decreto 21 dicembre 2007.\nSolo la Francia oltre all'Italia, adotta tale certificazione, mentre altre nazioni o adottano altri schemi di risparmio energetico o si stanno avviando all'introduzione dei certificati bianchi (per esempio il caso di Gran Bretagna, Danimarca e Paesi Bassi).\nQuadro normativo.\nDecreti legislativi n. 79/99 e n. 164/00.\nPrevedono obiettivi obbligatori di risparmio energetico negli usi finali, a carico delle imprese:\nDelibere dell'Autorit\u00e0 per l'energia elettrica il gas e il sistema idrico.\nRendono operativo il meccanismo definito dai decreti ministeriali 20 luglio 2004"}
{"id": "1065996", "revid": "287204", "url": "https://it.wikipedia.org/wiki?curid=1065996", "title": "Francesco Maturanzio", "text": "Biografia.\nNato a Perugia dalla famiglia Matarazzi, originaria di Deruta, nel capoluogo umbro Maturanzio compie i primi studi umanistici seguito dai maestri Guido Vannucci da Isola Maggiore (Guido dell\u2019Isola) e Giovanni Antonio Campano, sviluppando con il primo un rapporto di grande devozione intellettuale. \nEgli dimostra molto presto una spiccata vocazione letteraria che lo porta, ancora adolescente, ad essere scelto come compositore di versi in ottave in volgare italiano da abbinare ad un ciclo di 14 ritratti di uomini illustri dipinti per l\u2019atrio del palazzo perugino di Braccio Baglioni, edificio che a met\u00e0 del XVI secolo sar\u00e0 quasi interamente demolito e i cui resti saranno inglobati nelle fondazioni della Rocca Paolina.\nNel 1464 Maturanzio si sposta a Ferrara, mosso dal desiderio di progredire negli studi, in particolare nella conoscenza della lingua, ma gi\u00e0 prima del 1470 \u00e8 a Vicenza, dove frequenta le lezioni del grammatico e umanista Ognibene da Lonigo, maestro di cui elogia la dottrina e l\u2019integrit\u00e0 e dove nel frattempo insegna privatamente ai giovani di quella citt\u00e0.\nA questo periodo risale la trascrizione da parte sua di una raccolta di opere del poeta latino Ausonio. \nNel 1471 fa ritorno a Perugia, da dove tuttavia gi\u00e0 nell\u2019anno successivo, insoddisfatto della sua pronuncia del greco antico, decide di ripartire per la Grecia dove permane per due anni, durante i quali acquisisce una solida padronanza dell\u2019antica lingua locale grazie alla frequenza, a Rodi, delle lezioni del maestro.\nNel 1473 giunge a Creta, dove viene in contatto con l\u2019umanista e copista bizantino Michele Apostolio e si procura alcuni manoscritti prodotti dal suo atelier: tra questi, importante menzione meritano le tragedie di Eschilo (\"Prometeo\", \"Sette contro Tebe\", \"I Persiani\") e le commedie di Aristofane (\"Le rane\", \"Le donne all\u2019assemblea\") che costituiscono il codice Ms. 571 (H 56) della Biblioteca Augusta di Perugia.\nIl clima sfavorevole, caratterizzato anche da alcune tempeste, ritarda il suo rientro in Italia, interrotto da tappe presso Zacinto e Cefalonia.\nTornato in patria, nel 1474 Niccol\u00f2 Perotti, governatore di Perugia dal 1474 al 1477, lo nomina suo segretario personale. \nTale incarico gli viene confermato anche da Lorenzo Zane, successivo governatore per gli anni 1483-1484, rendendo cos\u00ec la fama pubblica di Maturanzio sempre pi\u00f9 solida. \nMorto il maestro Ognibene nel 1493, Maturanzio viene chiamato a Vicenza come suo successore nella cattedra di poesia e retorica, dove insegna per cinque anni.\nIl soggiorno in quella citt\u00e0, durante il quale egli instaura ottimi rapporti, si interrompe bruscamente intorno al 1496, quando decide di rinunciare all\u2019insegnamento nella locale universit\u00e0: probabilmente la ragione di questo comportamento trova risposta in una lettera, \"Octumviris Rei publicae Vicentinae\", scritta dal docente poco dopo la sua partenza, nella quale sostiene di aver subito un torto da parte dei Vicentini che gli avrebbero affiancato un altro insegnante, inferiore a lui per dignit\u00e0, al quale avrebbero riservato lo stesso trattamento economico.\nMaturanzio ora riprende gli studi filosofici e si trasferisce per circa un anno a Venezia, nel 1497, dove acquista altri codici in lingua greca, di contenuto in prevalenza aristotelico, oggi alla Biblioteca Augusta di Perugia: Simplicio, Commento al \"De coelo\" di Aristotele, Ms. 51 (A 51); Aristotele, \"Ethica Nicomachea\" e Teodoro di Gaza, \"De fato\", Ms. 172 (C 55); Aristotele, \"Organon\" e Porfirio, \"Isagoge\", Ms. 380 (F 54); Aristotele, \"Politica\", Ms. 482 (G 7).\nNel 1498 il letterato torna a Perugia, dove viene festosamente accolto e torna ad insegnare nella locale universit\u00e0. &lt;br&gt;\nGi\u00e0 in precedenza egli era stato pi\u00f9 volte caldamente invitato a rientrare in patria, ma sino ad allora ne era stato dissuaso dal clima di guerriglia presente in citt\u00e0, causato dagli opposti partiti degli Oddi e dei Baglioni.\nNello stesso anno sposa una nobile perugina, Semidea, figlia di Averardo Montesperelli, dalla quale ha tre figli: Aurelio Apollinare, Marc\u2019Antonio, professore di greco a Perugia nel 1518 e Angelo Felice. &lt;br&gt;\nSempre al 1498 sembra si possa ascrivere l\u2019intervento di Maturanzio nell\u2019elaborazione del programma iconografico della decorazione della Sala delle Udienze del Collegio del Cambio nel Palazzo dei Priori di Perugia, massimo capolavoro del pittore pievese Pietro Vannucci, detto il Perugino.\nNel 1503 il letterato \u00e8 eletto cancelliere comunale, carica che gli verr\u00e0 tolta nell\u2019anno successivo e poi sempre rinnovata a partire dal 1506.&lt;br&gt;\nL\u2019attivit\u00e0 di insegnante, affiancata dagli incarichi politici, tra i quali quello di ambasciatore cittadino, dura fino alla sua morte, avvenuta il 20 agosto 1518.\nViene sepolto con pubblici onori nella locale Chiesa di Sant\u2019Agostino.&lt;br&gt;\nLa sua collezione di testi di autori classici greci e latini, manoscritti e a stampa, tra cui si annoverano anche molti dei codici greci da lui acquistati a Creta e a Venezia, \u00e8 passata \"ex testamento\" dapprima alla biblioteca del Monastero dei Benedettini Cassinesi di San Pietro di Perugia e di qui successivamente, in tempi diversi, \u00e8 pervenuta nella quasi sua interezza alla Biblioteca Augusta della medesima citt\u00e0.\nQuella incarnata da Maturanzio \u00e8 una figura completa di intellettuale umanista al servizio della propria comunit\u00e0 cittadina che si esplica nella sua molteplice attivit\u00e0 di docente universitario, segretario comunale, ambasciatore, storico municipale, letterato al servizio delle arti.\nOpere.\nQuasi tutti gli scritti del Maturanzio sono in lingua latina, poich\u00e9 egli riteneva che questa fosse la sola che si confacesse ad un uomo di studi. Amante dello stile ciceroniano, la sua fama \u00e8 legata soprattutto ai commenti delle opere del grande scrittore arpinate, ed in particolare del \"De officiis\".\nFanno eccezione i versi giovanili (\"Pataphii\"), composti per i dipinti del palazzo perugino di Braccio Baglioni, attestati nel Ms. 562 (H 47) della Biblioteca Augusta e la \"Cronaca della citt\u00e0 di Perugia\", edita per la prima volta da Ariodante Fabretti nel 1851, che riguarda gli avvenimenti nella citt\u00e0 dal 1492 al 1503, entrambi redatti in volgare. \nPresso la Biblioteca Augusta sono conservati ben sei testimoni manoscritti della \"Cronaca\" di Maturanzio. \nDel pi\u00f9 antico tra questi, il codice Ms. 715 (I 109) risalente al primo quarto del XVI secolo, \u00e8 stata recentemente pubblicata una nuova edizione critica a cura di Carla Gambacorta. .\nOnorificenze.\nA Francesco Maturanzio \u00e8 dedicata una via, aperta negli anni Sessanta, del moderno quartiere Pellini di Perugia."}
{"id": "1065998", "revid": "767487", "url": "https://it.wikipedia.org/wiki?curid=1065998", "title": "Lo scorpione nero", "text": "Lo scorpione nero (\"The Black Scorpion)\" \u00e8 un film horror fantascientifico del 1957, diretto dal regista Edward Ludwig.\nIl film \u00e8 uscito al cinema negli Stati Uniti l'11 ottobre 1957.\nTrama.\nIn una desolata regione del Messico, dopo un terremoto, dalle voragini del terreno fuoriescono alcuni scorpioni giganti che cominciano a seminare morte e terrore.\nDue geologi, in collaborazione con i militari, predispongono un piano per fermarli, ma i giganteschi scorpioni riescono ad attaccare il piccolo villaggio messicano di San Lorenzo. Dopo aver bloccato il buco da cui gli scorpioni uscivano in superficie, i protagonisti vanno a Citt\u00e0 del Messico e qui scoprono che uno scorpione \u00e8 sopravvissuto ed \u00e8 diretto verso la citt\u00e0, dove semina panico e morte. Lo scorpione, arrivato nello stadio della citt\u00e0, viene ucciso grazie a scosse elettriche.\nProduzione.\nGli effetti speciali del film, l'animazione degli scorpioni in stop motion, sono curati da Willis O'Brien, gi\u00e0 responsabile degli effetti speciali di \"King Kong\"."}
{"id": "1066001", "revid": "8138384", "url": "https://it.wikipedia.org/wiki?curid=1066001", "title": "The Black Scorpion", "text": ""}
{"id": "1066002", "revid": "156136", "url": "https://it.wikipedia.org/wiki?curid=1066002", "title": "Nastro adesivo", "text": "Il nastro adesivo (a volte impropriamente chiamato Scotch) \u00e8 un nastro di plastica o carta a cui \u00e8 applicata una sostanza adesiva. Il nastro pu\u00f2 essere adesivo da un solo lato o da entrambi (nastro \"biadesivo\"), nel secondo caso una delle due facce del nastro \u00e8 spesso protetta da una pellicola.\n\u00c8 utilizzato per incollare oggetti fra loro per lo pi\u00f9 temporaneamente, ma anche permanentemente. L'adesione avviene per semplice contatto con l'oggetto.\nI pi\u00f9 diffusi sono preparati con adesivi sensibili alla pressione e sono autoadesivi. Esistono anche nastri adesivi termoattivabili (che prima dell'applicazione devono essere attivati con il calore) e nastri adesivi attivabili ad acqua (che devono essere bagnati con acqua).\nStoria.\nL'inventore del nastro adesivo fu lo statunitense Richard Drew, ricercatore della 3M, che lo cre\u00f2 nel 1925 e lo mise in commercio nel 1930. In Europa giunse solo nel 1937. \nIl nastro adesivo era fatto con colla da falegname e glicerina. Sembra per\u00f2 che la 3M, per risparmiare, usasse poca colla e che perci\u00f2 qualcuno la accus\u00f2 di essere \"scozzese\" (in riferimento alla stereotipata tirchieria degli scozzesi), da qui l'origine del nome \"scotch\".\nDescrizione.\nNastro adesivo da imballaggio.\nI vari tipi di nastro adesivo per imballaggio si differenziano fra loro per il supporto (PVC o PP) e per il tipo di colla.\nLa colla pi\u00f9 appiccicosa, adatta ad ogni tipo di materiale (carta, plastica, vetro...) \u00e8 quella in gomma naturale. Gli altri tipi di colla sono la colla acrilica, adatta per applicazioni in cui la colla deve tenere anche per molti anni, e la colla hot melt, adatta per le nastratrici automatiche. Alcuni tipi di colla contengono solventi, altre sono a base d'acqua; le colle hot melt sono invece preparate per fusione e omogeneizzazione dei componenti.\nI nastri adesivi pi\u00f9 adatti \"all'utilizzo con uno stendinastro\", generalmente nella misura classica di 5\u00a0cm per 66 metri sono: \nConsigli per la scelta del tipo di nastro adesivo da imballaggio.\nSe ben applicato \u00e8 un nastro eccellente come rapporto qualit\u00e0/prezzo"}
{"id": "1066003", "revid": "726373", "url": "https://it.wikipedia.org/wiki?curid=1066003", "title": "Plumber", "text": "Il plumber (letteralmente: \"idraulico\") \u00e8 un meccanismo di comunicazione tra processi simile al \"copia e incolla\" implementato nel sistema operativo Plan 9.\nEsso \u00e8 un programma che intercetta determinati messaggi da parte delle applicazioni e li convoglia verso altre: a differenza del classico \"copia e incolla\", dove l'utente specifica la destinazione della porzione di informazione da spostare, nel caso di plumber il sistema si occupa di determinarne l'applicazione ricevente in base ad un set di regole predefinite.\nPlumber si appoggia al protocollo 9P, e pertanto opera in modo trasparente anche attraverso la rete."}
{"id": "1066005", "revid": "729019", "url": "https://it.wikipedia.org/wiki?curid=1066005", "title": "Bernardo Cabrera", "text": "Biografia.\nNacque nella seconda met\u00e0 del XIV secolo, da Bernardo, X visconte di Cabrera, e dalla di lui consorte la nobildonna Margherita di Foix dei visconti di Castellb\u00f2. Alla morte del padre avvenuta nel 1368, divenne il capo del suo casato; nel 1373, recuper\u00f2 il possesso dei beni che erano stati sequestrati al nonno il visconte Bernardo di Cabrera, giustiziato nel 1364 per l'accusa di tradimento, dopo un processo basato su prove false. Il re Pietro IV d'Aragona, detto \"il Cerimonioso\", riconosciuto l'errore li restitu\u00ec al legittimo erede, che da quel momento si distinse per la grande fedelt\u00e0 al sovrano.\nDopo essersi distinto nel 1389 nella difesa della Contea di Besal\u00fa per respingere l'invasione, nel nord della Catalogna, delle bande del Conte di Armagnac, riebbe il titolo di ammiraglio, tradizionale nel casato. Nel 1391, il duca Martino di Montblanc gli affid\u00f2 la capitania generale delle armate aragonesi per la spedizione in Sicilia contro i quattro vicari del regno isolano - Manfredi Alagona, barone di Vizzini, Andrea Chiaramonte, conte di Modica, Guglielmo Peralta, conte di Caltabellotta e Antonio Ventimiglia, conte di Collesano - che al Giuramento di Castronovo confermarono la fedelt\u00e0 alla loro regina Maria di Sicilia, e contemporaneamente non riconobbero come suo sposo e come sovrano il marito, l'aragonese Martino, conte di Luna, figlio omonimo del Duca di Montblanc.\nLa conquista aragonese del Regno di Sicilia avvenne nei primi mesi del 1392, e i due coniugi Martino e Maria furono incoronati suoi sovrani. L'aragonese Martino, divenuto Re di Sicilia, per privilegio dato il 22 maggio 1392 lo cre\u00f2 Grande ammiraglio del Regno, e il 5 giugno dell'anno medesimo, con un altro privilegio lo invest\u00ec del possesso della Contea di Modica e dei relativi vassallaggi, confiscata ad Andrea Chiaramonte, che quattro giorni prima era stato giustiziato con la decapitazione. Nel 1393 fu creato capitano giustiziere di Palermo, e divenuto il pi\u00f9 potente politico e feudatario della Sicilia dei Martini, tra il 1395 e il 1410, acquist\u00f2 le terre di Giarratana, di Monterosso, di Militello e di Biscari. Giarratana, Monterosso e Biscari furono aggregate alla Contea di Modica , che con il Cabrera accrebbe la propria estensione territoriale.\nNel 1396 mor\u00ec il re Giovanni I d'Aragona, e gli succedette il fratello minore Martino, e quando questi divenne nuovo Re della Corona d'Aragona, il Conte di Modica lo segu\u00ec a Barcellona con le funzioni di consigliere e camerario. Il Re rartino lo rimand\u00f2 in Sicilia nel 1398 a capo di un'armata e col titolo di capitano generale, per fermare un nuovo tentativo di ribellione che sarebbe stato fomentato da Guglielmo Raimondo Moncada, conte di Agosta assieme ad Antonio Ventimiglia, conte di Collesano e Bartolomeo d'Aragona, barone di Cammarata. Il Cabrera entr\u00f2 in conflitto con Sancio Ruiz de Lihori, ammiraglio del Regno, a cui il Re di Sicilia, aveva conferito ampi poteri politici, e questa situazione port\u00f2 alla creazione di due fazioni avverse a sostegno dell'uno e dell'altro.\nDopo la morte del re Martino di Sicilia, avvenuta nel 1409 - seguita a quella della moglie Maria del 1401 - le ostilit\u00e0 tra il Cabrera e il Lihori si fecero pi\u00f9 forti, poich\u00e9 entrambi i feudatari miravano ad assumere il pieno dominio nell'isola. Martino il Vecchio, ereditando dal figlio il trono di Sicilia, conferm\u00f2 la nuora, la regina Bianca di Navarra nel \"vicariato\" concessole dal marito alla partenza per l'impresa sarda e rinnovatole nel testamento. Insieme, nomin\u00f2 gran giustiziere di Sicilia il Cabrera, pregandolo - attraverso l'invio nell'isola nell'agosto 1409 di un suo fiduciario, Giacomo Roure - di mettere da parte ogni rancore personale, per rendersi utile alla Corona in un momento particolarmente difficile.\nMa dopo la morte del Re Martino nel 1410, il Cabrera, spinto dalla sua ambizione a voler impadronirsi della Sicilia, dichiar\u00f2 concluso il vicariato della Regina Bianca sull'isola, e avoc\u00f2 a s\u00e9 il suo governo in qualit\u00e0 di Gran giustiziere. Questa situazione scaten\u00f2 un nuovo conflitto, tra il Conte di Modica, sostenuto dal ceto borghese, e la Regina, sostenuta dalla nobilt\u00e0, e nel 1411, le forze del Cabrera assalirono lo Steri, dove si trovava Bianca, la quale si rifugi\u00f2 poi al castello di Solanto.\nNel 1412, al castello di Solanto, si riunirono gli ambasciatori di Catalogna, i rappresentanti della Vicaria e del Gran Giustiziere; fu deciso che Bianca abdicasse a favore del Cabrera, ma questa decisione non fu accettata dai seguaci della regina. Si riaprirono pertanto le ostilit\u00e0 e fu di nuovo guerra; ma il Cabrera, gi\u00e0 vecchio e sfinito dalla lunga contesa, pur avendo maneggiato con ardore la spada, fu sconfitto dalle forze che sostennero la Regina Bianca guidate dal suo rivale Sancio Ruiz de Lihori, e fatto prigioniero, venne condotto e rinchiuso nel castello di Motta, nella Piana di Catania. Fatto scarcerare dal re Ferdinando I d'Aragona nel 1413, fece ritorno a Barcellona, e nel 1421, il suo successore il re Alfonso \"il Magnanimo\", lo utilizz\u00f2 in Sardegna in incarichi di fiducia e anche quale \"delegato reale\" nel Parlamento.\nMor\u00ec a Catania nel settembre 1423 a causa della peste, e fu sepolto nella Cattedrale di San Giorgio a Ragusa.\nMatrimonio e discendenza.\nBernardo Cabrera Foix, conte di Modica, verso il 1385 spos\u00f2 la nobildonna Timbora d'Aragona e Aren\u00f3s, figlia di Giovanni, conte di Prades, da cui ebbe quattro figli:\nRimasto vedovo intorno al 1409, spos\u00f2 in seconde nozze Cecilia d'Aragona e Monferrato, figlia di Pietro, conte di Urgell, da cui non risulta abbia avuto discendenza."}
{"id": "1066009", "revid": "19794548", "url": "https://it.wikipedia.org/wiki?curid=1066009", "title": "Stazione di La Spezia marittima", "text": ""}
{"id": "1066011", "revid": "81195", "url": "https://it.wikipedia.org/wiki?curid=1066011", "title": "Certificati bianchi", "text": ""}
{"id": "1066012", "revid": "110157", "url": "https://it.wikipedia.org/wiki?curid=1066012", "title": "Avigliana Baseball", "text": "L'Avigliana Bees \u00e8 una societ\u00e0 di baseball e softball italiana.\nStoria.\nL'Avigliana Baseball Club viene fondato nel 1979 nell'omonima cittadina alle porte della valle di Susa, in Piemonte. Dopo un primo periodo di rodaggio e oscillazioni tra Serie C e B, la squadra seniores conquista definitivamente la Serie B nel 1996.\nNel 2002, sotto la guida del tecnico cubano Gerardo Hernandez, l'Avigliana conclude imbattuta il campionato con una serie di 47 vittorie consecutive ed \u00e8 promossa in Serie A2. Nel frattempo la societ\u00e0 dedica grandi energie allo sviluppo dell'attivit\u00e0 giovanile, iscrivendo ogni anno almeno una squadra per ogni categoria; nel 2004, la categoria Ragazzi si aggiudica a Bologna il titolo nazionale di campione d'inverno.\nNel 2006 l'Avigliana conquista l'accesso ai playoff, li vince contro il Junior Parma ed \u00e8 promossa nella massima serie, la Italian Baseball League (IBL), che comprendeva in quegli anni le migliori otto squadre italiane. Al termine della stagione 2007 l'Avigliana retrocede in A2, dove nel 2008 riconquista l'accesso ai playoff ma viene sconfitta dal Reggio Emilia; nello stesso anno, conquista la Coppa Italia di A2. Nel frattempo, nel 2007 la dirigenza d\u00e0 vita a una Societ\u00e0 parallela, l'Avigliana Bees, con il compito di fare da incubatrice per i giocatori che lasciano le squadre giovanili e non hanno ancora l'esperienza per giocare ai massimi livelli. Avigliana Bees inizia dalla Serie C2, passa immediatamente in C1 e ottiene la promozione in Serie B nel 2009.\nSempre nel 2009 Avigliana Baseball e Novara 2000 creano una selezione piemontese mista che disputa il campionato di A2. Con l'arrivo della crisi economica le due societ\u00e0 aviglianesi non riescono pi\u00f9 a reperire sufficienti sponsorizzazioni; la squadra seniores di Avigliana Baseball interrompe l'attivit\u00e0 alla fine del 2009, mentre nel 2012 Avigliana Bees \u00e8 costretta a rinunciare alla Serie B per motivi economici. Prosegue per\u00f2 ininterrotta l'attivit\u00e0 nel settore giovanile, al quale nel 2013 Avigliana Bees decide di dedicarsi completamente.\nCon la crescita del settore giovanile, nel 2017 la Societ\u00e0 porta nuovamente in campo una squadra seniores di serie C, ma le novit\u00e0 non terminano qui: a distanza di una ventina d'anni, infatti, prende nuovamente vita il movimento del softball, grazie a una squadra di categoria Ragazze (U13) e una di softball amatoriale misto.\nPromozioni e titoli.\n1980: primo campionato di Serie C2\n1987: promozione in Serie C1\n1990: promozione in Serie B\n2002: promozione in Serie A2\n2006: promozione in IBL (Italian Baseball League)\n2007: primo campionato di Avigliana Bees, con promozione in Serie C1\n2008: accesso ai playoff di Serie A2, titolo di Coppa Italia A2\n2009: promozione di Avigliana Bees in Serie B"}
{"id": "1066014", "revid": "1602064", "url": "https://it.wikipedia.org/wiki?curid=1066014", "title": "Rivoltoso Sconosciuto", "text": "Il Rivoltoso Sconosciuto (in cinese , in inglese Unknown Rebel o Tank Man, lett. \"uomo del carro armato\") \u00e8 un anonimo uomo cinese divenuto famoso in quanto, il giorno seguente alla protesta di piazza Tienanmen a Pechino del 4 giugno 1989, si par\u00f2 davanti a dei carri armati impedendone l'avanzata. Divenne estremamente noto in quanto filmati e fotografie del momento vennero diffusi dai mass media in tutto il mondo.\nEsistono cinque versioni diverse di fotografie o video che ritraggono l'evento e che non sono state distrutte dai servizi segreti cinesi. L'ultima, che riprende la scena da terra, \u00e8 stata pubblicata solo nel 2009. Una versione molto diffusa e di pubblico dominio \u00e8 quella scattata dal fotografo Jeff Widener della \"Associated Press\" dal sesto piano dell'hotel di Pechino, lontano all'incirca 800 metri, con una macchina fotografica dotata di un obiettivo da 400\u00a0mm e di un moltiplicatore di focale. Un'altra versione \u00e8 quella del fotografo Stuart Franklin della Magnum Photos. La sua fotografia \u00e8 pi\u00f9 vasta rispetto a quella di Widener, e mostra pi\u00f9 carri armati di fronte al ragazzo.\nVarie versioni dell'immagine sono state trasmesse dalla CNN e la BBC, attraverso dei filmati, in tutto il mondo. Nel 1990 il fotografo Charlie Cole del \"Newsweek\", con la sua versione della foto vinse il premio World Press Photo con lo scatto che \u00e8 diventato il simbolo della rivolta contro il governo cinese. Nel 2003 la sua versione \u00e8 stata inserita nella rubrica \"Le 100 foto che hanno cambiato il mondo\" della rivista \"Life\". Cole e Franklin fotografarono dallo stesso balcone.\nQuesta fotografia si diffuse in tutto il mondo in breve tempo diventando il titolo di testa di tutti i giornali e delle maggiori riviste, mentre il rivoltoso divenne il personaggio principale di innumerevoli articoli in tutto il mondo; nell'aprile del 1998, la rivista \"Time\" ha incluso \"Il Rivoltoso Sconosciuto\" nella sua lista de \"Le persone che pi\u00f9 hanno influenzato il XX secolo\". Ma come la stessa rivista scrive, citando uno dei leader del movimento pro-democratico cinese, \"gli eroi nella fotografia del carro armato sono due: il personaggio sconosciuto che rischi\u00f2 la sua vita piazzandosi davanti al bestione cingolato e il pilota che si elev\u00f2 all'opposizione morale rifiutandosi di falciare il suo compatriota\".\nStoria.\nIl fatto ebbe luogo nella grande arteria di Chang'an, vicinissima a piazza Tienanmen e lungo la strada verso la Citt\u00e0 Proibita di Pechino, il 5 giugno 1989, il giorno dopo che il governo cinese incominci\u00f2 a reprimere brutalmente la protesta. L'uomo si mise in mezzo alla strada e blocc\u00f2 l'avanzata dei carri armati. Teneva una busta nella mano sinistra e la giacca nella mano destra.\nI carri armati provarono a girargli intorno, ma il ragazzo, spostandosi, continu\u00f2 a bloccarli mettendosi di fronte a loro ripetutamente. Vedendo le foto \u00e8 evidente, utilizzando le strisce sulla strada come riferimento, che i carri armati si sono mossi in avanti. Dopo aver bloccato i carri armati il ragazzo si arrampic\u00f2 sulla torretta del carro armato e si mise a parlare con il guidatore. Successivamente arrivarono altre persone che lo portarono via e di lui non si seppe pi\u00f9 nulla.\nIpotesi.\nPoco dopo l'accaduto, la rivista britannica \"Sunday Express\" ipotizz\u00f2 trattarsi di Wang Weilin, uno studente di 19 anni, ma non si hanno certezze in proposito. Diverse altre ipotesi sono poi state avanzate sull'identit\u00e0 del ragazzo, ma nessuna \u00e8 stata mai provata. Ci sono diverse versioni a proposito di ci\u00f2 che sarebbe successo al ragazzo dopo la dimostrazione. Si ipotizza che sia stato giustiziato da un plotone d'esecuzione pochi mesi dopo la protesta di piazza Tienanmen. In \"Red China Blues: My Long March from Mao to Now\", libro del 1996, Jan Wong scrisse che l'uomo era ancora vivo e residente in Cina.\nSecondo la versione di un testimone oculare dell'evento, pubblicata nel 2005 da Charlie Cole, fotografo della rivista \"Newsweek\", l'uomo sarebbe stato arrestato sul posto dal governo cinese e portato via. Il governo della Repubblica Popolare Cinese forn\u00ec poche informazioni sull'incidente e a proposito del ragazzo. Nel 1990, intervistato da Barbara Walters, l'allora Segretario generale del Partito Comunista Cinese, Jiang Zemin, alla domanda su cosa fosse successo al ragazzo rispose \"penso non sia stato giustiziato\". Il commentatore politico statunitense Bruce Herschensohn, uomo che fu molto vicino al presidente degli Stati Uniti Richard Nixon, in un discorso al Circolo Presidenziale nel 1991 afferm\u00f2 che il ragazzo fu giustiziato 14 giorni dopo i fatti di Tien An Men. In un articolo dell\"'Apple Daily\" di Hong Kong del giugno 2006 si \u00e8 sostenuto che l'uomo risiederebbe a Taiwan.\nAll'inizio del 2009, secondo l'agenzia di stampa \"AsiaNews\", Wang Lianxi (questo il nome attribuito dalla fonte al Rivoltoso Sconosciuto), rilasciato prima delle Olimpiadi di Pechino, nel 2007, dopo aver scontato 18 anni di carcere, sarebbe stato internato in un ospedale psichiatrico dove, all'epoca, era ancora trattenuto."}
{"id": "1066015", "revid": "486946", "url": "https://it.wikipedia.org/wiki?curid=1066015", "title": "Corso della Ghiara (Reggio Emilia)", "text": ""}
{"id": "1066017", "revid": "36426", "url": "https://it.wikipedia.org/wiki?curid=1066017", "title": "Piazza Fontanesi (Reggio Emilia)", "text": ""}
{"id": "1066018", "revid": "36426", "url": "https://it.wikipedia.org/wiki?curid=1066018", "title": "Piazza San Prospero (Reggio Emilia)", "text": ""}
{"id": "1066019", "revid": "36426", "url": "https://it.wikipedia.org/wiki?curid=1066019", "title": "Piazze dei Teatri (Reggio Emilia)", "text": ""}
{"id": "1066023", "revid": "1305772", "url": "https://it.wikipedia.org/wiki?curid=1066023", "title": "Lucio Valerio Flacco (pretore 63 a.C.)", "text": "Figlio di Lucio Valerio Flacco console nel 100 a.C. e 86 a.C., Flacco serv\u00ec in Cilicia come tribuno militare, sotto Publio Servilio Vatia Isaurico, nel 78 a.C., divenendo poi questore in Hispania sotto Marco Pupio Pisone. Partecip\u00f2 insieme a Gneo Pompeo Magno alla seconda fase della terza guerra mitridatica come \"legatus\" negli anni 66-64 a.C. Raggiunta la pretura nel 63 a.C., fece pervenire a Marco Tullio Cicerone, console per quell'anno, le carte che gli ambasciatori degli Allobrogi avevano ricevuto dai complici della congiura di Lucio Sergio Catilina. L'anno seguente amministr\u00f2 la provincia d'Asia.\nNel 59 a.C. fu accusato di estorsione durante la sua amministrazione: Flacco era certamente colpevole delle accuse, ma la difesa di Ortensio Ortalo e di Cicerone, che compose per lui l'orazione \"pro Valerio Flacco\", lo fece dichiarare innocente."}
{"id": "1066025", "revid": "1534511", "url": "https://it.wikipedia.org/wiki?curid=1066025", "title": "Lucio Valerio Flacco", "text": "Lucio Valerio Flacco (latino: Lucius Valerius Flaccus) fu il nome di diversi personaggi della storia della Repubblica romana:"}
{"id": "1066034", "revid": "307923", "url": "https://it.wikipedia.org/wiki?curid=1066034", "title": "Gabriel Audisio", "text": "Suo padre, nato in Italia da padre piemontese e da madre savoiarda, fu a tre riprese direttore del teatro municipale di Algeri. Fu in seguito capo dei servizi dell'Ufficio Algerino d'Azione Economica e Turistica."}
{"id": "1066051", "revid": "176990", "url": "https://it.wikipedia.org/wiki?curid=1066051", "title": "Giuseppe Bombardini", "text": "Biografia.\nFiglio di Cecilio ed Elena Bellotto, la giovent\u00f9 del Bombardini fu caratterizzata da un precoce accessi agli studi e da numerosi viaggi, complici nello sviluppare in lui un talento artistico per la poesia.\nUna volta rimasto stabilmente a Bassano, intraprese la carriera politica ricoprendo svariate cariche comunali e governative, sia durante il Regno d'Italia sia durante quello Lombardo-Veneto creato dall'Austria di Metternich.\nAll'et\u00e0 di 24 anni, nel 1805, Bombardini fu deputato del Dipartimento del Bacchiglione per poi, nel 1812, essere nominato pro-podest\u00e0 di Bassano con delegazione alle scuole pubbliche; durante questo periodo si impegn\u00f2 notevolmente per il progresso degli istituti didattici cittadini. Fu quindi nominato Podest\u00e0 nell'ottobre del 1813, carica che ricopr\u00ec fino al giugno del 1815 con le funzioni aggiuntive di viceprefetto e delegato governativo.\nNel 1815, il 1\u00ba luglio fu eletto deputato della Congregazione centrale di Venezia per la citt\u00e0 di Bassano per poi essere rieletto il 29 maggio 1819; divenne inoltre membro della Commissione comunale per la pubblica istruzione. Durante questo periodo, il 1\u00ba maggio 1818, ricevette, per decisione dell'imperatore, la nobilt\u00e0 austriaca e venne insignito del titolo di Cavaliere e di Ciambellano di Sua Maest\u00e0 Imperiale. Rimase a lungo nella citt\u00e0 lagunare con la carica di deputato centrale per la provincia di Vicenza, ma termin\u00f2 la sua carriera politica con l'assegnazione, nel 1847, della carica di Podest\u00e0 a Bassano, che tenne fino al 1859 con la sola destituzione, imposta dagli insorti, durante i moti del 1848.\nMor\u00ec il 5 luglio 1867.\nProduzione poetica.\nNonostante gli impegni politici, Giuseppe Bombardini fu membro, tra le altre, dell'Accademia dell'Arcadia, ove era conosciuto con lo pseudonimo di Eulidemo Olinteo.\nLa sua produzione poetica, principalmente componimenti per nozze e discorsi ufficiali, comprende sonetti, poesie ed operette per musica.\nOpere.\nLe opere pubblicate di Giuseppe Bombardini sono centosettanta, tra cui:"}
{"id": "1066052", "revid": "122215754", "url": "https://it.wikipedia.org/wiki?curid=1066052", "title": "Giuseppe D'Agata", "text": "Ha raccontato la Resistenza in pi\u00f9 opere, fra le quali \"I ragazzi del coprifuoco\". Alcuni suoi romanzi, da \"Il dottore\" a \"I passi sulla testa\", sono stati particolarmente valutati dalla critica per il valore di ricerca e di sperimentalit\u00e0; altri si sono rivolti al grande pubblico, come \"Il ritorno dei Templari\". Fu autore anche di sceneggiature cinematografiche e televisive, cos\u00ec come alcune sue opere sono state tradotte in film e sceneggiati televisivi di enorme successo, come \"Il medico della mutua\", \"Il segno del comando\" e \"L'esercito di Scipione\".\nHa diretto la rivista \"L'orto\" e si \u00e8 occupato a lungo di arte contemporanea, curando rubriche di critica su alcuni quotidiani. Ha vissuto molti anni a Roma, dove il suo impegno di scrittore si \u00e8 unito al lavoro di dirigente RAI.\nBiografia.\nFiglio di una coppia di molisani di Guglionesi (Campobasso) trasferiti a Bologna, dove il padre era tipografo, a quindici anni, grazie a due libri vinti dal padre in una lotteria rionale, uno dei quali era \"Conversazione in Sicilia\" di Elio Vittorini, scopr\u00ec che esisteva una letteratura contemporanea oltre gli autori del canone scolastico, come D'Annunzio, Carducci e Pascoli. Nel 1943 consegu\u00ec il diploma di computista commerciale e l'anno seguente, a diciassette anni, entr\u00f2 nella brigata partigiana Matteotti SAP, aderendo al Partito Socialista (allora PSIUP). Dopo la guerra riprese gli studi: studi\u00f2 musica e suon\u00f2 come batterista in un'orchestra presso un circolo studentesco, attivit\u00e0 che esercit\u00f2 professionalmente per due anni. Nel 1947 scrisse i primi racconti, di derivazione vittoriniana, che consider\u00f2 esperimenti non degni di pubblicazione. Ebbe una breve esperienza, nel 1949, anche come pittore nello stile metafisico.\nNel 1952 fond\u00f2, con altri giovani bolognesi, la rivista letteraria \"Stile\"; nel 1953 invi\u00f2 un suo nuovo romanzo a Vittorini, ma rifiut\u00f2 le proposte di modifica, lasciandolo inedito. Si laure\u00f2 in medicina nel 1955 e inizi\u00f2 a esercitare la professione. Continu\u00f2 a scrivere e il suo racconto \"Il tesoro di Sant'Adamo\" vinse il Premio Pozzale Luigi Russo. Il romanzo breve \"Bix e Bessie\", storia di giovani che scoprono l'antifascismo tramite la musica jazz, fu inviato a Romano Bilenchi per la pubblicazione in una collana di Sansoni che non vide mai la luce. Nel 1958 inizi\u00f2 a scrivere il romanzo \"L'esercito di Scipione\" che, pubblicato due anni dopo presso l'editore Galileo di Bologna, vinse un premio minore al premio Viareggio. Un anno dopo, nel 1961, fu la volta de \"Il circolo OTES\", un \"congegno narrativo\", un esperimento metaletterario che precedette le opere neoavanguardiste, ma che non fu accettato dagli editori.\nTenne una rubrica di critica d'arte figurativa su un quotidiano. Nel 1963 inizi\u00f2 l'attivit\u00e0 di sceneggiatore per Radio Rai, adattando vari racconti, realizzando una versione di \"Il Gattopardo\" in sei puntate e scrivendo due radiodrammi originali: \"Un conto da saldare\" e \"Il venditore C/E 402\", che fu trasmesso anche da radio estere. Nel 1964 pubblic\u00f2 per Feltrinelli \"Il medico della mutua\", romanzo satirico sulla professione medica che ottenne un clamoroso successo e suscit\u00f2 accese polemiche. Nello stesso anno lasci\u00f2 la libera professione e divenne medico scolastico comunale a Bologna. Un anno dopo vinse il premio XX della Resistenza con il romanzo inedito \"Bix e Bessie\", ribattezzato \"La cornetta d'argento\". Nel 1966 usc\u00ec per Feltrinelli \"Il circolo OTES\". Nel 1967 lasci\u00f2 la medicina e si trasfer\u00ec a Roma per meglio seguire i suoi interessi nello spettacolo radiotelevisivo e cinematografico; due anni dopo fu eletto segretario del Sindacato nazionale scrittori, di cui fu presidente, in seguito, per vent'anni.\nNel 1971 pubblic\u00f2 presso Bompiani \"Prima il corpo\", metafora su arte e scienza con protagonisti Leonardo da Vinci e Fran\u00e7ois Villon. La RAI mand\u00f2 in onda lo sceneggiato \"Il segno del comando\", scritto da D'Agata con Flaminio Bollini, che riscosse un successo enorme. Un anno dopo un settimanale pubblic\u00f2 a puntate un romanzo di fantapolitica in forma di \"reportage\" di un giornalista americano che segue le vicende di un ipotetico golpe in Italia. Con Bompiani D'Agata pubblic\u00f2 nel 1973 \"Quattro impiccati in piazza del Popolo\", altro romanzo fantapolitico a puntate. Nel 1976 fu la volta di \"Il dottore\", romanzo su un progetto di attentato contro Benito Mussolini nel 1940.\nNel 2010 inizi\u00f2 a ideare un progetto in collaborazione con una piccola emittente radiofonica di Bologna con l'autore Marco Diaz. Purtroppo il lavoro si interruppe bruscamente con l'aggravio della malattia.\nRadiodrammi.\nD'Agata ha adattato per la radio, tra gli altri, racconti di Michail Michajlovi\u010d Zo\u0161\u010denko, Carlo Collodi, Antonio Fogazzaro, Robert Louis Stevenson, Luigi Capuana e \"Il Gattopardo\" di Giuseppe Tomasi di Lampedusa. Ha scritto due radiodrammi originali: \"Un conto da saldare\" e \"Il venditore C/E 402\"."}
{"id": "1066055", "revid": "767487", "url": "https://it.wikipedia.org/wiki?curid=1066055", "title": "Brett Gurewitz", "text": "Biografia.\nNoto per essere il compositore della band punk rock Bad Religion di cui ha fatto parte fin dalla sua nascita nel 1979 per poi uscirne nel 1994 dopo la pubblicazione del disco \"Stranger than Fiction\". Brett ha successivamente partecipato alla stesura e alla registrazione di un pezzo \"Believe It\" assieme alla band nel 2000 per il disco \"The New America\" come membro non effettivo.\nDopo questa collaborazione con la sua vecchia band e in coincidenza con lo scadere del contratto major, Brett torna a far parte effettiva della band nel 2001, facendo tornare a casa Epitaph i Bad Religion e incidendo assieme l'album \"The Process of Belief\" pubblicato nel 2002. Brett torna a far parte si dei Bad Religion, ma quasi esclusivamente come compositore e membro da studio di registrazione. Gli impegni con la sua etichetta gli permettono di partecipare solo ad alcune date marginali dei tour. Nel 2003 inoltre egli ha dichiarato di voler fondare una nuova band, chiamata Error unitamente a Atticus Ross, Leopold Ross e Greg Puciato.\nGurewitz \u00e8 inoltre molto noto per essere un produttore discografico. Ha prodotto diversi album di band molto famose nella scena punk come NOFX, Rancid, Millencolin e Pennywise. \u00c8 fondatore e proprietario della storica etichetta discografica indipendente punk Epitaph Records che, nata negli anni'80 come marchio degli album dei Bad Religion autoprodotti dalla band, \u00e8 diventata una casa discografica di livello mondiale, oltrech\u00e9 probabilmente la pi\u00f9 importante di tutto il panorama musicale americano indipendente. La Epitaph detiene infatti il record dell'album pi\u00f9 venduto da una casa discografica indipendente con gli oltre 11 milioni di copie vendute dell'album \"Smash\" degli Offspring.\nNel 2004 partecipa ad un concerto tributo alla band punk dei Ramones per il trentesimo anniversario dalla data di fondazione della band, dove viene immortalato nel film-documentario \"\", insieme a Henry Rollins dei Black Flag, Steve Jones dei Sex Pistols, Eddie Vedder dei Pearl Jam, Pete Yorn, Daniel Rey e Tim Armstrong dei Rancid."}
{"id": "1066056", "revid": "547034", "url": "https://it.wikipedia.org/wiki?curid=1066056", "title": "Praga magica", "text": "Praga magica \u00e8 un saggio-romanzo dello scrittore, poeta, saggista, nonch\u00e9 maggiore slavista italiano, Angelo Maria Ripellino pubblicato dalla casa editrice Einaudi nel 1973 e si presenta come una dotta guida della \"capitale magica d'Europa\" che riassume, in un perfetto e completo compendio, la storia e le arti che le hanno dato un'impronta indelebile.\nTrama.\n\u00c8 questa l'opera della maturit\u00e0 dello scrittore che denota la sua grande conoscenza per la storia e la letteratura praghese e la sua passione per quella citt\u00e0 piena di fascino che ha visto nascere nei secoli una grandissima fioritura culturale.\nAmpio spazio \u00e8 riservato alla figura di Rodolfo II d'Asburgo, l'imperatore che stabil\u00ec a Praga la propria residenza e vi attir\u00f2 pittori e scultori, poeti, orafi, astrologhi, alchimisti e ciarlatani da ogni parte d'Europa; il saggio ricollega opere, eventi e personaggi a partire dal periodo in cui visse questo personaggio-chiave nella storia della citt\u00e0, sino ad arrivare alle avanguardie del Novecento con continui rimandi e immediate comparazioni.\nIn capitoli brevi e numerati, l'autore procede lentamente e in modo apparentemente disordinato descrivendo con una materia ricchissima un mondo fatto di letteratura, di storia dove sempre vivo \u00e8, per esso, il sentimento di nostalgia: in un libro a tal punto \"barocco e labirintico\", Praga viene descritta attraverso un percorso fatto di memorie affettuose, come una citt\u00e0 che possiede tesori profondi ma anche oggetti vecchi e pieni di triste rassegnazione.\nLa citt\u00e0 di Praga \u00e8 raffigurata anche dall'esperienza personale dell'autore: \nL'autore segue con accuratezza i numerosi poeti e scrittori che hanno dato fama al Novecento e, attraverso numerose citazioni, parla, tra numerosi altri, di Alfred Kubin, di Jaroslav Seifert, di Franz Kafka e di Vladim\u00edr Holan esaltando quell'epoca come frutto di convivenza tra le pi\u00f9 svariate culture (ebraica, ceca e tedesca) dove non mancano elementi di suggestione francesi, a partire da Apollinaire, e surrealiste, dove ogni tipo di arte si \u00e8 sviluppata con grande originalit\u00e0.\nRipellino nel suo \"excursus\" non dimentica le figure degli artisti e degli alchimisti di Rodolfo II come pure degli architetti del periodo della Controriforma, le passeggiate notturne di Kafka, le taverne de \"Il buon soldato Sveijk\" di Jaroslav Ha\u0161ek, fino a ricordare i carnefici e tutti quei personaggi legati alla leggenda: figure queste ultime che ricorrono nel tempo come il pellegrino, il golem, l'astrologo che spesso si immedesima con la figura dell'alchimista.\nGiudizio della critica.\nScrive Claudio Magris \u00abCon \"Praga magica\" Ripellino ha scritto non tanto un libro sulla cultura praghese come lo splendido Kafka di Baioni, quanto un nuovo e ulteriore libro della ricchissima letteratura praghese, una mappa della citt\u00e0 vissuta quale trama di secolari incontri-scontri e quale cristallizzazione di un ininterrotto diluvio storico. Con un gusto ardimentoso ed enciclopedico Ripellino passa in rassegna una folla di persone, luoghi, libri, ombre, edifici, relitti, echi e bagliori della civilt\u00e0 praghese\u00bb."}
{"id": "1066057", "revid": "118834", "url": "https://it.wikipedia.org/wiki?curid=1066057", "title": "Attrice teatrale", "text": ""}
{"id": "1066066", "revid": "8139554", "url": "https://it.wikipedia.org/wiki?curid=1066066", "title": "Premi Tony", "text": ""}
{"id": "1066069", "revid": "712828", "url": "https://it.wikipedia.org/wiki?curid=1066069", "title": "Tar-M\u00edriel", "text": ""}
{"id": "1066070", "revid": "2519", "url": "https://it.wikipedia.org/wiki?curid=1066070", "title": "Anomabu", "text": "Anomabu (anche chiamato Anomabo, in epoca coloniale chiamato Annamaboe) \u00e8 un villaggio del Ghana appartenente al distretto municipale di Mfantseman, nella Regione Centrale. \n\u00c8 sito sulla costa 16\u00a0km a est di Cape Coast. Nei pressi del piccolo centro abitato di pescatori si trova la laguna di Eko una delle numerose lagune costiere che punteggiano il tratto di costa.\nLa maggioranza degli abitanti fa parte della popolazione Fanti, uno dei gruppi Akan ed \u00e8 governata da un consiglio tradizionale di Anomabu con proprie tradizioni e celebrazioni, la pi\u00f9 caratteristica \u00e8 \"Okyir\" una celebrazione annuale che si svolge in pi\u00f9 giorni durante i quali si pulisce il villaggio, si ringrazia per il raccolto e si rende onore agli avi e agli spiriti e divinit\u00e0 della natura.\nLe risorsa economiche tradizionali sono la pesca e la costruzione di imbarcazioni per la pesca, in anni pi\u00f9 recenti si \u00e8 avuto un discreto sviluppo del turismo con la realizzazione di alcuni resort sulle spiagge.\nStoria.\nLa gran parte della popolazione fa parte del gruppo Fanti giunto intorno al XIII/XIV secolo a Techiman e da qui spostatosi anche lungo la costa, il primo insediamento costiero era chiamato Kwaman, l'odierna cittadina di Mankessim.\nNel 1640 gli olandesi stabilirono ad Anomabu un avamposto commerciale, nel tempo si susseguirono tramite scambi di concessioni commerciali, danesi, svedesi, francesi e inglesi. Gli olandesi costruirono un forte nel 1640, gli inglesi ne edificarono uno nuovo nel 1674 chiamato Fort Charles, in seguito abbandonato e distrutto nel 1731. Nel 1753 ne costruirono un altro chiamato Fort William. \nNel 1830 arrivarono i missionari metodisti che iniziarono a convertire la popolazione, nel 1890 venne costruita la grande chiesa metodista tuttora utilizzata."}
{"id": "1066080", "revid": "1272592", "url": "https://it.wikipedia.org/wiki?curid=1066080", "title": "Gianluca Piredda", "text": "\u00c8 specializzato come sceneggiatore di fumetti, apprezzato negli Stati Uniti, dove pubblica per alcune case editrici (tra le maggiori Antarctic Press e Image Comics), e in altre diverse nazioni dove le sue storie vengono tradotte. Oggi \u00e8 uno degli autori dell'Editoriale Aurea per cui scrive, tra gli altri, Dago.\nBiografia.\nHa iniziato a pubblicare nel 1991, facendo brevemente capolino sulla rivista Comix. Di seguito ha creato la sua prima strip intitolata \"Nelson &amp; Kirby\". La sua prima miniserie \"importante\" arriva nel 1997, e di l\u00ec a poco inizia a prendere contatto con gli Stati Uniti. Il suo primo lavoro proposto in America \u00e8 \"Winds of Winter\" (2000), graphic novel opzionata dalla Solar Production per un film, e che gli ha aperto le porte del mercato internazionale.\nDi seguito passa ai testi di \"Warrior Nun Areala\" per l'Antarctic Press. Nel 2005 arriva \"Free Fall\", fumetto . Piredda alterna ai fumetti, anche la collaborazione con numerose riviste italiane ed estere, televisione, e, brevemente, l'attivit\u00e0 di traduttore. \u00c8 stato direttore responsabile di numerose riviste, tra cui Telefilm Magazine e delle edizioni italiane di SciFiNow e Weird Tales.\nNel 2009 ha creato il personaggio di Spektral, suo personale tributo al fumetto nero degli anni sessanta. Nel 2012 \u00e8 impegnato nella maxiserie di Dave Ryan War of the independents ed \u00e8 tornato all'Antarctic Press, per cui ha scritto \"Airboy\" in coppia con Chuck Dixon e per i disegni di Ben Dunn.\nNel 2016 esce Sardegna in cucina, un libro che racconta la storia enogastronomica dell'Isola attraverso le ricette tradizionali, edito da Iacobelli editore. Contemporaneamente inizia a collaborare con Aurea Editoriale, per cui crea le serie Freeman e Journey of Dracula e scrive Dago.\nBibliografia parziale.\nVolumi, romanzi, paperback, raccolte"}
{"id": "1066081", "revid": "438678", "url": "https://it.wikipedia.org/wiki?curid=1066081", "title": "La tragedia di un uomo ridicolo", "text": "La tragedia di un uomo ridicolo \u00e8 un film del 1981, diretto da Bernardo Bertolucci.\nPresentato in concorso al Festival di Cannes 1981, valse a Ugo Tognazzi il premio per la migliore interpretazione maschile: rappresenta l'apice del suo successo di critica, negli stessi anni in cui aveva raggiunto anche quello di pubblico con le fortunate trilogie di \"Amici miei\" e \"Il vizietto\".\nTrama.\nPrimo Spaggiari \u00e8 un piccolo industriale caseario parmense. Di origine contadina e non andato oltre le elementari, si \u00e8 fatto col suo lavoro. Sua moglie Barbara, invece, \u00e8 una donna raffinata di origine francese. Un giorno il loro figlio Giovanni viene rapito e sequestrato da un gruppo di terroristi e Primo deve raggranellare un miliardo per il riscatto. Intanto il caseificio di cui \u00e8 proprietario \u00e8 colpito da una grave crisi economica.\nNella vicenda intervengono una giovane operaia, Laura, fidanzata di Giovanni, e un prete operaio, Adelfo, che sanno molto sul rapimento. Da loro, l'industriale viene a sapere che suo figlio \u00e8 morto. Primo per\u00f2 continua a raccogliere i soldi, aiutato in questo dalla moglie, per salvare la sua seconda creatura: il caseificio, sull'orlo del fallimento.\nSeguendo le indicazioni di una lettera falsa, scritta dalla fidanzata di Giovanni, la coppia deposita il miliardo nel luogo indicato. La ricomparsa improvvisa di Giovanni fa s\u00ec che il miliardo alla fine venga investito proprio nel caseificio, trasformato in societ\u00e0 cooperativa, sotto il controllo degli operai.\nProduzione.\nRiprese.\nLe riprese si svolsero tutte a Parma e nella sua provincia, ad eccezione degli esterni del caseificio e dell'allevamento suinicolo, che vennero realizzati in provincia di Cremona presso la Latteria Sociale di Piadena. Una scena in caseificio mostra l'arrivo del latte (\"ricevimento\") e la sua distribuzione nelle vasche di acciaio inox per consentire l'affioramento della panna.\nFra le vedute del film spiccano quelle delle colline parmensi e del Castello di Torrechiara."}
{"id": "1066082", "revid": "111896155", "url": "https://it.wikipedia.org/wiki?curid=1066082", "title": "Sergio Ramazzotti", "text": ""}
{"id": "1066088", "revid": "1652635", "url": "https://it.wikipedia.org/wiki?curid=1066088", "title": "Capocomico", "text": "Il capocomico \u00e8 una professione del teatro formalmente scomparsa dopo l'avvento della regia teatrale.\nPer capocomicato si intendeva la direzione artistica e legale di una compagnia teatrale: la figura preposta a questo incarico, il capocomico per l'appunto, era il responsabile della scelta del copione da inscenare, dell'ingaggio degli attori e della messa in scena. Nella commedia latina, pu\u00f2 essere identificato con il \"dominus gregis\".\nFigura presente gi\u00e0 nelle antiche compagnie italiane del XVI secolo, nella Commedia dell'Arte italiana\nnel teatro del XIX e prima parte del XX secolo assunse spesso anche le competenze dell'imprenditore teatrale: a suo carico vi era infatti anche la gestione contrattuale e finanziaria (se non perfino legale) dell'intera produzione teatrale.\nTra gli incarichi pi\u00f9 particolari il capocomico francese gi\u00e0 verso la fine del Cinquecento rivolgeva al pubblico il cosiddetto \"compliment\", consistente nel ringraziamento e nell'annunciazione delle rappresentazioni successive; questa abitudine rimase in voga almeno fino ai tempi della Rivoluzione francese e si pu\u00f2 accostare al \"fervorino\", rimasto in vigore in Italia sino alla fine dell'Ottocento, durante il quale il capocomico, prima dello spettacolo vero e proprio, si rivolgeva al pubblico non solo per le stesse motivazioni del suo collega d'oltralpe ma anche per scambiare battute, barzellette e soprattutto per invitare gli ascoltatori ad affollare il teatro.\nAlla fine dell'Ottocento sorse la figura del direttore artistico, che sgrav\u00f2 il capocomico da alcune responsabilit\u00e0 tipiche dell'impresario teatrale e del regista moderno."}
{"id": "1066095", "revid": "29774", "url": "https://it.wikipedia.org/wiki?curid=1066095", "title": "Alfonso Portago", "text": ""}
{"id": "1066100", "revid": "138642", "url": "https://it.wikipedia.org/wiki?curid=1066100", "title": "Sindrome di Arnold Chiari", "text": ""}
{"id": "1066110", "revid": "93556", "url": "https://it.wikipedia.org/wiki?curid=1066110", "title": "Arnon Grunberg", "text": "Biografia e opere.\nNasce ad Amsterdam nel 1971, all'et\u00e0 di diciassette anni viene espulso da scuola. A diciannove anni fonda una propria casa editrice specializzata in letteratura tedesca. Ha solo ventitr\u00e9 anni quando il suo primo romanzo, \"Luned\u00ec Blu\", diventa un bestseller in Europa e gli fa vincere il premio \"Anton Wachter\". I suoi libri vengono tradotti in tredici lingue.\nIl suo romanzo \"Comparse\" viene pubblicato nel 1997, e vende pi\u00f9 di 100.000 copie.\nIn 1998 scrive il romanzo \"Sant'Antonio\" per la \"Settimana del libro\" nei Paesi Bassi, con una tiratura che raggiunge le 701.000 copie. Quello stesso anno viene pubblicata la sua raccolta di saggi dal titolo \"Il conforto dello Slapstick\".\nIl suo romanzo \"Dolore Fantasma\" viene pubblicato nel 2000 e ottiene il premio \"AKO\", l'equivalente olandese del Booker. La traduzione inglese di questo romanzo viene selezionata per l'International IMPAC Dublin Literary Award nel 2005.\nLa sua prima sceneggiatura, \"Il Quattordicesimo Pollo\", viene adattata per il grande schermo nell'autunno del 1998, in coincidenza della prima di \"Anche tu sei molto attraente da morto\", un'opera teatrale scritta da Grunberg per attori tedeschi e israeliani e recitata a D\u00fcsseldorf e Tel Aviv.\nGrunberg riceve l'incarico, dalla citt\u00e0 di Rotterdam e dalla casa editrice Athenaeum-Polak &amp; van Gennep, di scrivere una versione contemporanea dell'Elogio della Follia di Erasmo. Questo libro, l\"'Elogio dell'Umanit\u00e0\", esce nel 2001 e vince il Golden Owl Award come miglior libro dell'anno. Il 2001 vede anche la pubblicazione di \"Amuse-Grugno\", una raccolta di racconti.\nSotto il nome di Marek van der Jagt, Grunberg scrive il romanzo \"Storia della mia calvizie\", con cui vince per la seconda volta l'Anton Wachter Prize, un premio riservato al miglior romanzo esordiente degli ultimi due anni, dividendo il primo romanziere della storia del premio ad averlo vinto per due volte. \"La Storia della mia calvizie\" ottiene in Germania il premio \"Aspekte\".\nSempre come Marek van der Jagt, nel 2002, Grunberg pubblica un saggio, \"Monogamo\", scelto per la \"settimana del libro\" dedicata ai saggi. Un'altra opera di Marek van der Jagt, il romanzo \"Gstaad 95-98\", viene pubblicata nel 2002 e presentata da Arnon Grunberg a maggio a Vienna.\nNel 2002 Grunberg vince, in Germania, il premio letterario della Renania Settentrionale-Vestfalia per tutti i suoi libri tradotti in tedesco, inclusi quelli scritti da Marek van der Jagt.\nNel 2003 viene pubblicato nei Paesi Bassi il suo romanzo \"Il rifugiato\", acclamato come la sua opera migliore.\nNel 2004 pubblica una serie di racconti, \"Grunberg Around the World\", e un romanzo breve. Nel settembre del 2004 viene pubblicato nei paesi Bassi il suo romanzo \"Il Messia Ebreo\".\nNel 2004 vince il prestigioso premio \"Bordewijk\" per \"Il rifugiato\". Con lo stesso romanzo vince per la seconda volta il premio \"AKO\", divenendo l'unico autore finora ad avere vinto due volte tale premio.\nDal settembre 2004 fino al novembre 2005 conduce una volta alla settimana un programma televisivo culturale olandese, \"R.A.M.\"\nNel 2005 \"Il Messia Ebreo\" viene selezionato per due premi, il Golden Owl e l\"'AKO\". Nella primavera del 2005 tiene una master class al Politecnico di Delft, nei Paesi Bassi, sulla \"tecnica della sofferenza\". Nell'autunno del 2005 \"La Tecnica della Sofferenza\" viene pubblicata. Il libro contiene le sue lezioni e le macchine costruite dagli studenti sotto la sua supervisione.\nSempre nel 2005 viene pubblicata la \"Bibbia Grunberg\", il meglio dell'Antico e del Nuovo Testamento secondo Grunberg.\nNello stesso anno cura una raccolta di racconti dall'Europa Orientale, \"La paura sconfigge ogni cosa\".\nNel settembre del 2006 appare il suo ultimo romanzo, \"Tirza\", tradotto in italiano con il titolo \"Il maestro di cerimonie\".\nLe sue opere sono state tradotte in venti diverse lingue.\nGrunberg, cresciuto ad Amsterdam, vive attualmente a New York. Scrive rubriche (1995-1996: Letter from America, 1996-1997: Everyday Swordfish and in 2006 Among the People started), recensisce libri e pubblica articoli per il giornale olandese \"NRC Handelsblad\", e cura una rubrica settimanale per la rivista belga \"Humo\" (The Mailbox of Arnon Grunberg), quella olandese \"VPRO-gids\" (Yasha), il giornale olandese \"Het Parool\", e una rubrica mensile per \"Wordt Vervolgd\", la rivista olandese di Amnesty International. Grunberg scrive inoltre un blog per la rivista letteraria online \"Words Without Borders\". Pubblica regolarmente saggi e racconti in \"Vrij Nederland\" e nelle riviste olandesi \"Hollands Maandblad\" e \"De Gids\". Collabora alle seguenti testate: \"The New York Times\", \"Tages-Anzeiger\", \"S\u00fcddeutsche Zeitung\" e \"Bookforum\"."}
{"id": "1066141", "revid": "342533", "url": "https://it.wikipedia.org/wiki?curid=1066141", "title": "Bruno Buchberger", "text": "Attualmente \u00e8 professore di matematica computazionale (Computer Mathematics) alla Universit\u00e0 \"Johannes Kepler\" di Linz, Austria. Nel 1965, come argomento della sua tesi di dottorato elabor\u00f2 la teoria delle basi di Gr\u00f6bner (cos\u00ec denominata da lui in onore del suo professore, Wolfgang Groebner).\nNel 1987 fond\u00f2 il RISC: \"Research Institute for Symbolic Computation\" (Istituto di Ricerca per il Calcolo Simbolico) alla Universit\u00e0 \"Johannes Kepler\" di Linz. Da allora ne riveste il ruolo di presidente.\nNel 1985 fond\u00f2 il \"Journal of Symbolic Computation\" ormai divenuto la maggiore pubblicazione nel campo dell'algebra computazionale.\n\u00c8 stato insignito della \"Golden Medal of Honor\" dall'Upper Austrian Government.\nHa ricevuto dottorati \"ad honorem\" dall'Universit\u00e0 di Nijmegen (nel 1993) e dall'Universit\u00e0 di Timi\u015foara (nel 2000)."}
{"id": "1066158", "revid": "125877228", "url": "https://it.wikipedia.org/wiki?curid=1066158", "title": "Michele Guerrisi", "text": "Biografia.\nTrasferitosi da giovane a Palmi, frequent\u00f2 il ginnasio cittadino contemporaneamente fece pratica nello studio del pittore Domenico Augimeri. Successivamente frequent\u00f2 il liceo Galileo Galilei di Firenze.\nDurante un soggiorno giovanile a Napoli conobbe Vincenzo Gemito, che lo incoraggi\u00f2 a proseguire nella scultura. Si laure\u00f2 in lettere nel 1916 all'Universit\u00e0 di Napoli e contemporaneamente consegu\u00ec il diploma di scultura all'Accademia di belle arti di Roma. Fu di formazione crociana.\nInsegn\u00f2 storia dell'arte all'Accademia Albertina di Torino dal 1924 al 1945, dove ebbe tra gli allievi Umberto Mastroianni. \nTra le varie commissioni di questo periodo vi sono i numerosi monumenti ai caduti della prima guerra mondiale: nel 1923 quello di San Giuliano del Sannio, nel 1924 quello della sua citt\u00e0 natale, Cittanova, dove realizz\u00f2 anche il monumento a Michele Bello, e ancora quello di Siderno, quello in piazza Vittoria a Montecalvo Irpino, inaugurato il 3 ottobre del 1926, nel 1929 quello in piazza Matteotti a Palmi, 1930 quello in piazza Toti di Luzzara e nel 1933 quello di Catanzaro.\nNel 1926, durante la IV Biennale d'Arte Calabrese, Guerrisi not\u00f2 le opere di Andrea Cefaly junior e decise di portare il giovane artista con s\u00e9 a Torino, all'Accademia Albertina di Belle Arti, avviandone la carriera.\nNel 1943 fu membro fondatore, insieme ad Adriano Sicbaldi (suo collega d'insegnamento), Ermanno Politi e allo scultore Renzo Moscatelli, del cosiddetto Gruppo di Cherasco.\nRomano Romiti, nei \"Calabresi illustri\", parla in questo modo di Michele Guerrisi:\nFu inoltre pittore e scrittore, autore di alcuni libri di storia e critica d'arte, di un'autobiografia, utile per tracciare l'iter della sua formazione artistica. Pubblic\u00f2 una storia di Cinquefrondi, e autore di alcuni libri di storia e critica d'arte, tale da stabilire un legame tra s\u00e9 e la cultura della Magna Grecia, come lui afferma nell'autobiografia (Michele Guerrisi Roma 1957), che risulta di grande interesse. Secondo Pasquale Scaglione (1808-1880) noto cultore di storia locale reggina, che scrisse l'opera di Locri e Gerace, il tempio delle muse sorgeva nei pressi dell'odierna Polistena-Cinquefrondi-Melicucco. Precisa il Michele che il luogo prescelto dai Locresi per l'innalzamento del tempio fosse fuori dall'abitato, verso oriente, distante poco pi\u00f9 di due chilometri e precisamente sulla propaggine degli Appennini in prossimit\u00e0 dell'alveo del piccolo fiume Scirapotamo, rispettando l'uso delle repubbliche della Magna Grecia di realizzare i templi pi\u00f9 rinomati fuori dal centro abitato (per esempio, il Tempio di Hera Lacinia di Crotone o quello di Apollo di Crimisa).\nIntitolata al Guerrisi nel 1960 la gipsoteca di Palmi (Gipsoteca Michele Guerrisi), presso Palazzo San Nicola e trasferita in seguito nella Casa della cultura, \u00e8 una sezione del complesso museale che accoglie i calchi in gesso delle opere (statue e ritratti) di ispirazione classica dello scultore Michele Guerrisi, nonch\u00e9 i suoi ritratti e bozzetti. Gli originali in bronzo dei calchi sono opere di patrimoni privati o dei monumenti che si trovano sparsi per il territorio nazionale. La sezione conserva un totale di 78 sculture attribuibili al Guerrisi. La gipsoteca conserva degli acquerelli dello stesso autore, donati al Comune di Palmi dalla moglie Marta Rempte.\nDopo la sua morte, a Roma il 29 aprile 1963, nel 1965 fu allestita una breve retrospettiva delle sue opere nell'ambito della IX Quadriennale. Una delle sue opere, \u00e8 il monumento ai caduti di Catanzaro, fa parte del complesso monumentale del san Giovanni. Spesso luogo di ritrovo dei ragazzi del capoluogo \u00e8 l'imponente monumento ai caduti della Grande Guerra del 1915-1918, sito anch'esso nella centralissima piazza Matteotti. \u00c8 un poderoso gruppo scultoreo in bronzo di connotazione classica. La sua inaugurazione risale al 1933 e risulta parzialmente danneggiato dai bombardamenti che colpirono duramente la citt\u00e0 nel 1943.\nEsposizioni.\nGuerrisi fu presente alle Biennali di Venezia del 1934 e del 1936 (con le sculture \"Figura femminile inginocchiata\" e \"Donna negra\", con la quale fu premiato).\nNel 1937 espose un ritratto di Gloria Alcorta alla \"Mostra di arte italiana dal 1800 a oggi\" tenuta a Berlino.\nFra il 1931 e il 1956 partecip\u00f2 alle prime sette edizioni della Quadriennale di Roma; alla IX Quadriennale (1965), due anni dopo la sua morte, gli venne dedicata una retrospettiva. Partecip\u00f2 inoltre nel 1953 all'esposizione collettiva \"L'arte nella vita del Mezzogiorno d'Italia\" presso il Palazzo delle Esposizioni a Roma.\nOpere.\nFu autore di monumenti pubblici quali:\nOpere in musei.\nLa Galleria civica d'arte moderna e contemporanea di Torino possiede l'opera \"Nuotatrice\", esposta alla Biennale veneziana del 1934. Un \"Ritratto di Italo Cremona\" esposto all'edizione successiva (1936) venne invece acquistato dalla Galleria d'arte moderna di Milano.\nAlcune \"Vedute di Roma\" dipinte figurano nella collezione della Galleria comunale d'arte moderna e contemporanea di Roma.\nOnorificenze.\nA Michele Guerrisi sono stati intitolati la Gipsoteca di Palmi, che accoglie i calchi in gesso delle sue opere e diversi acquerelli offerti dalla moglie, il Liceo scientifico di Cittanova, il Liceo artistico di Palmi e l'Istituto tecnico per geometri e per attivit\u00e0 sociali di Reggio Calabria \"Righi-Guerrisi\". Inoltre gli sono state intitolate una piazza, a Cittanova, ed due vie a Palmi e a Cinquefrondi."}
{"id": "1066159", "revid": "104176206", "url": "https://it.wikipedia.org/wiki?curid=1066159", "title": "Portale di Casa Vitrioli", "text": "Il Portale di Casa Vitrioli, \u00e8 una delle ultime vestigia della Reggio Calabria antica risparmiate dalla distruzione del terremoto del 1908, eretto a monumento dopo l'ultima ricostruzione all'interno dei giardini pubblici della Villa comunale \"Umberto I\".\nRimosso dalla propriet\u00e0 della Famiglia Vitrioli, nel 1974 il monumento fu collocato presso la Villa Comunale e da allora vi rimane.\nLo stile \u00e8 classicheggiante, realizzato in calcare e pietra reggina (o \"pietra di Lazzaro\")."}
{"id": "1066160", "revid": "318514", "url": "https://it.wikipedia.org/wiki?curid=1066160", "title": "Liiga", "text": "La Liiga (nota fino al 2013 come SM-liiga) \u00e8 la massima serie del campionato finlandese di hockey su ghiaccio.\nStoria.\n\u00c8 stata costituita il 24 maggio 1975 a sostituire il precedente massimo campionato, chiamato SM-sarja, giocato dal 1928. All'inizio il campionato era costituito da 10 squadre, e successivamente allargato prima a 12, poi a 13, e infine, dal campionato 2005-2006, a 14 squadre.\nLa SM-liiga \u00e8 stata \"chiusa\" nel 2000, ovvero da allora le squadre partecipanti non sono pi\u00f9 soggette alla retrocessione. Nel 2007 si \u00e8 deciso di riaprire, a partire dalla stagione 2010-2011, il campionato, prevedendo una gara al meglio dei 7 incontri tra l'ultima classificata e la prima della Mestis.\n\u00c8 considerato il quinto campionato pi\u00f9 importante al mondo (dietro ad NHL, KHL, Extraliga ceca ed Elitserien svedese).\nVincitori.\nLa squadra vincitrice dei play-off riceve il \"Kanada-malja\" (\"Coppa Canada\"), e a ciascun giocatore viene assegnata una medaglia d'oro. Anche la vincitrice della stagione regolare riceve un trofeo (il \"Harry Lindbladin muistopalkinto\", \"premio a memoria di Harry Lindblad\")."}
{"id": "1066161", "revid": "767487", "url": "https://it.wikipedia.org/wiki?curid=1066161", "title": "Qeqertarsuatsiaat", "text": "Qeqertarsuatsiaat (o Fisken\u00e6sset) \u00e8 un piccolo villaggio della Groenlandia di 273 abitanti (gennaio 2005). Si trova su un'isoletta nel Mare del Labrador a pochi km dalla costa; appartiene al comune di Sermersooq. Il suo nome in Kalaallisut significa \"l'isola alquanto grande\" e fu fondato nel 1754 dal mercante danese Anders Olsen."}
{"id": "1066166", "revid": "767487", "url": "https://it.wikipedia.org/wiki?curid=1066166", "title": "Kapisillit", "text": "Kapisillit (o Kapisigdlit o Kapisilik) \u00e8 un piccolo villaggio della Groenlandia di 88 abitanti (gennaio 2005). Si trova in una delle ramificazioni del Fiordo di Nuuk, a 64\u00b025'48\"N 50\u00b015'35\"O; appartiene al comune di Sermersooq. Il nome del villaggio in Kalaallisut significa \"il salmone\" per il fatto che l'unico luogo della Groenlandia in cui i salmoni depongono le uova \u00e8 Kubailik, un fiumiciattolo che scorre vicino al paese; i suoi abitanti vivono di caccia, pesca e turismo e Kapisillit ha la propria scuola, la propria chiesa e il proprio negozietto."}
{"id": "1066175", "revid": "254059", "url": "https://it.wikipedia.org/wiki?curid=1066175", "title": "Kangerluarsoruseq", "text": "Kangerluarsoruseq (danese F\u00e6ringehavn, faroese F\u00f8royingahavn) \u00e8 un piccolo villaggio della Groenlandia di 5 abitanti (gennaio 2005). Si trova 50\u00a0km a sud di Nuuk e si affaccia a ovest sul Mare del Labrador, a 63\u00b042'00\"N 51\u00b032'60\"O; appartiene al comune di Sermersooq."}
{"id": "1066178", "revid": "599013", "url": "https://it.wikipedia.org/wiki?curid=1066178", "title": "Libor Sionko", "text": "Carriera.\nClub.\nInizi\u00f2 la carriera nella squadra della sua citt\u00e0 natale, il Ban\u00edk Ostrava, per poi fare esperienza nei tre anni successivi nelle serie minori con il FK Fotbal T\u0159inec e il SC Znojmo. Nel 1997 torn\u00f2 al Ban\u00edk Ostrava con cui disput\u00f2 43 partite in due stagioni segnando 11 reti, facendosi notare dagli osservatori dello Sparta Praga dove si trasfer\u00ec nel 1999.\nAllo Sparta Praga rimase per quattro stagioni, vincendo tre campionati e facendo l'esordio in Champions League. Lasci\u00f2 la squadra nel febbraio 2004 in seguito a problemi legati al rinnovo del contratto per trasferirsi in Austria al Grazer AK, contribuendo con 15 presenze e 2 gol alla conquista del primo scudetto e della quarta Coppa d'Austria per il club di Graz. L'anno successivo si trasfer\u00ec nell'Austria Vienna con il quale arriv\u00f2 ai quarti di finale di Coppa UEFA e vinse nuovamente il \"double\" (ovvero l'accoppiata Scudetto-Coppa d'Austria) nel 2005.\nAl termine della stagione 2005-06, scaduto il contratto con il club della capitale austriaca si trasfer\u00ec a parametro zero ai Rangers. Dopo un inizio difficile, causato da un infortunio, Sionko \u00e8 riuscito a trovare stabilmente un posto da titolare come laterale destro nell'attacco della squadra scozzese. Nel giugno 2007 si \u00e8 trasferito a giocare con i neo campioni di Danimarca del Copenaghen.\nNazionale.\nHa collezionato oltre 20 presenze nella , segnando anche 2 gol. Convocato per il per sostituire l'infortunato Vladim\u00edr \u0160micer, collezion\u00f2 solo una breve apparizione nella sconfitta per 2-0 contro il Ghana del 17 giugno. \u00c8 stato poi convocato per il , competizione in cui \u00e8 andato in gol contro il ."}
{"id": "1066179", "revid": "78273", "url": "https://it.wikipedia.org/wiki?curid=1066179", "title": "CB M\u00e0laga", "text": ""}
{"id": "1066182", "revid": "767487", "url": "https://it.wikipedia.org/wiki?curid=1066182", "title": "Weerd Science", "text": "I Weerd Science sono un gruppo musicale hip hop statunitense originario di Kingston (New York).\nStoria del gruppo.\nFondato ufficialmente nel 2005 come progetto parallelo del batterista dei Coheed and Cambria, Josh Eppard, ne \u00e8 diventato il progetto principale dopo l'abbandono dei Coheed and Cambria da parte di Eppard. Anche se il musicista principale risulta essere Eppard, il gruppo si avvale anche della presenza di Ill, voce, Gangstroph (Kwame Wiaf Akenten jr), voce, Wavis M. Gravis (Dave Parker), tastiere, e DJ Styles, campionatore.\nPer il 2008 \u00e8 prevista l'uscita del nuovo album, \"Sick Kids\" (a cui dovrebbe collaborare anche Joey Eppard), ed il giorno del Ringraziamento, come regalo per i suoi fan di MySpace, \u00e8 stata pubblicata sul MySpace del gruppo la canzone \"Dear Sam, I'm dead to you\", liberamente scaricabile."}
{"id": "1066183", "revid": "599013", "url": "https://it.wikipedia.org/wiki?curid=1066183", "title": "Eduardo Sebrango", "text": "Carriera.\nHa iniziato la sua carriera nel Sancti Spiritu, da cui \u00e8 approdato nel campionato canadese nel 1999 ai Vancouver 86ers, con cui vive una stagione con 18 gol in 27 partite.\nDopo un'esperienza ai Rochester Raging Rhinos passa agli Hershey Wildcats, dove non viene utilizzato a tempo pieno.\nNel 2002 viene ingaggiato dai Montreal Impact, dove in quattro anni colleziona 83 presenze e 36 reti, di cui 18 nella prima stagione. Il 18 settembre 2004 la squadra conquista il campionato battendo in finale i Seattle Sounders per 2-0.\nNel 2006 Sebrango torna a Vancouver e la sua squadra vince subito il titolo. In semifinale realizza il gol dell'ex nel 2-0 contro i Montreal Impact, In finale Vancouver trionfa comunque battendo Rochester per 3-0.\nSi ritira al termine della stagione 2012.\nSebrango ha fatto parte della nazionale di calcio di Cuba."}
{"id": "1066184", "revid": "1610933", "url": "https://it.wikipedia.org/wiki?curid=1066184", "title": "Coniglio di fiume", "text": ""}
{"id": "1066185", "revid": "1610933", "url": "https://it.wikipedia.org/wiki?curid=1066185", "title": "Coniglio fluviale", "text": ""}
{"id": "1066186", "revid": "14691", "url": "https://it.wikipedia.org/wiki?curid=1066186", "title": "Riverine rabbit", "text": ""}
{"id": "1066187", "revid": "466539", "url": "https://it.wikipedia.org/wiki?curid=1066187", "title": "Claudio Cassinelli", "text": "Biografia.\nDopo aver esordito con produzioni di alto livello, sia sul piccolo che sul grande schermo, divenne uno dei pi\u00f9 apprezzati protagonisti della produzione cinematografica cosiddetta \"di genere\". Atletico, dallo sguardo intenso, riusciva a dare spessore a personaggi spesso tormentati che uscivano dai tipici clich\u00e9 a cui il cinema di genere affidava il suo successo presso il pubblico popolare. Lavor\u00f2 accanto a star come Marcello Mastroianni in \"Allonsanf\u00e0n\" (1974), Glenda Jackson ne \"Il sorriso del grande tentatore\" (1974) e Ursula Andress in \"La montagna del dio cannibale\" (1978). Fu attivo anche in teatro, dove lavor\u00f2 con Gabriele Lavia e Luca Ronconi.\nCassinelli mor\u00ec il 13 luglio 1985 a Page, in Arizona, in un incidente con un elicottero nel corso delle riprese del film fantascientifico \"Vendetta dal futuro\" di Sergio Martino, lasciando orfani il figlio Giovanni, appena avuto dalla giornalista Irene Bignardi, e i due figli Sebastiano e Filippo, nati dal matrimonio precedente. Riposa nella tomba di famiglia presso il Cimitero monumentale della Certosa di Bologna."}
{"id": "1066191", "revid": "7336", "url": "https://it.wikipedia.org/wiki?curid=1066191", "title": "Arcigola", "text": ""}
{"id": "1066195", "revid": "588403", "url": "https://it.wikipedia.org/wiki?curid=1066195", "title": "Futbol'nyj Klub Karpaty", "text": "Il Futbol'nyj Klub Karpaty () \u00e8 una societ\u00e0 di calcio di Leopoli, in Ucraina. Milita nella Druha Liha, la terza divisione del campionato ucraino di calcio.\nHa vinto una Coppa dell'Unione Sovietica.\nStoria.\nIl club venne fondato nel 1963 e subito ammesso alla terza divisione del campionato sovietico, fino a quando, nel 1968, venne promosso in prima divisione. L'anno successivo la squadra divenne l'unico club della storia dell'Unione Sovietica a vincere la Coppa dell'Unione Sovietica militando nella seconda serie: il 17 agosto 1969, nella finale contro lo , la formazione di Leopoli rimont\u00f2 lo svantaggio iniziale imponendosi alla fine per 2-1.\nTra il 1970 e il 1977, e nuovamente nel 1980, il club partecip\u00f2 al massimo campionato sovietico, raggiungendo il quarto posto, suo miglior risultato di sempre, nel 1976.\nNel 1981 il club si fuse con l'altra squadra di Leopoli, lo : da questa fusione nacque lo , che continu\u00f2 a militare nella seconda serie sovietica, prendendo il posto del Karpaty. Nel 1989 il club ritorn\u00f2 a giocare, stavolta partendo dalla terza serie.\nDopo la dissoluzione dell'Unione Sovietica, il club fu tra i fondatori del campionato ucraino, dove rimase fino al 2004, quando venne retrocesso in \"Persha Liha\" (la seconda serie). Durante questi anni il club raggiunse il terzo posto assoluto, come miglior piazzamento, e le finali, entrambe perse contro la , della Coppa d'Ucraina.\nDopo due stagioni, nel 2005, la squadra venne immediatamente promossa, rimanendo in Prem\"jer-liha fino alla stagione 2019-2020, quando il club \u00e8 stato estromesso dal campionato per motivi finanziari, ripartendo dalla terza serie ucraina. Al termine della stagione 2020-2021, culminata nella retrocessione nelle leghe amatoriali, la dirigenza del club ha annunciato lo scioglimento del club..\nNel luglio del 2021, una nuova propriet\u00e0 rileva il club, salvandolo di fatto dalla scomparsa e iscrivendo la nuova squadra nuovamente alla terza serie.\nStrutture.\nStadio.\nLo stadio Arena L'viv di Leopoli, che ospita le partite interne, ha una capacit\u00e0 di 34.915 spettatori. Dal 1963 fino al 2011 il club ha giocato le proprie gare presso l'Ukraina Stadium.\nOrganico.\nRosa 2020-2021.\n\"Aggiornata al 21 luglio 2020.\"\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1066196", "revid": "486946", "url": "https://it.wikipedia.org/wiki?curid=1066196", "title": "FC Karpaty Lviv", "text": ""}
{"id": "1066197", "revid": "486946", "url": "https://it.wikipedia.org/wiki?curid=1066197", "title": "Karpaty Lvov", "text": ""}
{"id": "1066199", "revid": "1573940", "url": "https://it.wikipedia.org/wiki?curid=1066199", "title": "Parazoanthus axinellae", "text": "La margherita di mare (Parazoanthus axinellae ) \u00e8 un esacorallo della famiglia Parazoanthidae.\nDescrizione.\nAnimale di forma polipoide, privo di scheletro calcareo, con una base che ingloba granuli di sabbia o altri detrit, e un corpo colonnare, retrattile, di clo arancio con tentacoli da 24 a 36 disposti su due file. Forma colonie spesso di molti individui ravvicinati, che ricoprono anche intere zone in modo fitto. Gli animali sono collegati tra loro tramite un cenenchima calcareo che va ad incrostare il substrato di supporto. Dimensioni fino a 5 mm\u00a0 di diametro per 10-15\u00a0mm di altezza.\nRiproduzione.\nNella stessa colonia convivono individui sia di sesso maschile che di sesso femminile. Animale oviparo, si riproduce all'inizio della primavera.\nDistribuzione e habitat.\nQuesta specie \u00e8 presente nel mar Mediterraneo e nell'oceano Atlantico orientale, da 1 metro di profondit\u00e0 fino a oltre 100 metri, in zone poco illuminate. Spesso associato a spugne del genere \"Axinella\" o ad ascidie del genere \"Microcosmus\", sovente su fondali ricchi di coralligeno. Predilige zone mosse da corrente.\nSpecie affini.\n\"P. anguicomis\", da cui si distingue per il colore, bianco rosato nella \"P. anguicomis\", e per il numero di tentacoli, fino a 44 nella \"P. anguicomis\". Inoltre la \"P. anguicomis\" occupa zone di distribuzione pi\u00f9 nordiche, essendo tipica del nord Europa."}
{"id": "1066202", "revid": "1226", "url": "https://it.wikipedia.org/wiki?curid=1066202", "title": "Marabunta - Attacco alla Terra", "text": ""}
{"id": "1066205", "revid": "767487", "url": "https://it.wikipedia.org/wiki?curid=1066205", "title": "Pallavolo ai Giochi della XXV Olimpiade", "text": ""}
{"id": "1066207", "revid": "830939", "url": "https://it.wikipedia.org/wiki?curid=1066207", "title": "Antonio Rostagni", "text": "Biografia.\nLaureatosi in Fisica all'Universit\u00e0 di Torino nel 1925, subito dopo divenne assistente all'Istituto di Fisica della stessa, quando, conseguita la libera docenza in fisica sperimentale nel 1931, dopo alcuni anni di studio e di ricerca trascorsi in Germania, Inghilterra e Stati Uniti, divenne ordinario di fisica sperimentale all'Universit\u00e0 di Messina nel 1935, dove rimase fino al 1938 quando pass\u00f2 all'Universit\u00e0 di Padova, succedendo a Bruno Rossi allontanato dalla cattedra in seguito alle leggi razziali fasciste. Qui rimase fino al pensionamento, nel 1973.\nFu autore di importanti studi e notevoli ricerche riguardanti la fisica nucleare, la fisica terrestre, le onde elettromagnetiche, la radiazione cosmica, la fisica dei plasmi e l'interazione luce-materia. Caposcuola con Claudio Villi e Ezio Clementel della fisica nucleare a Padova (a cui si uniranno poi Gualtiero Pisent e Renato Angelo Ricci), fondarono i Laboratori nazionali di Legnaro.\nSocio dell'Accademia Nazionale dei Lincei a partire dal 1950 e di altre importanti accademie e societ\u00e0 scientifiche italiane e internazionali, fu vicepresidente dell'Istituto Nazionale di Fisica Nucleare (INFN) dal 1956 al 1958 (di cui fu uno dei fondatori assieme a Gilberto Bernardini e Edoardo Amaldi), direttore, dal 1958 al 1959, della Divisione ricerche dell'AIEA (Agenzia internazionale per l'energia atomica, sotto l'egida dell'ONU) a Vienna, nonch\u00e9 presidente dell'Istituto veneto di scienze, lettere ed arti di Venezia dal 1973 al 1979.\nMedaglia d'oro dei benemeriti della scuola, della cultura e dell'arte del Ministero della Pubblica Istruzione, nel 1956 ricevette il Premio Feltrinelli per la Fisica."}
{"id": "1066208", "revid": "29244", "url": "https://it.wikipedia.org/wiki?curid=1066208", "title": "Margherita di mare", "text": ""}
{"id": "1066213", "revid": "1862310", "url": "https://it.wikipedia.org/wiki?curid=1066213", "title": "Moriusaq", "text": "Moriusaq (o Manuusaq) \u00e8 un piccolo villaggio disabitato della Groenlandia, tuttavia, fino a qualche anno fa, era ancora abitato da 21 persone (gennaio 2005). Si affaccia a sud-ovest sul Fiordo di Wolstenholme e si trova sulla Penisola di Hayes, a 76\u00b045'22\"N 69\u00b053'11\"O; appartiene al comune di Avannaata."}
{"id": "1066218", "revid": "124667309", "url": "https://it.wikipedia.org/wiki?curid=1066218", "title": "Gianpaolo Zarini", "text": "Vincitore del Premio Palazzo al Bosco 2003 con il thriller \"Soluzione Finale\".\nBiografia.\nNel 2005 ha pubblicato per la casa editrice Marsilio il suo primo libro, \"Soluzione finale\", scritto a quattro mani con Andrea Novelli, che ha vinto il prestigioso premio \"Palazzo al Bosco\" per inediti nel 2003.\nNel 2005 si \u00e8 aggiudicato un riconoscimento al Premio Jacques Prevert con la raccolta di racconti \"Gli insoliti casi del professor Augusto Salbertrand\". Sempre nello stesso anno, \"Soluzione Finale\" si \u00e8 aggiudicato anche il primo premio a \"Un libro per l'estate\", nella sezione \"Opera Prima\".\nNel 2008 ha pubblicato per la casa editrice Marsilio il suo secondo romanzo, \"Per esclusione\", sempre scritto con Andrea Novelli, e un suo racconto, \"American Istanbul\", \u00e8 entrato nell'antologia \"Anime nere reloaded\", curata da Alan D. Altieri per gli Oscar Mondadori.\nNel 2010 ha partecipato, con il racconto \"Le sette porte\" contenuto nell'antologia \"365 Storie Cattive\", all'iniziativa benefica promossa e curata da Paolo Franchini, il cui ricavato \u00e8 andato interamente all\u2019associazione no profit Aisea (Associazione Italiana Emiplegia Alternante), che da anni \u00e8 vicina ai malati di questa rara malattia neurologica.\nSempre nello stesso anno, il racconto \"Dalia\" \u00e8 stato inserito nell'antologia \"365 Racconti erotici\" per un anno - Delos Book, curata da Franco Forte.\nNel 2011 per Marsilio \u00e8 uscito nelle librerie l'adrenalinico medical-action thriller \"Il paziente zero\", sotto l\u2019egida del famoso scrittore statunitense \"Douglas Preston:\" \u201cIl paziente zero \u00e8 un romanzo fantastico, che avvince dalla prima all'ultima pagina. Caldamente raccomandato!\u201d.\n\"Per esclusione\" \u00e8 stato rieditato per \"Il Giallo Mondadori\" in due uscite mensili consecutive (N\u00b03024 \u2013 \"Il rimorso uccide\" e N\u00b03025 \u2013 \"La mente della morte\").\nSempre nel 2011 sono usciti:\n- il racconto \"La mosca\" nell'antologia 365 Racconti horror per un anno - Delos Books, curata da Franco Forte.\n- il racconto \"Concordia\" nell'antologia Nero Liguria - Giulio Perrone Editore, curata da Daniele Cambiaso.\n- il racconto \"Il tesoro di Garibaldi\" nell\u2019antologia Ribelli edita da Robin Edizioni e curata da Angelo Marenzana e Enzo Macr\u00ec.\n- il racconto \"Santa Claus is coming to town\" pubblicato da Chichilli nel canale digitale e-books.\n- il racconto \"This is the end\" nella raccolta 365 Racconti sulla fine del mondo curata da Franco Forte.\n- il racconto \"Una notte da incubo\" nell'antologia Le Nereidi, Booksprint, curato da Il Circolo della Trama.\nNel 2012 \u00e8 uscito per Fratelli Frilli Editore il romanzo \"Acque torbide per l\u2019investigatore Astengo\".\nIl racconto \"Fino all'ultimo respiro\" \u00e8 stato pubblicato da Chichili nel canale digitale e-books.\nTratto da un libro inedito, \"Il volto della mente\", il copione teatrale omonimo, ottiene il terzo posto nel Premio Passione Drammaturgia 2012 e viene inserito nell\"Antologia Italiana di Teatro Contemporaneo\" (2013) curata da Sergio Bevilacqua e edita dalla casa editrice Ibuc.\nIl racconto \"Pensieri sull'acqua\" \u00e8 edito nella raccolta Nessuna Pi\u00f9 \u2013 Elliot (2013), curata da Maril\u00f9 Oliva, con la prefazione di Roberta Bruzzone, i cui proventi sono destinati interamente al Telefono Rosa.\nNel 2013 la serie di racconti \"Gli insoliti casi del professor Augusto Salbertrand\" \u00e8 stata editata in cartaceo da \"Araba fenice\".\nNel 2015 \u00e8 uscita per Feltrinelli la trilogia thriller \"Manticora\" che Alan D.Altieri ha definito: \u201c\u2026un eccezionale conspiracy thriller che ridefinisce, letteralmente ridefinisce, i parametri stessi del genere.\u201d\nOpere.\nRomanzi\nRacconti"}
{"id": "1066224", "revid": "121620647", "url": "https://it.wikipedia.org/wiki?curid=1066224", "title": "Francesco Rossetti", "text": "Biografia.\nFiglio di Giovanni Battista, bidello delle scuole comunali della citt\u00e0, e di Caterina Pegoretti, svolse i suoi primi studi nella sua citt\u00e0 natale Trento, fino alla licenza liceale, durante i quali impart\u00ec pure lezioni come ripetitore, per aiutare economicamente la famiglia. \nSi trasfer\u00ec quindi a Padova, come istitutore presso la famiglia del marchese Giovanni Selvatico Estense, frequentando al contempo la Facolt\u00e0 di Scienze dell'Universit\u00e0 di Padova, seguendo il corso di studi in matematica. Dal 1854 al 1857, soggiorn\u00f2 presso l'Universit\u00e0 di Vienna, dove segu\u00ec corsi di matematica, chimica e fisica, laureandosi poi in fisica e matematica a Padova nel 1855. A Vienna conobbe Josef Stefan (futuro relatore di Ludwig Boltzmann) ed Ernst Mach. \nNel 1857, ottenuta l'abilitazione all'insegnamento a Vienna, divenne professore al Liceo Santa Caterina di Venezia, e nel 1860 consegu\u00ec pure la laurea in ingegneria civile sempre presso l'ateneo patavino, dove inizi\u00f2 pure l'assistentato in fisica sperimentale. Nel frattempo, ottenuto dal governo austriaco il permesso di allontanarsi per un anno, tra il 1864 e il 1866, visit\u00f2 diversi istituti di fisica e chimica europei, in Germania, Austria, Francia e Inghilterra. Ritornato a Padova, nel 1866 divenne professore straordinario e nel 1880 professore ordinario di fisica sperimentale all'Universit\u00e0 di Padova. Qui, fu anche preside della Facolt\u00e0 di Scienze dal 1876 al 1884. \nFu socio dell'Accademia Nazionale delle Scienze dal 1879, dell'Accademia Nazionale dei Lincei dal 1882 e di altre importanti accademie e societ\u00e0 scientifiche italiane e internazionali.\nOttimo sperimentatore, la sua attivit\u00e0 scientifica e di ricerca riguard\u00f2 soprattutto l'elettrologia, l'elettrochimica, la termologia, l'ottica, la chimica fisica. \nNel 1862, fu relatore di tesi di Andrea Naccari.\nMor\u00ec prematuramente a Padova, il 20 aprile 1884, a causa delle complicanze della tubercolosi di cui soffriva da tempo."}
{"id": "1066227", "revid": "287204", "url": "https://it.wikipedia.org/wiki?curid=1066227", "title": "Futbol'nyj Klub Metalurh Zapori\u017e\u017eja", "text": "Il Futbol'nyj Klub Metalurh Zapori\u017e\u017eja () \u00e8 una societ\u00e0 di calcio di Zapori\u017e\u017eja, in Ucraina. Milita nella Per\u0161a Liha, la seconda divisione del campionato ucraino di calcio.\nStoria.\nIl club venne fondato nel 1935, quando l'industria dell'acciaio Zapori\u017e\u017estal cre\u00f2 la squadra \"Stal\". Verso la fine dell'anno questa formazione venne rinforzata con altri giocatori, e divenne in tal modo la squadra ufficiale della regione. Dopo la seconda guerra mondiale, il club venne ricostituito nel 1946 e nel 1949 vinse la coppa dell'Oblast di Zapori\u017e\u017eja.\nNell'ottobre del 1949 il club cambi\u00f2 nome in \"Metalurh\". Nel 1950 il club fece il suo debutto nella Coppa dell'Unione Sovietica, e nel 1953 nella seconda divisione del campionato sovietico. Nel 1963 venne promosso nel massimo campionato, dove rimase fino al 1971, raggiungendo nel 1970 il miglior piazzamento della sua storia, un quarto posto assoluto.\nDopo la dissoluzione dell'Unione Sovietica, il club fu tra i fondatori del campionato ucraino, dove milit\u00f2 nelle annate seguenti, raggiungendo nel 1996 il proprio miglior piazzamento, il quinto posto. Nel 2006 raggiunse la finale, persa contro la , della Coppa d'Ucraina, maturando per\u00f2 il diritto a partecipare alla Coppa UEFA 2006-2007, seconda partecipazione a una competizione europea, dopo quella alla Coppa UEFA 2002-2003. Dopo la retrocessione del 2010-2011, torn\u00f2 in massima serie al termine del campionato successivo, chiuso al secondo posto in seconda serie. Nel marzo 2016 la societ\u00e0, giunta quattordicesima in massima serie, fu dichiarata fallita ed esclusa dal campionato. \nDalle ceneri della vecchia societ\u00e0 ne nacque un'altra, che fu ammessa alla Druha Liha, la terza serie del calcio ucraino, dopo essersi fusa con l'FC Rosso Nero, squadra creata nel 2009 da Andrij Bohat\u010d, proprietario di una pizzeria dello stesso nome a Zapori\u017e\u017eja. Il club debutt\u00f2 nel 2016 nel \u010cempionat Ukra\u00efny z futbolu sered amatoriv, la quarta serie nazionale, dove giunse quarto, venendo ammesso alla terza serie, dove chiuse al sedicesimo posto nel 2016-2017 e al dodicesimo posto nel 2017-2018. La storia del Metalurh-Rosso Nero, chiusasi con la dissoluzione nel giugno 2018, e fu caratterizzata da una serie di risultati negativi: su 65 partite disputate in terza serie ne vinse 9, ne pareggi\u00f2 3 e ne perse 53, oltre a essere eliminata dalla Coppa d'Ucraina ai primi turni. \nIl 6 agosto 2017 \u00e8 stato ricostituito il Metalurh Zapori\u017e\u017eja, che ha esordito nella quarta serie ucraina nel 2017-2018, stagione chiusa al quarto posto, sufficiente per l'ammissione alla terza serie. Nel 2018-2019, dopo il secondo posto in terza serie, \u00e8 stato ammesso alla seconda divisione."}
{"id": "1066229", "revid": "320578", "url": "https://it.wikipedia.org/wiki?curid=1066229", "title": "FC Metalurh Zaporizhzhya", "text": ""}
{"id": "1066232", "revid": "92723", "url": "https://it.wikipedia.org/wiki?curid=1066232", "title": "FC Metalurh Zaporizhya", "text": ""}
{"id": "1066234", "revid": "1862310", "url": "https://it.wikipedia.org/wiki?curid=1066234", "title": "Qeqertarsuaq (Qaanaaq)", "text": "Qeqertarsuaq \u00e8 un minuscolo villaggio della Groenlandia di 2 abitanti (gennaio 2005).\nOrigine del nome.\nIl suo nome in Kalaallisut significa \"la grande isola\". Si trova alla bocca del Fiordo di Inglefield, a 77\u00b025'N 70\u00b012'O; appartiene al comune di Qaasuitsup, e dista 22\u00a0km da Qaanaaq.\nQeqertarsuaq \u00e8 anche il nome di un'altra citt\u00e0 groenlandese."}
{"id": "1066236", "revid": "7", "url": "https://it.wikipedia.org/wiki?curid=1066236", "title": "Profeti Minori", "text": ""}
{"id": "1066238", "revid": "1862310", "url": "https://it.wikipedia.org/wiki?curid=1066238", "title": "Qeqertarsuaq (disambigua)", "text": "Qeqertarsuaq \u00e8:"}
{"id": "1066247", "revid": "767487", "url": "https://it.wikipedia.org/wiki?curid=1066247", "title": "Stefano Andrea Renier", "text": "Biografia.\nNacque da una famiglia della nobilt\u00e0 di terraferma (non era quindi imparentato con l'omonima famiglia patrizia), figlio di Domenico Andrea e di Caterina Airoldi. Studi\u00f2 a Padova, dove si laure\u00f2 in medicina nel 1781.\nDopo la laurea esercit\u00f2 la professione medica a Bologna, a Firenze e a Chioggia dove ricopr\u00ec il posto di \"ufficiale sanitario\".\nNel 1806 fu nominato professore di \"storia naturale\" nell'Universit\u00e0 di Padova.\nNel 1814 fu tra i professori sospesi dall'insegnamento perch\u00e9 sospettati di \"filo-francesismo\".\nFu autore di importanti studi di zoologia e di biologia marina, in particolare sui \"molluschi\" e sulle \"conchiglie\" dell'Adriatico, argomenti su cui pubblic\u00f2 un importante trattato.\nIntrodusse un nuovo metodo di classificazione zoologica fondato sullo sviluppo del sistema nervoso.\nLe sue ricerche ottennero il plauso di \"J.B. Lamarck\" e ci\u00f2 gli diede notoriet\u00e0 europea.\nLamarck gli dedic\u00f2 una specie di botrillo che chiam\u00f2 \"Botrillus renieri\"\nOrmai famoso come grande raccoglitore e abile sistematico di invertebrati marini, venne incaricato dal governo austriaco di realizzare tre collezioni zoologiche marine per le universit\u00e0 di Bologna, Padova e Pavia (\"F. Barbagli\"). \nFu membro di accademie e societ\u00e0 scientifiche italiane ed internazionali dell'epoca tra cui l'Istituto veneto di scienze, lettere ed arti.\nEbbe come allievo Giandomenico Nardo."}
{"id": "1066250", "revid": "599013", "url": "https://it.wikipedia.org/wiki?curid=1066250", "title": "Martino Soracreppa", "text": "Biografia.\nIl figlio Sebastiano Soracreppa \u00e8 a sua volta un hockeista su ghiaccio, di ruolo difensore.\nCarriera.\nClub.\nEra un attaccante, un'ala destra, che ha sempre indossato la maglia numero 22 dello SHC Fassa. Dopo le giovanili, fece il suo esordio in serie B nella stagione 1984-85, quando la squadra (che si chiamava ancora Hockey Club Canazei) fu promossa. Il miglior risultato raggiunto da Soracreppa a livello di club (e miglior risultato della societ\u00e0) \u00e8 la finale scudetto della stagione 1988-89 persa contro i Mastini Varese.\nL'unica esperienza lontano dalla Val di Fassa fu nel 1997-1998, quando gioc\u00f2 buona parte della stagione in Lega Nazionale B svizzera, con la maglia dell'HC Martigny. Ha annunciato il proprio ritiro il 10 aprile 2007, al termine del campionato, dopo 22 stagioni.\nNazionale.\nL'anno successivo gioc\u00f2 i mondiali juniores di gruppo B, facendo poi l'esordio in nazionale maggiore il 14 marzo 1989. In maglia azzurra disput\u00f2 poi i mondiali di gruppo B del 1990 e 1991 e le Olimpiadi di Albertville 1992."}
{"id": "1066258", "revid": "1862310", "url": "https://it.wikipedia.org/wiki?curid=1066258", "title": "Qeqertat", "text": "Qeqertat \u00e8 un piccolo villaggio della Groenlandia di 22 abitanti (gennaio 2005). Sorge sull'isola omonima (la principale delle Harward \u00d8er) al termine del Fiordo di Inglefield; si trova a 77\u00b030'36\"N 66\u00b038'24\"O ed appartiene al comune di Avannaata. Pu\u00f2 essere raggiunto attraverso un elicottero, una nave o una slitta, ma per lunghi periodi \u00e8 completamente isolato. Non ci sono negozi, ma se serve si apre un piccolo spaccio per cibo, fiammiferi e carburante; c'\u00e8 un solo telefono, una minuscola biblioteca e un edificio che funge contemporaneamente da chiesa e scuola."}
{"id": "1066265", "revid": "2110845", "url": "https://it.wikipedia.org/wiki?curid=1066265", "title": "Jean Aubert", "text": "L'opera di Jean Aubert \u00e8 stata premiata dall'Acad\u00e9mie fran\u00e7aise, dalla Soci\u00e9t\u00e9 des Gens de Lettres e dalla Soci\u00e9t\u00e9 des Po\u00e8tes Fran\u00e7ais. I suoi lavori sono stati prefati da Paul Fort e Jean Cocteau, tra gli altri.\nA Cadaqu\u00e9s, dove Jean Aubert soggiorna ogni anno dal 1952, ha stretto amicizia con i pittori Maurice Boitel, Jean Hulin e Louis Berthomm\u00e9-Saint-Andr\u00e9. Quest'ultimo ha effettuato un soggiorno presso Jean Aubert nel 1971.\nOpere principali.\nRaccolte poetiche:\nUn libro per ragazzi ambientato a Cadaqu\u00e9s:\nPrix Jean Aubert.\nA partire dall'autunno 2006, un premio annuale di poesia, chiamato \"Prix Jean Aubert\", viene assegnato dall'associazione Flammes Vives, editrice dell'omonima rivista di poesia. Il vincitore del premio beneficia della pubblicazione, da parte di Flammes Vives, dell'opera premiata."}
{"id": "1066270", "revid": "287204", "url": "https://it.wikipedia.org/wiki?curid=1066270", "title": "Maschere di sottorete a lunghezza variabile", "text": ""}
{"id": "1066271", "revid": "36426", "url": "https://it.wikipedia.org/wiki?curid=1066271", "title": "Sequenza di S.Eulalia", "text": ""}
{"id": "1066276", "revid": "226458", "url": "https://it.wikipedia.org/wiki?curid=1066276", "title": "CAP (Comit\u00e9 d'action plasticien)", "text": "Il C.A.P. (\"Comit\u00e9 d'Action Plasticien\") \u00e8 stato un gruppo artistico che oper\u00f2 nella Parigi del movimento studentesco del \u201968 producendo manifesti politici dall'inverno del 1968 fino al luglio 1969. \u00c8 stato uno dei pi\u00f9 longevi comitati d'azione artistici del movimento parigino e ha prodotto 11 manifesti di cui 10 monocromatici e uno policromo a due colori. \nTemi affrontati nelle opere.\nI temi affrontati dal gruppo sono politicamente orientati verso le tematiche portanti dell'agitazione: la lotta all'imperialismo americano, la contestazione dell'autoritarismo, la solidariet\u00e0 al popolo laotiano e vietnamita vittime della guerra degli USA. I componenti del comitato, che erano quasi tutti studenti o comunque provenienti dall'ambiente universitario, si riunivano nel seminterrato della Maison de l'Italie (la casa dello studente italiano della Cit\u00e9 Universitarie di Parigi), precisamente nell'Atelier collectif, cosa che spiega la presenza di artisti italiani nel gruppo.\nTecniche di produzione.\nLa produzione di manifesti avveniva con questa procedura: il comitato si riuniva per decidere l'argomento da trattare sempre legato agli avvenimenti politici pi\u00f9 scottanti tentando di raggiungere una certa tempestivit\u00e0 d'intervento, successivamente si lavorava ai bozzetti e si selezionavano i pi\u00f9 adatti alla stesura, infine si operava nella pittura collettiva della matrice. La tecnica usata era quella di dipingere con vernice rossa non trasparente su carta Kodaktrace e, a matrice ultimata, avveniva la duplicazione serigrafica di massimo 50 esemplari stampati sulla carta residua dei rulli del \"Figaro\". \nConclusione dell'esperienza.\nL'esperienza artistica collettiva termin\u00f2 verso la met\u00e0 del 1969 con il declino delle attivit\u00e0 delle agitazioni studentesche e operaie. I manifesti del C.A.P. (le matrici originali) si trovano al Mus\u00e9e de l'affiche di Parigi (ora Mus\u00e9e de la publicit\u00e9).\nNel 1989 viene pubblicato il libro \"La queue del l'utopie\" (\"La coda dell'utopia\"), resoconto dell'esperienza artistica parigina scritto a pi\u00f9 mani da alcuni dei componenti del gruppo, tra cui il curatore del volume Maurizio Diana, Domenico Pasquariello D\u00e8go e Jean Hil."}
{"id": "1066280", "revid": "765341", "url": "https://it.wikipedia.org/wiki?curid=1066280", "title": "Lionello Rossi", "text": "Fu docente di Politica economica nell'Universita di Catania dal 1936, insegn\u00f2 poi a Padova, dal 1942, Storia delle dottrine economiche e Scienza delle finanze.\nFu autore di importanti studi su problemi di complementarit\u00e0 tra \"economia statuale\" ed \"economia individuale\".\nFu socio dell'Accademia Nazionale dei Lincei dal 1956 e di altre importanti accademie italiane e internazionali."}
{"id": "1066285", "revid": "834", "url": "https://it.wikipedia.org/wiki?curid=1066285", "title": "Style Council", "text": ""}
{"id": "1066286", "revid": "123821050", "url": "https://it.wikipedia.org/wiki?curid=1066286", "title": "Musica del Kenya", "text": "La musica keniota comprende un vasto panorama di generi di musica tradizionale associabili alle numerose etnie del paese, ma anche molte forme di musica pop, fra cui spicca il benga.\nMusica tradizionale.\nOgnuna delle numerosissime etnie del Kenya ha una propria tradizione musicale. L'occidentalizzazione del Kenya e la diffusione di generi popolari importati (soprattutto il gospel) ha contribuito al declino di queste tradizioni, che oggi sono rappresentate soprattutto nelle zone rurali e presso popoli tradizionalmente pi\u00f9 isolati, come i Mijikenda o i Turkana.\nIn genere, la musica tradizionale keniota enfatizza le percussioni, usate spesso in \"ensemble\" che danno luogo a ritmi e poliritmi complessi. Alla ritmica si accompagnano spesso canti strutturati, in cui il coro e i solisti interagiscono secondo una variet\u00e0 di schemi ricorrenti; questi vanno dal diffusissimo chiamata e risposta (comune anche alla musica centrafricana e dell'Africa orientale) a soluzioni pi\u00f9 elaborate, come le \"competizioni\" di solisti dei Masai o il \"pakruok\" dei Luo, in cui a met\u00e0 di un brano la musica rallenta e si abbassa di tonalit\u00e0, e i cori lasciano il posto a un solista. La musica dei popoli sulle coste o delle isole, come i Taarab, risente dell'influenza della musica araba e indiana.\nCome in gran parte dell'Africa, la musica keniota \u00e8 in genere concepita come attivit\u00e0 fisica e strettamente correlata alla danza. \nRuolo sociale.\nCome avviene normalmente nell'Africa subsahariana, la musica tradizionale in Kenya \u00e8 quasi sempre intesa come accompagnamento di eventi o attivit\u00e0 sociali (riti religiosi, cerimonie politiche, feste, competizioni sportive, o anche il lavoro quotidiano). La musica luo, per esempio, comprende una vasta gamma di sottogeneri associati a diversi momenti della vita del villaggio: il \"teo buru\" viene suonato ai funerali, il \"dudu\" nelle feste della birra, il \"nyawawa\" in diversi riti religiosi e durante le pratiche divinatorie. I Bajuni sono invece noti per le \"work song\" con cui le donne scandiscono il ritmo del lavoro nei campi. \nSpesso, diversi generi di musica e di danza sono riservati a determinate fasce d'et\u00e0; presso gli Akamba, per esempio, i giovani si dedicano a una danza acrobatica chiamata \"mbeni\", ed esistono balli distinti per gli adulti (per esempio il \"kilumi\") e per gli anziani (il \"kyaa\"). Gli strumentisti sono generalmente uomini, ma vi sono eccezioni; ancora presso gli Akamba, \u00e8 diffuso un tipo di tamburo che viene generalmente suonato da una donna posta a cavalcioni sulla cassa di risonanza.\nStrumenti tradizionali.\nNella musica keniota predominano le percussioni, in particolare i tamburi tipici delle culture bantu. Abbastanza diffusi sono anche i cordofoni: i Luo, per esempio, hanno il \"nyatiti\" (una lira a otto corde), originaria proprio del Kenya, e l'\"orutu\" (un \"fiddle\"); lo strumento tipico dei Gusii \u00e8 un enorme liuto detto \"okobano\"; i Borana suonano una chitarra chiamata \"chamonge\". Alcuni strumenti a corda sono realizzati in modi insoliti; i Gusii, per esempio, suonano uno strumento la cui cassa di risonanza \u00e8 costituita da una buca nel terreno coperta da una pelle di capra tesa; la pelle viene forata e una corda viene fissata ai bordi del foro, in tensione. Meno importanti, ma diffusi presso varie etnie, sono gli strumenti a fiato, che comprendono diversi tipi di corni, flauti e trombe.\nPresso alcuni popoli la musica \u00e8 completamente o quasi completamente vocale, in particolare quando il peso e l'ingombro degli strumenti musicali sarebbero in conflitto con uno stile di vita nomade o semi-nomade. I Masai, per esempio, non hanno alcuno strumento musicale; i complessi cori polifonici adempiono anche alla funzione di sezione ritmica. Poca importanza hanno gli strumenti anche presso i Samburu (che usano solo semplici zufoli e uno strumento simile a una chitarra) e i Turkana (che usano quasi esclusivamente uno strumento a fiato realizzato da un corno di kudu).\nMusica popolare.\nLo strumento predominante della musica pop keniota moderna \u00e8 la chitarra elettrica, usata soprattutto come strumento ritmico, accompagnata da basso e percussioni; come nella musica tradizionale, i ritmi del pop keniota sono spesso molto complessi.\nLa storia della musica pop keniota \u00e8 stata largamente influenzata dalla musica di paesi vicini, soprattutto del Congo e in misura minore della Tanzania. Il genere pi\u00f9 tipicamente keniota \u00e8 il benga, che si \u00e8 affermato negli anni sessanta. \nOrigini della musica pop keniota.\nIl fatto che lo strumento predominante della musica leggera keniota sia la chitarra ha una chiara giustificazione storica; questo strumento, infatti, si diffuse in Kenya gi\u00e0 nel XIX secolo, molto prima che nelle altre regioni dell'Africa.\nLa musica popolare moderna si svilupp\u00f2 dapprima nelle zone con forte presenza europea, come l'area di Mombasa, dove gi\u00e0 nei primi decenni del XX secolo esistevano locali da ballo con musicisti africani. Il primo gruppo musicale a ottenere un successo a livello nazionale fu la Rhino Band, formata durante la seconda guerra mondiale per accompagnare e intrattenere il corpo militare dei King's African Rifles. I musicisti del gruppo (in parte kenioti e in parte ugandesi) in seguito fondarono altre band di successo, come i Kiko Kids.\nNegli anni cinquanta prese forma una vera e propria industria discografica locale, dotata di moderni studi di registrazione e in grado di dare vita al mercato della musica pop. Fundi Konde, uno dei chitarristi kenioti pi\u00f9 famosi (insieme a Paul Mwachupa e Lukas Tututu) svolse un ruolo pionieristico nello sviluppo di questo business.\nFinger-style congolese (anni '50).\nNei primi anni '50 iniziarono a diffondersi in Kenya le registrazioni di grandi chitarristi congolesi come Edouard Massengo e Jean-Bosco Mwenda. Lo stile di Mwenda, noto come \"finger-style\", influenz\u00f2 molti musicisti kenioti. Il finger-style prende il nome da una tecnica chitarristica che consiste nel pizzicare le corde con il pollice e l'indice; alla chitarra si accompagna in genere un piccolo gruppo di strumenti, in cui una seconda chitarra segue la prima con linee ritmiche sincopate su tonalit\u00e0 pi\u00f9 basse.\nBenga (anni '60 e '70).\nNegli anni sessanta, il finger-style perse in popolarit\u00e0, scalzato dall'emergere del benga, un genere musicale che univa elementi del kwela e del soukous (una variante della rumba originaria del Congo). Culla della musica benga, e luogo di sua massima diffusione, fu la zona del Lago Vittoria. Fra i gruppi di maggior successo di questo periodo si possono citare gli Equator Sound Band e Shirati Jazz; entrambi contribuirono a definire e innovare il genere. Altri gruppi molto popolari, come gli Hodi Boys e gli Air Fiesta, suonavano quasi esclusivamente cover in stile benga di brani congolesi, britannici o statunitensi.\nIl benga rimase il genere predominante anche nel decennio successivo, acquisendo definitivamente il ruolo di genere pop nazionale: ancora oggi, per \"benga\" si intende talvolta tutta la musica pop keniota successiva agli anni '60. Fra gli artisti che negli anni '70 contribuirono a innovare il genere si possono citare i Victoria Jazz, i Victoria Kings, la Continental Luo Sweet Band e la Luna Kidi Band.\nBenga etnici.\nNel periodo di massimo splendore del benga, alcuni artisti adattarono questo stile alla tradizione del proprio gruppo etnico, dando origine a sottogeneri distinti. Particolarmente noti sono il benga sviluppato dal popolo Kamba e quello del popolo Kikuyu. Il \"pop kamba\" ebbe il suo periodo di fortuna negli anni '70; fra gli artisti pi\u00f9 rappresentativi si possono citare Les Kilimambogo Brothers Band, Kalambya Boys &amp; Kalambya Sisters e Peter Mwambi &amp; His Kyanganga Boys. La musica pop kikuyu si svilupp\u00f2 a cavallo fra gli anni '60 e '70; si distingue dal resto della musica keniota soprattutto per la presenza significativa di seconde voci femminili. Una star del pop Kikuyu fu Joseph Kamaru, che con il suo successo \"Celina\" (1967) diede avvio al genere. Molto influente sull'evoluzione del benga fu anche l'opera del musicista kikuyu Daniel Kamau.\nPop swahili e pop congolese (anni '80-'90).\nA partire dagli anni settanta, si sono affermati in Kenya due generi di pop dominati da artisti stranieri, il pop swahili (o \"swahili sound\") e il pop congolese (o \"congolese sound\"). Entrambi sono basati sulla rumba. Il pop swahili \u00e8 pi\u00f9 lento e utilizza pi\u00f9 frequentemente lo swahili o una lingua correlata chiamata taiti. Negli anni settanta e anni ottanta i gruppi di maggior successo in Kenya erano quelli congolesi, come la Orchestra Virunga e i Super Mazembe. Gli artisti di pop swahili di maggior successo, come gli Arusha Jazz (in seguito noti come Simba Wanyika Band) erano invece originari della Tanzania..\nHotel pop (anni '80-oggi).\nUn settore economicamente importante della musica pop keniota \u00e8 costituito dal cosiddetto hotel pop; si tratta di artisti che si esibiscono soprattutto in hotel, villaggi vacanze e strutture simili, e hanno un repertorio specificatamente pensato per intrattenere i turisti. In genere suonano \"evergreen\" della musica pop internazionale reinterpretati, o classici della musica africana come \"Malaika\", ma alcuni di essi hanno anche scritto brani originali divenuti poi celebri. I due principali gruppi hotel pop della scena moderna sono la Safari Sound Band e i Them Mushrooms (attivi dal 1987 nella zona di Nairobi).\nTendenze attuali.\nCome in altre regioni dell'Africa, le nuove generazioni di musicisti kenioti sono soprattutto influenzate dall'hip hop e dal reggae."}
{"id": "1066287", "revid": "316383", "url": "https://it.wikipedia.org/wiki?curid=1066287", "title": "Allogeno", "text": "L'Allogeno \u00e8 un testo cristiano gnostico sethiano, il terzo trattato del codice 11 dei manoscritti di Nag Hammadi.\nBench\u00e9 manchino molte parti, esse potranno essere ricostruite anche grazie ad un frammento recentemente scoperto nel codice Tchacos.\nIl testo riguarda le rivelazioni fatte ad \"Allogenes\" (nome usato nelle traduzioni greche del Nuovo Testamento con il significato di \"straniero\" o \"appartenente ad un'altra famiglia\"). L'opera descrive come ha superato il timore e l'ignoranza ed \u00e8 asceso al regno esoterico del dio degli gnostici. "}
{"id": "1066290", "revid": "400694", "url": "https://it.wikipedia.org/wiki?curid=1066290", "title": "Con gli occhi chiusi (romanzo)", "text": "Con gli occhi chiusi \u00e8 un romanzo dello scrittore italiano Federigo Tozzi, pubblicato nel 1919.\nDal romanzo \u00e8 stato tratto il film omonimo del 1994, diretto dalla regista Francesca Archibugi.\nLa trama.\nDomenico Rosi gestisce la trattoria \"Il pesce azzurro\" insieme con la moglie, Anna, affetta da disturbi nervosi, e il piccolo podere di Poggio a' Meli nella campagna senese. Il figlio Pietro \u00e8 un adolescente con problemi relazionali, costretto a subire la violenza \u2013 fisica e psicologica \u2013 del padre. Nella tenuta abitano anche gli assalariati, fra cui Rebecca, abbandonata dal suo seduttore che le ha dato un figlio, i genitori di lei, Giacco e Masa, due poveri vecchi che conducono una vita modesta e desolata, e la nipote Gh\u00ecsola.\nNei confronti di quest'ultima Pietro prova un affetto confuso e torbido, che Gh\u00ecsola, pur conservando un atteggiamento evasivo, dimostra di corrispondere. Ma i colloqui dei due ragazzi consistono \u00abin parole senza senso, convenzionali, che capivano loro due soltanto\u00bb. Pietro \u00e8 incapace di manifestarle a parole ci\u00f2 che sente, e in pi\u00f9 di un'occasione non resiste all'istinto di aggredirla.\nUn giorno Pietro viene a sapere che Gh\u00ecsola \u00e8 tornata a Radda dalla sua famiglia. L'allontanamento \u00e8 stato disposto da Domenico, che ha subodorato una relazione sconveniente tra i due. Dopo la morte della madre Anna, in seguito a un ascesso convulsivo, Pietro si chiude sempre pi\u00f9 in s\u00e9 stesso e nei propri studi. \u00abBestemmiava, perch\u00e9 non voleva avere i pregiudizi dei preti. E Domenico ne dava tutta la colpa a quei maledetti libri della scuola.\u00bb\nTrascorsi tre anni, Pietro riesce a conseguire la licenza tecnica. Il sentimento per Gh\u00ecsola non si \u00e8 ancora spento, e Pietro chiede a Masa di mostrargli la fotografia che la ragazza ha mandato qualche tempo prima a Poggio a' Meli. Rivedendo Gh\u00ecsola, Pietro comprende di amarla ancora. Il rapporto di Pietro col padre \u00e8 freddo e conflittuale: Domenico non approva le scelte del figlio e non si capacita di come egli abbia potuto abbracciare la causa socialista.\nNel frattempo, ricongiuntasi alla famiglia e alle sorelle senza riuscire a intessere una relazione di autentico affetto, Gh\u00ecsola \u00e8 stata sedotta da un amico di famiglia, Borio di Sandro, e dal suo fattore. A diciassette anni si \u00e8 trasferita alla Castellina, a poca distanza da Radda. In paese si sono diffuse dicerie poco lusinghiere sui suoi costumi. In breve tempo Gh\u00ecsola ha ottenuto l'appoggio di un commerciante, il signor Alberto, di cui \u00e8 divenuta amante, e si \u00e8 stabilita \u00abin una sua casetta nei dintorni di Badia a Ripoli\u00bb.\nPietro va a trovarla e lascia trapelare le proprie intenzioni. Alla domanda se abbia mai avuto altri uomini, Gh\u00ecsola risponde di no, simulando un'ingenuit\u00e0 che in realt\u00e0 ha perduto per sempre. Concerta poi con il signor Alberto di sposare Pietro, per trarre profitto dal matrimonio, e di concedersi a lui in modo tale che il giovane consideri suo il figlio che potrebbe nascere da una relazione di Gh\u00ecsola con l'amante.\nPietro e Gh\u00ecsola continuano a frequentarsi: all'amore incondizionato di Pietro, che non vuole unirsi a lei prima di averla fatta sua moglie, fa riscontro la doppiezza di Gh\u00ecsola, che \u00e8 legata a lui da un affetto discontinuo e poco convinto. Su insistenza di Pietro, la ragazza fa ritorno a Poggio a' Meli: si comincia a vociferare di un imminente matrimonio tra il figlio del trattore e la figlia degli assalariati. Pietro non sa spiegarsi \u00abcerti odii di Gh\u00ecsola\u00bb contro i parenti, da lei giustificati come una reazione all'ostilit\u00e0 di Domenico e al clima inospitale di Poggio a' Meli. Dopo diversi giorni Gh\u00ecsola si trasferisce di nuovo a Radda in Chianti, presso la famiglia: l\u00ec Pietro andr\u00e0 a trovarla alla fine dell'estate.\nL'atteggiamento di Gh\u00ecsola non \u00e8 mutato: \u00abella sentiva che doveva ingannarlo, perch\u00e9 egli non la umiliasse. Pi\u00f9 grande e folle era quell'amore e pi\u00f9 ella si trovava nella necessit\u00e0 di difendersi. [\u2026] Le lettere di Pietro le facevano l'effetto ch'egli le pensasse per qualche fidanzata ingenua e buona. E lo compativa, sorridendo.\u00bb\nI due si rivedono a Firenze, dove Pietro torna col pretesto degli esami di riparazione, mentre Gh\u00ecsola \u2013 a sua insaputa \u2013 ha trovato un impiego in una casa di malaffare. \u00c8 il loro ultimo incontro, prima che Pietro torni a Siena. Mentre si trova a Poggio a' Meli, Pietro riceve una lettera anonima che lo disillude e lo mette in guardia: \u00abGh\u00ecsola lo tradisce. Se vuole averne la prova, vada in via della Pergola...\u00bb\nOttenuti da Rebecca i soldi per il viaggio, profondamente turbato ma non ancora privo di speranze, Pietro si reca a Firenze e ritrova Gh\u00ecsola all'ultimo piano del bordello. La ragazza accampa delle confuse giustificazioni e cerca di nascondere il proprio ventre gravido; ma \u00e8 un tentativo disperato: riavutosi dalla \u00abvertigine violenta che l'aveva abbattuto ai piedi di Gh\u00ecsola\u00bb, Pietro sente all'improvviso di non amarla pi\u00f9.\nAnalisi del romanzo.\n\"Con gli occhi chiusi\", scritto a Castagneto (podere di famiglia a Poggio al Vento, Siena) nel 1913, \u00e8 un romanzo di matrice autobiografica; nella figura del protagonista, Pietro, si proiettano le inquietudini e i turbamenti dello stesso scrittore; il padre di Pietro, Domenico, \u00e8 una trasfigurazione letteraria del padre di Tozzi, uomo avido e dispotico con cui l'autore intrattenne sempre rapporti tesi; il carattere di Anna, affetta da turbe psichiche, sottomessa al marito e morta in giovane et\u00e0, \u00e8 esemplato su quello della madre di Tozzi, Annunziata Automi; in Gh\u00ecsola si possono ravvisare i tratti di Isola, giovane donna amata dallo scrittore e ricordata in un biglietto del 28 marzo 1900 e in una lunga lettera del 30 marzo 1903.\nDal carteggio con Treves si apprende che ancora nel 1918 era \"Ghisola\" il titolo del romanzo. Il titolo scelto per l'edizione definitiva allude alla radicale negativit\u00e0 che definisce il rapporto dei personaggi col mondo. Tutto il romanzo \u00e8 animato da una forte carica pessimistica e da un sentimento di sfiducia intorno alla possibilit\u00e0 di instaurare una comunicazione con gli altri: le vicende del protagonista tradiscono la sua inettitudine a realizzare i propri obiettivi e a vivere in modo autentico e consapevole il rapporto d'amore. Al centro del romanzo \u00e8 un'umanit\u00e0 umile e tormentata, la cui vita \u00e8 regolata dalla legge ferrea della violenza e dell'inganno.\nLa vicenda autobiografica, come rileva Giacomo Debenedetti, \u00ab [...] \u00e8 emblematica di un disagio esistenziale che \u00e8 al centro della grande narrativa e in genere della cultura novecentesca. In un mondo ove la societ\u00e0 industriale fa sempre pi\u00f9 affievolire i valori spirituali, il disinteresse, l'amore, la lealt\u00e0 alla natura, la fedelt\u00e0 all'ideale, l'uomo, nel ritratto di Tozzi, si sente estraneo, assediato dall'incomprensione, escluso da un vero dialogo umano; la sua sete di affetto si trasforma in disperata solitudine; egli \u00e8 costretto, per attutire le ferite della realt\u00e0 ostile, a vivere \"con gli occhi chiusi\".\u00bb\nNel febbraio del 1915 Tozzi invi\u00f2 il dattiloscritto a Mario Puccini, editore della \"Edizioni Puccini\" di Ancona, ricevendo un rifiuto.\nNel 1918 Tozzi consegn\u00f2 il romanzo all'editore Treves, che nel 1917 aveva pubblicato la raccolta tozziana di frammenti \"Bestie\". La pubblicazione del romanzo venne per\u00f2 sospesa, a causa di un disguido tra l'editore e l'autore, e il romanzo vide la luce solo nel 1919.\nIl Debenedetti, che nel suo saggio interpreta il romanzo in chiave psicoanalitica, attribuisce un'importanza centrale alla scena della castrazione degli animali del podere, voluta dal padre, vissuta da Pietro come un attentato alla propria virilit\u00e0.La condizione del protagonista, costretto a vivere \"con gli occhi chiusi\", inibito nei suoi rapporti con la realt\u00e0, apparenta il personaggio a Edipo, che si acceca per espiare la propria colpa.\nLa critica di Luigi Baldacci e l'indagine di Marco Marchi hanno evidenziato come i risvolti psicanalitici del romanzo siano connessi a una puntuale conoscenza - da parte dello scrittore - della psicologia sperimentale del XIX secolo che prelude alle scoperte di Freud, maturata grazie alle letture dei \"Principi di psicologia\" di William James e degli studi dei neurologi francesi del secondo Ottocento (Jean-Martin Charcot \"in primis\").\nCaratteri del romanzo.\nLa struttura di \"Con gli occhi chiusi\" scardina l'impianto tradizionale del romanzo naturalistico: articolata in paragrafi di varia lunghezza, l'opera \u00e8 contrassegnata da digressioni, scarti temporali e parentesi introspettive che la avvicinano piuttosto al romanzo psicologico novecentesco. Non mancano momenti di acceso lirismo, ma l'abbandono del narratore non \u00e8 mai totale, e dietro le movenze pi\u00f9 commosse \u00e8 adombrata una concezione coerentemente tragica della vita e dei rapporti umani. \nCos\u00ec, la descrizione della primavera pu\u00f2 offrire il pretesto per delineare il rapporto di \u00abimpropriet\u00e0\u00bb che lega il protagonista al reale: \nA un gusto pi\u00f9 prettamente realistico sono improntati i passi del romanzo dedicati alla descrizione delle localit\u00e0 toscane in cui si svolgono le vicende dei protagonisti (fra i pi\u00f9 ampi merita di essere segnalato quello dedicato a Siena). Nel romanzo \u00e8 tratteggiata, in maniera indiretta, un'immagine fedele della societ\u00e0 provinciale di fine Ottocento, dominata dalla piccola borghesia padronale e percorsa da istanze di pensiero socialista.\nI giudizi della critica.\nTozzi ha conosciuto una fortuna critica incerta e controversa. \nAgli studi di Giuseppe Antonio Borgese, che credette di poter ascrivere i romanzi tozziani al filone della narrativa verista, ha fatto seguito un periodo di silenzio che si \u00e8 concluso solo negli ultimi decenni del Novecento. L'opera si \u00e8 imposta nuovamente all'attenzione della critica a partire da uno studio di Giacomo Debenedetti, pubblicato nel 1963, cui hanno fatto seguito quelli di Alberto Moravia, Carlo Cassola, Luigi Baldacci. Per la struttura narrativa, l'interesse introspettivo costante e i risvolti psicoanalitici, \"Con gli occhi chiusi\" \u00e8 considerato come il romanzo pi\u00f9 rappresentativo dell'autore (se Il podere si colloca a met\u00e0 strada fra \"Con gli occhi chiusi\" e Tre croci, quest'ultimo segna un'adesione pi\u00f9 rigorosa ai princ\u00ecpi della poetica verista; il percorso segu\u00ecto da Tozzi rivelerebbe - secondo Baldacci - la volont\u00e0 dell'autore di conformare progressivamente le proprie opere al giudizio critico di Borgese, che considerava lo scrittore come un erede del grande naturalismo italiano)."}
{"id": "1066291", "revid": "36426", "url": "https://it.wikipedia.org/wiki?curid=1066291", "title": "Giana (divinit\u00e0)", "text": "Giana, in latino \"Jana\", viene considerata nella Mitologia romana come la moglie di Giano e confusa con Diana. Altre volte indica l'aspetto femminile del dio visto come essere androgino."}
{"id": "1066292", "revid": "834", "url": "https://it.wikipedia.org/wiki?curid=1066292", "title": "Sara Hodedtov", "text": ""}
{"id": "1066293", "revid": "36426", "url": "https://it.wikipedia.org/wiki?curid=1066293", "title": "Chiesa di san Pietro a Varlungo", "text": ""}
{"id": "1066294", "revid": "287204", "url": "https://it.wikipedia.org/wiki?curid=1066294", "title": "Mercurion", "text": "Il Mercurion (greco \"\u039c\u03b5\u03c1\u03c7\u03bf\u03c5\u03c1\u03af\u03bf\u03c5\") identifica un territorio all'interno del Pollino in cui fior\u00ec per molti secoli il monachesimo greco-orientale.\nEtimologia.\nGeneralmente l'origine del nome viene riferita all'esistenza di un antico tempio del dio Mercurio o, in alternativa, messa in relazione al culto tributato dai monaci a San Mercurio di Cesarea (culto molto popolare nell'Italia meridionale durante il medioevo); un'ipotesi alternativa fa discendere il nome dal fiume Mercure in quanto quest'ultimo avrebbe a sua volta assunto uno degli aspetti del dio, cio\u00e8 quella di \"messaggero\", \u00abmettendo in comunicazione tra loro per scopi economici e naturalmente anche culturali, le coste dello Jonio e le regioni interne sull'odierno confine calabro-lucano con le spiagge del Tirreno\u00bb; quest'ultima spiegazione \u00e8 comunque considerata, da alcuni autori, \u00abalquanto macchinosa\u00bb.\nGeografia.\nIl territorio su cui si estendeva il Mercurion si trovava al confine calabro-lucano, a occidente del Monte Pollino e corrisponde ai territori attualmente compresi nei comuni di Aieta, Castelluccio Inferiore, Castelluccio Superiore, Episcopia, Laino, Latronico, Mormanno, Noepoli, Orsomarso, Papasidero, Rotonda, Tortora, Scalea e Viggianello.\nIncludeva il bacino del Mercure e la media e bassa valle del fiume Lao, I suoi confini erano dati a sud dalle pendici occidentali ed orientali del massiccio del Pollino, mentre a nord era delimitato dalla valle del Sarmento e ad ovest dal monte Sirino.\nEcclesiasticamente era organizzato come un'eparchia monastica (non \u00e8 chiaro se dipendente dalla diocesi di Cassano o da quella di Rossano), politicamente si trovava al confine tra l'Impero Bizantino e le terre longobarde; a partire dal 968 costitu\u00ec una delle \"turme\" del thema di Lucania.\nStoria.\nLa nascita del \"Mercurion\" nel VI secolo e la sua successiva evoluzione possono essere legate a vari motivi:\nIl periodo di massimo splendore della zona fu raggiunto nei secoli X-XI, in cui il \"Mercurion\" fu definito \"nuova Tebaide\", e divenne uno dei maggiori centri del misticismo dell'Italia meridionale e della Sicilia, in tale periodo infatti vissero o studiarono, presso i monasteri locali, un gran numero di personalit\u00e0 che saranno venerate come santi dalla chiesa, tra cui: San Fantino il giovane, San Nicodemo da Cir\u00f2, San Zaccaria del Mercurion, San Saba del Mercurion, San Luca di Demenna o d'Armento, San Macario Abate e, probabilmente il pi\u00f9 importante, San Nilo da Rossano.\nSuccessivamente, con la conquista normanna e la conseguente espansione del rito romano, inizi\u00f2 la decadenza che porter\u00e0 i monasteri di rito greco ad essere assoggettati ad abbazie latine, nello specifico alla Badia di Cava quelli ricadenti in territorio longobardo e alla Badia di Santa Maria della Matina quelli in territorio bizantino, e quindi alla liquidazione dell'eparchia."}
{"id": "1066297", "revid": "599013", "url": "https://it.wikipedia.org/wiki?curid=1066297", "title": "Ciclo di Deming", "text": "Il ciclo di Deming (o ciclo di PDCA, acronimo dall'inglese Plan\u2013Do\u2013Check\u2013Act\", in italiano \"Pianificare - Fare - Verificare - Agire\") \u00e8 un metodo di gestione iterativo in quattro fasi utilizzato per il controllo e il miglioramento continuo dei processi e dei prodotti. \u00c8 noto anche come ciclo di Shewhart, (o ciclo PDSA, acronimo dall'inglese Plan-Do-Study-Act\", in italiano \"Pianificare - Fare - Studiare - Agire\"). Un'altra versione di questo ciclo viene chiamata, OPDCA, in cui la \"O\" ha il significato sia di \"osservazione\", che di \"afferrare la condizione attuale.\" \n\u00c8 un modello studiato da William Edwards Deming per il miglioramento continuo della qualit\u00e0 in un'ottica a lungo raggio. Serve per promuovere una cultura della qualit\u00e0 che \u00e8 tesa al miglioramento continuo dei processi e all'utilizzo ottimale delle risorse. Questo strumento parte dall'assunto che per il raggiungimento del massimo della qualit\u00e0 sia necessaria la costante interazione tra ricerca, progettazione, test, produzione e vendita. Per migliorare la qualit\u00e0 e soddisfare il cliente, \u00e8 necessario passare attraverso tutte e quattro le fasi costantemente, tenendo come criterio principale la qualit\u00e0.\nDescrizione.\nLa sequenza logica dei quattro punti ripetuti per un miglioramento continuo \u00e8 la seguente:\nStoria.\nIdeato da W. Edwards Deming in Giappone negli anni cinquanta. In quegli anni in Giappone la produzione di qualit\u00e0 era assicurata semplicemente dalle fasi di collaudo. Ispezioni successive al processo davano la sola possibilit\u00e0 di scartare i pezzi difettosi e, in tale logica, l'aumento della qualit\u00e0 avrebbe significato l'aumentare delle ispezioni e di conseguenza dei costi. Sprechi e costi non erano in sintonia con il concetto di qualit\u00e0 ricercato dal Giappone. Il Giappone si affid\u00f2 a esperti americani tra i quali W. Edwards Deming, per introdurre degli strumenti atti ad assicurare un progressivo miglioramento della qualit\u00e0. I giapponesi successivamente hanno reinventato la ruota di Deming e l'hanno chiamata \"ciclo PDCA\", costituendo un metodo da applicare a tutte le fasi e a tutte le situazioni. Ora il concetto di far girare costantemente la ruota di Deming per generare miglioramento continuo \u00e8 esteso a tutte le fasi del management, e i quattro stadi della ruota corrispondono a precise attivit\u00e0.\nApplicazioni.\nIl ciclo di Deming \u00e8 uno strumento molto utile per sviluppare:\nNel contesto della continuit\u00e0 aziendale, il ciclo PDCA \u00e8 la metodologia fondamentale di approccio per gestire le \"ongoing activities\" dei piani di continuit\u00e0 operativa.\nUn esempio di applicazione del ciclo di Deming si trova nella norma internazionale ISO 9001, che fa riferimento a tale metodologia, utilizzata assieme al \"Risk based Thinking\" nell'ambito del cosiddetto \"approccio per processi\"."}
{"id": "1066298", "revid": "1711941", "url": "https://it.wikipedia.org/wiki?curid=1066298", "title": "An\u00e1rion", "text": ""}
{"id": "1066301", "revid": "92723", "url": "https://it.wikipedia.org/wiki?curid=1066301", "title": "Palaeocastor", "text": "Il Palaeocastor (\"antico castoro\") era un castoro primitivo, lungo circa 25 cm, con insolite abitudini fossorie che ne facevano un abile scavatore di tane con un andamento inusuale. Quest'animale visse 30 milioni di anni fa, nell'Oligocene e nel Miocene, nel Nebraska, Stati Uniti.\nDaemonhelix.\nPer molti anni i geologi rimasero perplessi di fronte a strane strutture spiraliformi, profonde fino a 2.5 m dalla superficie del terreno, ritrovate scavando nei paleosuoli del Nebraska, Stati Uniti e che venivano popolarmente chiamate \"devil's cork-screw\" (\"cavaturaccioli del diavolo\"), da cui il nome scientifico di \"Daemonhelix\" (spirale del diavolo). Si trattava di una sorta di tubi regolarmente avvolti a spirale, riempiti di sabbia cementata, le cui pareti erano originariamente foderate con una sorta di materiale fibroso intrecciato.\nUna loro prima interpretazione venne proposta nel 1892 dal geologo e paleontologo Erwin Hinckley Barbour, che, ritenendo erroneamente che i sedimenti entro cui si rinvenivano fossero depositi argillosi lacustri, propose una spiegazione fantasiosa, interpretandoli come resti fossilizzati di spugne d'acqua dolce.\nIl mistero venne risolto dopo anni, quando i paleontologi scoprirono che queste spirali erano tunnel conservatisi nel tempo, scavati da una specie di castoro da tempo estinta e quindi sconosciuta, il \"Palaeocastor\", che se ne serviva per raggiungere la sua camera d'abitazione sotterranea alla fine di queste. La soluzione arriv\u00f2 col ritrovamento di scheletri integri di paleocastor al fondo di questi tunnel.\nPoich\u00e9 al di sopra del paleosuolo entro cui sono costruite queste tane, si trova sedimentato un livello di ceneri vulcaniche, denominato Agate Ash per le pregiate agate colorate che si rinvengono entro questo livello, quindi pi\u00f9 recente delle tane, e la cui datazione assoluta ha fornito un'et\u00e0 di 21.3\u201322.9 milioni di anni, la creazione di questi Daemonhelix \u00e8 considerata databile al 22-23 milioni di anni.\nImpronte e denti.\nCollegando le impronte ritrovate sulle pareti dei tunnel alla forma dei denti, i paleontologi capirono che il \"Palaeocastor\" aveva scavato tane nel terreno servendosi dei lunghi denti anteriori, come se fossero zappe. Questo piccolo, straordinario mammifero scavava tane anche dieci volte pi\u00f9 lunghe di lui, riuscendo a costruirsi un rifugio sotterraneo accogliente.\nComportamento.\nIl \"Palaeocastor\", che era grande quanto un piccolo coniglio, verosimilmente era ricoperto di pelo e anatomicamente aveva \"mani\" e \"piedi\", con i quali spingeva la terra dietro di s\u00e9 mentre scavava. I carnivori rappresentavano un pericolo per il \"Palaeocastor\", ma la sua abilit\u00e0 nello scavare queste tane lo aiutava a sopravvivere, in fondo ad esse era al caldo e al sicuro, lontano dai grossi predatori che non riuscivano a scendere nella tana per predarlo. Tuttavia la dinamica evolutiva preda cacciatore ha fatto s\u00ec che Zodiolestes, un genere di mustelide si specializzasse nel predare questi castori, e lo scheletro di un esemplare di questo carnivoro \u00e8 stato rinvenuto fossilizzato, intrappolato entro le spire di un Daemonelix in cui era disceso.\nDaemonelix Trail.\nNell'area protetta nazionale \"Agate Fossil Beds National Monument\" entro la Contea di Sioux nel Nebraska \u00e8 stato attrezzato il percorso Daemonelix Trail lungo 1,6 km lungo il quale \u00e8 possibile osservare esemplari di demonhelix \"in situ\", entro paleosuoli, parzialmente disseppelliti e protetti da teche di vetro, e dune fossili."}
{"id": "1066322", "revid": "741864", "url": "https://it.wikipedia.org/wiki?curid=1066322", "title": "James Wolfensohn", "text": "Biografia.\nFiglio di un uomo d'affari ebreo che aveva lasciato l'Inghilterra durante la grande depressione, fu capitano della squadra australiana di scherma durante i Giochi della XVI Olimpiade di Melbourne del 1956 e ufficiale nella Air Force australiana. Studi\u00f2 alla Sydney Boys High School, poi economia e diritto all'Universit\u00e0 di Sydney e, nel 1959, consegu\u00ec un master in \"Business Administration\" all'Universit\u00e0 di Harvard.\nUna volta terminato l'iter di studi alla Harvard lavor\u00f2 per il colosso svizzero dei cementi Holderbank per poi far ritorno in Australia, dove lavor\u00f2 per vari istituti bancari approdando quindi alla J. Henry Schroders, una banca di investimenti londinese, di cui fu il direttore dell'ufficio di New York dal 1970 al 1976; in seguito pass\u00f2 alla Salomon Brothers. Nel 1980 prese la cittadinanza statunitense e fond\u00f2 la sua compagnia James D. Wolfensohn, Inc. Nel 1995 fu nominato presidente della Banca Mondiale e ricopr\u00ec tale carica fino al 2005."}
{"id": "1066325", "revid": "584834", "url": "https://it.wikipedia.org/wiki?curid=1066325", "title": "Piano di continuit\u00e0 operativa", "text": "Il piano di continuit\u00e0 operativa (abbreviato in PCO; , in breve \"BCP\") \u00e8 l'insieme di procedure documentate che guidano le organizzazioni nel rispondere, recuperare, riprendere e ripristinare a un livello pre-definito le attivit\u00e0 a seguito di un'interruzione. Tipicamente, il piano copre le risorse, i servizi e le attivit\u00e0 richieste per assicurare la continuit\u00e0 delle funzioni organizzative critiche.\nRappresenta uno dei principali output del ciclo di vita della gestione della continuit\u00e0 operativa ed \u00e8 declinato per qualsiasi tipo di organizzazione (pubblica, privata o anche no-profit) e per qualsiasi livello dell'organizzazione (strategico, tattico e operativo) con l'obiettivo di aumentarne la resilienza.\nI tipi di piani sono influenzati dalla natura, dalle dimensioni e dalla complessit\u00e0 dell'organizzazione: per una piccola organizzazione, ad esempio, pu\u00f2 essere pratico sviluppare un unico piano di continuit\u00e0 operativa che tenga conto delle funzioni o dei processi principali; per una grande multinazionale, invece, potrebbe rendersi necessaria la creazione di piani strutturati per prodotti, servizi, sedi, divisioni o dipartimenti. \nIl piano di continuit\u00e0 operativa pu\u00f2 comprendere a sua volta dei piani specifici che includano procedure e informazioni particolari che - per motivi di migliore utilizzabilit\u00e0 e/o di dimensioni - \u00e8 preferibile vengano trattate separatamente. A titolo esemplificativo, si pensi al Piano di crisi, al Piano pandemico o al Piano di comunicazione nella crisi. Tali piani specifici fanno comunque parte del piano di continuit\u00e0 operativa dell\u2019organizzazione.\nIl piano nel ciclo di vita della continuit\u00e0 operativa.\nL'implementazione di un piano di continuit\u00e0 operativa \u00e8 solo una delle fasi del ciclo di vita della gestione della continuit\u00e0 operativa. Per poter sviluppare piani che siano coerenti con gli obiettivi dell'organizzazione, occorre effettuare - sia prima che dopo la stesura del piano - una serie di attivit\u00e0. \nIl \"Business Continuity Institute\", che \u00e8 uno dei principali enti di riferimento a livello internazionale per lo sviluppo di metodologie e competenze in materia di continuit\u00e0 operativa, riassume queste attivit\u00e0 in 6 diverse fasi iterative:\nFinalit\u00e0.\nGli obiettivi del piano di continuit\u00e0 operativa sono molteplici:\nIn altri termini, il piano di continuit\u00e0 operativa costituisce lo strumento principale attraverso cui un'organizzazione si prepara ad affrontare interruzioni future di qualsiasi genere. \nL'implementazione di un Piano di Continuit\u00e0 Operativa consente inoltre di:\nInfine, il piano di continuit\u00e0 operativa si propone di minimizzare il tempo di interruzione dei processi aziendali e di garantire l'efficacia e l'efficienza delle procedure di ripristino fino al ritorno alla normalit\u00e0.\nCaratteristiche.\nDal momento che il piano di continuit\u00e0 operativa \u00e8 un documento che si presuppone di dover utilizzare in situazioni di forte stress (a seguito di un incidente o di un evento critico), \u00e8 necessario che abbia determinate caratteristiche che ne supportino la consultazione e l'utilizzo. \nI piani che compongono il BCP devono quindi essere:\nIl Piano di Continuit\u00e0 Operativa dovr\u00e0 coprire inoltre tutte le fasi della risposta a un incidente, dalla risposta iniziale fino alla ripresa delle normali attivit\u00e0. \nNon esiste un'unica soluzione su come strutturare i piani. Pertanto \u00e8 necessaria una combinazione di una generale esperienza dell'operativit\u00e0, la conoscenza dell'organizzazione e l'esperienza di continuit\u00e0 operativa per trovare le caratteristiche che pi\u00f9 si adattano all'organizzazione per cui il Piano viene implementato. \nUn programma di mantenimento del piano di continuit\u00e0 operativa deve essere messo in atto per garantire che sia tenuto costantemente aggiornato, anche attraverso specifiche attivit\u00e0 di test ed esercitazioni.\nContenuti e struttura.\nSebbene non vi sia un'unica struttura possibile per lo sviluppo dei piani, che possono variare sensibilmente a seconda del livello (strategico, tattico o operativo) per cui si definisce una risposta a un evento critico, \u00e8 possibile identificare una serie di elementi comuni:\nI contenuti del piano di continuit\u00e0 operativa devono essere esposti in maniera sintetica, per essere effettivamente fruibili in caso di necessit\u00e0.\nStandard e norme di riferimento.\nNel mese di maggio del 2012 \u00e8 stata pubblicata dall\"'International Organization for Standardization\" la Norma , alla quale nel mese di dicembre ha fatto seguito la Norma . Nel mese di dicembre del 2015, invece, sono state emanate le seguenti Technical Specification correlate: e .\nIn materia di gestione delle crisi, invece, nel mese di maggio del 2014 \u00e8 stato pubblicato dal \"British Standards Institution\" la .\nTutti questi standard forniscono un metodo formalizzato per garantire che il Programma di continuit\u00e0 operativa e gestione delle crisi dell\u2019organizzazione sia efficace e allineato alla cultura e ai requisiti dell'organizzazione. L\u2019approccio dei Sistemi di Gestione \u00e8 utilizzato anche per altre discipline - come l'Information Security () e la Qualit\u00e0 (Norma ISO 9001:2015) e quindi un sistema di gestione del piano di continuit\u00e0 operativa pu\u00f2 essere facilmente aggiunto poich\u00e9 vi \u00e8 una convergenza di tali Sistemi intorno a un testo standard comune.\nInfine, il \"Business Continuity Institute\":"}
{"id": "1066338", "revid": "486946", "url": "https://it.wikipedia.org/wiki?curid=1066338", "title": "La Prossima Gloria", "text": ""}
{"id": "1066345", "revid": "119083276", "url": "https://it.wikipedia.org/wiki?curid=1066345", "title": "Jann Wenner", "text": "I primi anni.\nI genitori di Wenner divorziarono quando era ancora molto giovane e lo mandarono in un istituto. Tuttavia segu\u00ec una causa legale per l'affidamento in quanto nessuno dei due genitori voleva prendersi la responsabilit\u00e0 del figlio, cosa sulla quale lo stesso Wenner ironizza molto. Il giovane si diplom\u00f2 alle scuole superiori presso la Chadwick School nel 1964."}
{"id": "1066347", "revid": "219110", "url": "https://it.wikipedia.org/wiki?curid=1066347", "title": "EMM386", "text": "EMM386 \u00e8 un gestore di memoria espansa dei sistemi operativi MS-DOS e DR-DOS, sui processori Intel 80386.\nLa tecnica fu utilizzata per la prima volta durante lo sviluppo di CEMM, inclusa nel Compaq DOS 3.31 nel 1987. La versione di Microsoft apparve per la prima volta con Windows/386 2.1 nel 1988 e nel MS-DOS 4.01, come EMM386.SYS, nel 1989.\nCome gli altri gestori di memoria espansa, EMM386 utilizzava la modalit\u00e0 8086 virtuale del processore.\nEMM386 poteva allocare memoria nei blocchi inutilizzata nella Upper Memory Area (UMA), permettendo ai driver e ai programmi TSR di essere caricati in quell'area, risparmiando preziosa memoria convenzionale. (Per maggiori dettagli, vedere Upper Memory Area.)"}
{"id": "1066351", "revid": "36426", "url": "https://it.wikipedia.org/wiki?curid=1066351", "title": "Casino mediceo", "text": ""}
{"id": "1066353", "revid": "439868", "url": "https://it.wikipedia.org/wiki?curid=1066353", "title": "Axel Hugo Theodor Theorell", "text": "Studi.\nComp\u00ec i suoi studi in medicina presso l'Istituto Karolinska e lavor\u00f2 anche all'Istituto Pasteur. trasferendosi come ricercatore prima ad Uppsala ed infine al Kaiser Wilhelm Institut di Berlino, diretto da Otto Heinrich Warburg.\nIncentr\u00f2 le sue ricerche sulla funzionalit\u00e0 enzimatica e sulla scoperta di nuovi antibiotici.\nNel 1934 i suoi studi permisero di isolare il fermento giallo di Warburg, arrivando alla distinzione tra coenzima e parte proteica. Negli anni successivi incentr\u00f2 il suo impegno sulle reazioni ossidative cellulari, ottenute mediante catalizzazione enzimatica. Per le sue scoperte venne insignito del Premio Nobel nel 1955."}
{"id": "1066354", "revid": "57342", "url": "https://it.wikipedia.org/wiki?curid=1066354", "title": "Hugo Theorell", "text": ""}
{"id": "1066359", "revid": "1934238", "url": "https://it.wikipedia.org/wiki?curid=1066359", "title": "Febris", "text": "Nella Mitologia romana Febbre (Febris) era la dea della febbre, associata alla guarigione dalla malaria, che deriva dal dio etrusco Februus.\nSemplice \"numen\" malefico di cui si cercava di accattivarsi la protezione, non aveva una propria leggenda, ma veniva particolarmente celebrata con i riti dei Lupercalia nel mese di febbraio, che toccavano il loro culmine il giorno 14. Con l'avvento del Cristianesimo, tale data diventer\u00e0 dapprima l'antica festa di Santa Febronia, poi spostata al 25 giugno in ricordo della santa di Nisibis martirizzata sotto l'imperatore Diocleziano, per diventare quindi la festa di san Valentino."}
{"id": "1066360", "revid": "287204", "url": "https://it.wikipedia.org/wiki?curid=1066360", "title": "Corso Vittorio Emanuele", "text": ""}
{"id": "1066364", "revid": "119472989", "url": "https://it.wikipedia.org/wiki?curid=1066364", "title": "Upper Memory Area", "text": "L'Upper Memory Area (UMA) \u00e8 una caratteristica dei computer IBM compatibile.\nSpazio di memoria riservato.\nLa IBM riserv\u00f2 la regione superiore della memoria del PC, sopra la memoria convenzionale, per la Read Only Memory e per la RAM per l'I/O delle periferiche. Questa regione \u00e8 chiamata UMA e si colloca tra i 640 kB e il 1 MB, limite massimo indirizzabile per il processore Intel 8088. Ad esempio, l'area per il video monocromo \u00e8 compresa . \nComunque, alcuni spazi di questi 384 kB erano inutilizzati, ad esempio c'era un banco di 64 kB riservato per il gestore di memoria espansa. Nella maggior parte dei PC, lo spazio tra C800 e EFFF \u00e8 inutilizzato. Gli spazi inutilizzati vennero detti \"Upper memory blocks\" (UMB) e si cerc\u00f2 un modo per sfruttarli per liberare memoria convenzionale, quando questa inizi\u00f2 ad essere insufficiente per i programmi dell'epoca.\nDR-DOS.\nCon la versione 5.0 di DR-DOS, uscita nel 1990, fu disponibile il gestore di memoria espansa, EMM386, che compieva la maggior parte delle operazioni di QEMM.\nIl kernel di DR-DOS e i suoi componenti potevano essere allocati nella memoria superiore, lasciando virtualmente tutta la memoria convenzionale libera, dai 620 ai 640 KB.\nLa configurazione non era automatica, i blocchi UMB liberi dovevano essere identificati a mano, EMM386 doveva essere scritto nel file CONFIG.SYS, e bisognava scegliere i driver da caricare nella memoria alta.\nMS DOS.\nQuesta funzionalit\u00e0 fu copiata dalla Microsoft con la versione 5.0 di MS-DOS 5.0, pubblicata a giugno del 1991. \nNei primi anni 1990, l'ottimizzazione manuale della memoria del DOS richiedeva conoscenze alte. La tecnica era quella di creare pi\u00f9 blocchi UMB possibili e quindi identificare quali componenti DOS caricare in questi UMB.\nMemoria superiore e RAM nascosta.\nSu molti sistemi, compresi quelli pi\u00f9 moderni, \u00e8 possibile utilizzare la memoria riservata per la come memoria superiore. Molti chipset si riservano 384 KB di RAM a questo scopo.\nMemoria superiore sui IBM XT.\nSui computer IBM XT era possibile aggiungere memoria alla scheda madre e utilizzare una PROM per farla vedere come ulteriore upper memory area ."}
{"id": "1066365", "revid": "1106276", "url": "https://it.wikipedia.org/wiki?curid=1066365", "title": "Piave (formaggio)", "text": "Il Piave \u00e8 un formaggio tipico veneto di latte vaccino a pasta cotta tutelato dalla denominazione di origine protetta. Si tratta di un formaggio grasso, di breve, media e lunga stagionatura, a pasta semidura e dura, a latte pastorizzato.\nProduzione.\nIl formaggio \"Piave\" viene prodotto con latte e stagionato solamente nel territorio della Provincia di Belluno e prende il nome dall'omonimo fiume. Prodotto ancora oggi secondo le antiche regole dell'arte casearia, racchiude in s\u00e9 un sapore intenso e corposo che cresce con l'avanzare della stagionatura, conservando nel gusto una nota particolare che lo rende assolutamente unico. In virt\u00f9 del suo gusto pu\u00f2 essere proposto sia come formaggio da tavola, sia come prodotto da grattugia (nel caso del Piave vecchio). \u00c8 un ottimo formaggio adatto a tutte le et\u00e0 grazie all'elevata digeribilit\u00e0 e all\u2019alto valore nutritivo.\nCaratteristiche.\nIl formaggio \"Piave\", facilmente riconoscibile dallo scalzo marchiato in senso verticale, presenta una crosta tenera e chiara nella tipologia fresco, mentre aumenta di spessore e consistenza con l\u2019avanzare della stagionatura, diventando dura e di una colorazione tendente al marrone nella tipologia vecchio. La pasta si presenta bianca nella tipologia fresco e diventa color paglierino nelle stagionature pi\u00f9 avanzate; l\u2019occhiatura \u00e8 assente e la consistenza della pasta arriva fino ad una leggera e caratteristica sfogliatura nella tipologia Vecchio.\nTipologie.\nIl formaggio Piave si distingue nelle seguenti cinque diverse tipologie:"}
{"id": "1066367", "revid": "7336", "url": "https://it.wikipedia.org/wiki?curid=1066367", "title": "Nevicata", "text": ""}
{"id": "1066368", "revid": "7336", "url": "https://it.wikipedia.org/wiki?curid=1066368", "title": "Materiale granulare", "text": ""}
{"id": "1066370", "revid": "2", "url": "https://it.wikipedia.org/wiki?curid=1066370", "title": "Area di memoria superiore", "text": ""}
{"id": "1066374", "revid": "1498", "url": "https://it.wikipedia.org/wiki?curid=1066374", "title": "8088", "text": ""}
{"id": "1066384", "revid": "124123", "url": "https://it.wikipedia.org/wiki?curid=1066384", "title": "Georg von B\u00e9k\u00e9sy", "text": "Studi.\nTrasferitosi dopo il conseguimento della laurea in Svezia, insegn\u00f2 presso l'Universit\u00e0 di Stoccolma dal 1947 al 1949, per poi risiedere negli Stati Uniti come docente presso l'Universit\u00e0 di Harvard.\nIncentr\u00f2 i suoi studi sulla funzione uditiva, particolarmente sulle vibrazioni della membrana cocleare, la conduzione dello stimolo attraverso il percorso osseo, la reciprocit\u00e0 tra sensazione uditiva correlata alla vibrazione a livello epiteliale, il contrasto uditivo, la variazione soggettiva della percezione sonora a parit\u00e0 di frequenza.\nRiconoscimenti.\nHa ricevuto il Premio Nobel nel 1961 perer le sue scoperte nel campo dell'udito. \nHa dato il nome al cratere lunare von B\u00e9k\u00e9sy."}
{"id": "1066389", "revid": "287204", "url": "https://it.wikipedia.org/wiki?curid=1066389", "title": "Georg Von Bekesy", "text": ""}
{"id": "1066391", "revid": "80013956", "url": "https://it.wikipedia.org/wiki?curid=1066391", "title": "Libert\u00e0 di espressione", "text": ""}
{"id": "1066392", "revid": "9416", "url": "https://it.wikipedia.org/wiki?curid=1066392", "title": "Liberta' di espressione", "text": ""}
{"id": "1066393", "revid": "104458", "url": "https://it.wikipedia.org/wiki?curid=1066393", "title": "Paul Frommelt", "text": "Attivo nelle prove tecniche, insieme con il connazionale Andreas Wenzel fu uno dei pochi specialisti dello slalom speciale in grado di rivaleggiare, nel periodo compreso tra la fine degli anni settanta e il decennio seguente, con il fuoriclasse svedese Ingemar Stenmark, riuscendo ad aggiudicarsi in carriera quattro gare in Coppa del Mondo, con venticinque podi complessivi. Ottenne inoltre due medaglie di bronzo, la prima in occasione dei Mondiali del 1978 di Garmisch-Partenkirchen in Germania Ovest, la seconda ai XV Giochi olimpici invernali di in Canada.\n\u00c8 figlio del fondista Christof e fratello dello sciatore alpino Willi, a loro volta sciatori di alto livello.\nBiografia.\nStagioni 1976-1979.\nNel 1976 ottenne il suo primo risultato di rilievo in Coppa del Mondo (9\u00ba nello slalom speciale di Wengen dell'11 gennaio) ed esord\u00ec ai Giochi olimpici invernali, anche se a non complet\u00f2 la prova di slalom gigante.\nL'anno dopo, il 3 gennaio 1977 a Laax, colse in slalom speciale il primo podio in Coppa del Mondo (2\u00ba), mentre ai successivi Mondiali di Garmisch-Partenkirchen 1978 nella medesima specialit\u00e0 si aggiudic\u00f2 la medaglia di bronzo. Il 14 gennaio 1979 a Crans-Montana ottenne, ancora in slalom speciale, la sua prima vittoria in Coppa del Mondo.\nStagioni 1980-1987.\nAi XIII Giochi olimpici invernali di non port\u00f2 a termine n\u00e9 lo slalom gigante n\u00e9 lo slalom speciale. Nemmeno nella successiva rassegna olimpica di , dove gareggi\u00f2 solo solo nello slalom speciale, riusc\u00ec a tagliare il traguardo.\nNel 1985 e nel 1986 chiuse la stagione di Coppa del Mondo al secondo posto nella classifica di slalom speciale, superato rispettivamente da Marc Girardelli e da Rok Petrovi\u010d, mentre ai Mondiali di Crans-Montana fu 9\u00ba nello slalom speciale.\nStagioni 1988-1990.\nAi XV Giochi olimpici invernali di , sua ultima presenza olimpica, si aggiudic\u00f2 la medaglia di bronzo nello slalom speciale, oltre a classificarsi 16\u00ba nello slalom gigante. Nella stessa stagione, il 26 marzo a Saalbach-Hinterglemm, si aggiudic\u00f2, ancora in slalom speciale, la sua ultima vittoria, nonch\u00e9 ultimo podio, in Coppa del Mondo.\nPrese il via per l'ultima volta a una rassegna iridata a Vail 1989, dove fu 7\u00ba in slalom speciale; sempre fra i pali stretti ottenne anche l'ultimo piazzamento in carriera, nella prova di Coppa del Mondo di S\u00e4len del 12 marzo 1990 chiusa all'11\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1066395", "revid": "36426", "url": "https://it.wikipedia.org/wiki?curid=1066395", "title": "Palazzo Socci", "text": "Palazzo Socci \u00e8 un palazzo di Firenze situato in Via San Gallo 30.\nStoria e descrizione.\nSi tratta di una palazzetto costruito in epoca lorenese (XIX secolo), sul sito di alcune case preesistenti, ed appartenne ai Socci, come testimonia lo stemma sul portale centrale. Nei primi decenni del Novecento ebbe qui una stanza in affitto Gaetano Salvemini. \nIl pian terreno presenta un bugnato in pietra serena fino al livello della prima cornice marcapiano. Al primo piano le aperture sono timpanate, mentre ai piani superiori presentano cornici pi\u00f9 semplici, con architravi sporgenti. Il quarto e quinto piano (sottotetto) sono aggiunte pi\u00f9 recenti. Esiste inoltre un terrazzo-altana all'ultimo piano con vista a 360 gradi sulla citt\u00e0.\nAl piano nobile sono presenti alcune sale affrescate. \nLa \"Sala da musica\" presenta un'allegoria sul soffitto ed elementi architettonici in trompe l'oeil, di fattura ottocentesca. Il pavimento in legno risale al secolo scorso, mentre le pareti dipinte a sfondo rosso pompeiano, mostrano ancora i sostegni per arazzi e tappezzerie che servivano a attutire il suono. Una seconda sala attigua ha il soffitto decorato con finti merletti e angeli; anche qui i pavimenti lignei sono antichi.\nSul lato interno, una sala a fianco di una grande terrazza presenta affreschi dei primi del Novecento, con scene naturalistiche, paesaggi e specie botaniche esotiche; questo tipo di rappresentazione aveva la funzione di fare da tramite tra l'ambiente chiuso della stanza e il vicino spazio aperto del giardino, oltre che di sfondare illusionisticamente le pareti.\nNel giardino del palazzo si trova una targa che ricorda il sito del Giardino di San Marco.\nOggi \u00e8 occupato da un albergo e, fino a poco tempo fa da una scuola d'arte, che si \u00e8 trasferita nell'antica libreria Le Monnier, chiusa nel 2007. Il giardino e la terrazza sono visitabili su richiesta."}
{"id": "1066399", "revid": "767487", "url": "https://it.wikipedia.org/wiki?curid=1066399", "title": "Cold War Kids", "text": "I Cold War Kids sono un gruppo alternative rock statunitense di Fullerton, California.\nBiografia.\nI componenti del gruppo sono: Nathan Willett (voce, pianoforte), Jonnie Russell (chitarra), Matt Maust (basso) e Matt Aveiro (batteria).\nI Cold War Kids diventano celebri anche in Italia nel 2006, con l'uscita del primo album \"Robbers and Cowards\".\nDopo la pubblicazione di \"Loyalty to Loyalty\" nel 2008, \u00e8 uscito il 24 gennaio 2011 il terzo album della band, intitolato \"Mine is Yours\".\nInfluenze.\nIl sito AllMusic individua le loro influenze in \"classici\" del rock americano come Jeff Buckley, Velvet Underground, Billie Holiday, Bob Dylan, Tom Waits. Molto simili, per sound e discendenza, sono i Modest Mouse e i White Stripes."}
{"id": "1066400", "revid": "32698", "url": "https://it.wikipedia.org/wiki?curid=1066400", "title": "Funzione distanza", "text": ""}
{"id": "1066402", "revid": "1498", "url": "https://it.wikipedia.org/wiki?curid=1066402", "title": "Modalit\u00e0 8086 virtuale", "text": "Nei processori 80386 e successivi, la modalit\u00e0 8086 virtuale (Virtual 8086 mode), chiamata anche come modalit\u00e0 reale virtuale (virtual real mode, o VM86), permetteva l'esecuzione di programmi in modo reale che non sono in grado di funzionare della modalit\u00e0 protetta, sotto il controllo di un sistema operativo in modalit\u00e0 protetta. \u00c8 una tecnica di virtualizzazione hardware del processore 80386 che permette di emulare uno o pi\u00f9 processori virtuali 8086, \u00e8 una conseguenza dei problemi causati dalla modalit\u00e0 protetta del precedessore 80286, il quale non era in grado di eseguire correttamente e contemporaneamente applicazioni in modalit\u00e0 reale.\nVM86 usa uno schema di segmentazione identico a quello della modalit\u00e0 reale (per ragioni di compatibilit\u00e0), sfruttando lo stesso indirizzamento a 20 bit, ma soggetto al meccanismo di paginazione di memoria della modalit\u00e0 protetta.\nPanoramica.\nVM86 \u00e8 una modalit\u00e0 usati dai processi eseguiti in modalit\u00e0 protetta. Di conseguenza, il processore pu\u00f2 commutare tra processi VM86 e quelli non VM86, permettendo il multitasking di applicazioni DOS.\nPer poter utilizzare VM86, un sistema operativo imposta un monitor in modalit\u00e0 VM86, che \u00e8 un programma che gestisce l'applicativo in modalit\u00e0 reale ed emula oppure filtra l'accesso alle risorse hardware e software. Il monitor deve essere eseguito al livello di privilegio 0 e in modalit\u00e0 protetta. Solo l'applicativo 8086 viene eseguito nella modalit\u00e0 VM86 e al livello di privilegio 3. Quando l'applicativo in modalit\u00e0 reale tenta di fare operazioni come accedere a certe porte I/O per usare periferiche hardware, oppure accedere a certe aree di memoria, la CPU intercetta queste richieste ed invoca il monitor, il quale esamina quello che l'applicativo sta facendo e pu\u00f2 agire da tramite con l'hardware, emulando la funzione che l'applicativo in modo reale vuole usare, oppure termina l'applicativo se sta cercando di fare qualcosa di non consentito.\nUtilizzo.\nViene usato per eseguire alcuni programmi DOS in FlexOS 386 (dal 1987), Concurrent DOS 386 (dal 1987), Windows/386 2.10 (dal 1987), DESQview 386 (dal 1988), Windows 3.x (dal 1990), Multiuser DOS (dal 1991), Windows for Workgroups 3.1x (dal 1992), OS/2 2.x (dal 1992), 4690 OS (dal 1993), REAL/32 (dal 1995), nella modalit\u00e0 386 avanzata su Windows 95, 98, 98 SE e ME attraverso macchine DOS virtuali, su SCO UNIX attraverso Merge, e su Linux attraverso DOSEMU.\nIndirizzamento di memoria.\nIl problema pi\u00f9 comune riscontrato nell'esecuzione di codice 8086 nella modalit\u00e0 protetta \u00e8 l'indirizzamento di memoria che \u00e8 completamente diverso tra la modalit\u00e0 protetta e la modalit\u00e0 reale.\nLavorando nel modo VM86 la segmentazione funziona come nel modo reale, ma con l'attivazione del meccanismo di paginazione, ed \u00e8 trasparente al codice in modo reale.\nInterrupt.\nQuando viene eseguito un interrupt (sia hardware, software ed istruzioni iret), il processore disabilita il codice VM86 e ritorna a funzionare in modalit\u00e0 protetta per gestire l'interrupt."}
{"id": "1066410", "revid": "174925", "url": "https://it.wikipedia.org/wiki?curid=1066410", "title": "Rubino del principe nero", "text": ""}
{"id": "1066418", "revid": "78273", "url": "https://it.wikipedia.org/wiki?curid=1066418", "title": "Decima cultuale", "text": ""}
{"id": "1066425", "revid": "767487", "url": "https://it.wikipedia.org/wiki?curid=1066425", "title": "The Family Man", "text": "The Family Man \u00e8 un film del 2000 diretto da Brett Ratner e interpretato da Nicolas Cage e T\u00e9a Leoni.\nIl film \u00e8 incentrato su un uomo a cui viene data la possibilit\u00e0 di vivere, solo per poco tempo, la vita che avrebbe potuto avere se avesse preso una decisione diversa 13 anni prima.\nPur non potendo essere considerato un vero e proprio remake, il film trae lo spunto di fondo, e in particolare la figura dell'\"inviato dal cielo\" che opera l'incantesimo di una vita diversa da quella reale, dal celebre \"La vita \u00e8 meravigliosa\" di Frank Capra.\nTrama.\nIl film si apre nel 1987 con Jack Campbell e la sua ragazza Kate Reynolds che si stanno salutando all\u2019aeroporto JFK di New York: Jack sta per partire per un percorso di studio e lavoro della durata di un anno a Londra. Tutto \u00e8 gi\u00e0 deciso e i due sono preparati alla lunga separazione, ma all\u2019ultimo momento Kate ha un ripensamento. Ha paura che se lascia andare Jack, la loro relazione finir\u00e0, e lo prega di restare. Jack la rassicura sul fatto che un anno non \u00e8 cos\u00ec lungo, torner\u00e0 in men che non si dica e costruiranno la loro vita insieme anche grazie alle nuove possibilit\u00e0 di carriera di Jack a seguito dell\u2019esperienza a Londra, e parte.\nPassano 13 anni e si intuisce che le cose sono andate diversamente: Jack \u00e8 scapolo (ha una relazione non stabile), vive da solo in un grande attico a New York, ha una Ferrari ed \u00e8 il presidente di una grande azienda a Wall Street che fornisce consulenza e gestisce fusioni aziendali da miliardi di dollari: proprio durante il periodo natalizio ne ha una in ballo che sfiora i 130 miliardi.\nLa vigilia di Natale Jack indice una riunione d\u2019emergenza per gestire gli ultimi dettagli per il giorno successivo, con grande disappunto dei suoi sottoposti (in particolare il suo braccio destro Alan Mintz) che a differenza sua hanno famiglia, e cerca di tenere alto il morale facendo leva sulla montagna di denaro che stanno per ricevere.\nLa sera stessa la sua segretaria Adele gli passa un appunto: Kate Reynolds, la sua ragazza ai tempi dell\u2019universit\u00e0, l\u2019ha cercato senza specificare il motivo. Adele cerca di richiamarla ma Jack la interrompe, non ha intenzione di rivangare il passato, come suggerito con estremo cinismo anche dal presidente onorario della societ\u00e0, Peter Lassiter.\nIl programma di Jack per il giorno di Natale prevede, oltre alla riunione d\u2019emergenza, un viaggio ad Aspen (Colorado) per coccolare il presidente di una delle due societ\u00e0 che si stanno fondendo, che ha dei dubbi dell\u2019ultimo minuto. Mentre si dirige a casa a piedi si ferma a comprare del latte in un mini market, e assiste ad una scena pericolosa: un certo Cash cerca di riscuotere il premio di un biglietto della lotteria, ma il gestore del market si rifiuta, accusandolo d\u2019averlo contraffatto. Cash sfodera una pistola e per placare la situazione Jack si offre di dargli lui stesso i soldi del biglietto (200 $), pur di chiudere la questione. Dopo un breve momento di tensione Cash accetta ed esce dal market, invitando Jack a seguirlo chiamandolo per nome.\nCash liquida velocemente il fatto d\u2019aver \u201cindovinato\u201d il nome di Jack, e dopo un breve scambio di battute, in cui Jack offre aiuto a Cash in modo goffo e superficiale, risultando arrogante, Cash si allontana dando uno strano avvertimento a Jack: lo avvisa che \u201cl\u2019ha voluta lui\u201d.\nSenza pensarci troppo, Jack torna a casa e va a dormire, ma al suo risveglio non si trova nel suo letto, n\u00e9 tantomeno nel suo attico: si sveglia accanto ad una donna ed entrano nella stanza due bambini, Annie e Josh, eccitatissimi dato che \u00e8 Natale, accompagnati da un cane. Nel trambusto generale Jack si rende conto che la donna nel letto con lui \u00e8 Kate, ma non perde tempo a pensare, si fionda gi\u00f9 dalle scale, incrociando i genitori di Kate, prende la prima auto che trova e si dirige a New York (si \u00e8 svegliato nel New Jersey).\nUna volta arrivato nel palazzo in cui abita per\u00f2 l\u2019usciere non lo riconosce e non lo fa entrare, cos\u00ec come una sua vicina, che lo tratta come un senzatetto. Infuriato, si dirige nel luogo in cui lavora, ma anche l\u00ec non viene riconosciuto, e quando punta l\u2019elenco dei nomi dei dirigenti, nota che al suo posto, sotto \u201cpresidente\u201d c\u2019\u00e8 quello del suo sottoposto Alan Mintz.\nSconvolto, Jack incrocia Cash in strada che guida la sua Ferrari e lo invita a salire. Quello che sta vivendo \u00e8 \u201cun\u2019occhiatina\u201d, la possibilit\u00e0 di vivere temporaneamente una vita diversa. Per quanto tempo, non si sa. C\u2019\u00e8 un\u2019importante lezione che deve imparare dalla vita, e finch\u00e8 non l\u2019avr\u00e0 imparata (e capito qual \u00e8) rimarr\u00e0 incastrato in questa situazione.\nSenza altre opzioni, Jack torna nella casa nel New Jersey, non sapendo esattamente dov\u2019\u00e8 si perde e chiede indicazioni a una persona che in questa vita \u00e8 suo amico e vicino di casa, Arnie, il quale pensa che Jack abbia subito una sorta di esaurimento nervoso e lo riporta a casa, dove affronta una preoccupatissima e arrabbiata Kate: \u00e8 uscito di corsa di casa la mattina di Natale perdendosi tutta la giornata in famiglia, il pranzo, i regali, le facce felici dei bambini. Nonostante tutto Jack se la cava con una veloce strigliata, perch\u00e9 devono prepararsi per andare ad una festa da amici (i Thompson), a cui subito non vuole andare, ma ci ripensa quando scopre che l\u2019alternativa \u00e8 rimanere in casa con i due figli.\nDurante la festa si scoprono altri dettagli di questa vita parallela: la famiglia di Jack ha molti amici, \u00e8 benvoluta nel quartiere e la padrona di casa, Evelyn Thompson, ha un\u2019evidente cotta per Jack e gli fa spesso avances nonostante siano entrambi sposati. Si scopre anche che Kate \u00e8 un brillante avvocato ma guadagna molto poco perch\u00e9 si dedica alla difesa no-profit, \u00e8 un avvocato d\u2019ufficio.\nI giorni passano e Jack \u00e8 sempre intrappolato in questa vita: una volta passate le feste riparte il solito tran tran fatto di lavoro e scuola per i bambini, di cui lui non sa nulla. Per sua incredibile fortuna Annie capisce che Jack non \u00e8 il suo vero padre (cosa che Jack confessa), ma neanche la sua fantasia di bambina pu\u00f2 intuire la realt\u00e0, e pensa che sia un alieno che si \u00e8 momentaneamente sostituito al padre. Senza farsi prendere dal panico, decide di aiutarlo in cambio della restituzione del vero padre e di non essere rapita insieme al fratello per essere portata su una navicella spaziale e sottoposta ad esperimenti.\nGrazie agli aiuti di Annie, Jack scopre dove portare lei a scuola, il figlio pi\u00f9 piccolo al nido, e soprattutto dove lavora: in un\u2019officina di autoriparazioni e vendita di gomme e autoricambi, fondata dal padre di Kate, Ed.\nL\u2019officina \u00e8 prospera e ben avviata, ma non certo paragonabile al suo lavoro precedente. Jack si sente sempre in trappola, il suo ufficio \u00e8 tappezzato di disegni dei figli e foto del matrimonio e della famiglia, in cui non si riconosce, ma osservando l\u2019anno stampato su una targa appesa al muro capisce che in questa vita non \u00e8 partito per Londra. Sta vivendo la vita che avrebbe vissuto se avesse scelto di restare, come Kate gli aveva chiesto, 13 anni prima.\nIl tempo passa e inizia ad adattarsi alla sua nuova vita, ma anche se da una parte si nota la sua grande onest\u00e0 (pur essendo molto attratto da Kate finge di dormire per non fare sesso con lei, dato che non si \u201csente\u201d ancora suo marito) dall\u2019altra non mancano momenti di attrito e difficolt\u00e0, come quando in un momento di sobrio shopping familiare Jack insiste nel voler comprare un abito da 2.400 $, cosa che era normalissima nella sua vita precedente ma che ora non pu\u00f2 assolutamente permettersi, e finisce per litigare con Kate. Vede la vita da padre come una lunga serie di sacrifici senza ricompensa.\nNel frattempo parlando con Kate continua a scoprire dettagli sulla sua nuova vita: la gravidanza di Annie \u00e8 stata inaspettata e un giorno salv\u00f2 Ed da un infarto, sostituendolo poi nella gestione del negozio, lavoro che non ha pi\u00f9 lasciato. Durante una serata al bowling, di cui il Jack \u201calternativo\u201d \u00e8 un grande campione, ma il \u201cnuovo\u201d non lo \u00e8 affatto, riceve l\u2019ennesima avance di Evelyn Thompson, e sembra cedere, chiedendone l\u2019indirizzo all\u2019amico Arnie, che lo dissuade dal percorrere questa strada facendogli notare quanto sua moglie sia una donna stupenda e straordinaria.\nDi ritorno a casa, Jack e Kate hanno un innocuo battibecco su chi deve mangiare una fetta di torta, la cosa si trasforma in un momento di intimit\u00e0, ma Jack sbaglia nel dire a Kate ci\u00f2 che lei vuole sentirsi dire (\u201cti amo\u201d, non poteva saperlo) e la magia svanisce. Rattristato, Jack rimane a guardare da solo delle videocassette girate durante il 22\u00b0 compleanno di Kate, in cui lui le canta una canzone. Seppur inizialmente imbarazzato, da questo dettaglio Jack vede una versione migliore di s\u00e9 stesso, in cui canta a sua moglie senza vergogna davanti a parenti e amici, passione che possiamo vedere anche a inizio film, che per\u00f2 tiene nascosta, nella solitudine del suo attico e in ascensore, e si zittisce imbarazzato non appena sopraggiunge qualcuno.\nAnche se pian piano si sta abituando alla vita da padre di famiglia, Jack fa un altro scivolone clamoroso, sempre per una cosa che non poteva sapere: dimentica l\u2019anniversario di matrimonio. Kate gli regala una versione economica del vestito che desiderava tanto e per il quale avevano litigato, ma Jack non ha nulla, e Kate rimane visibilmente delusa. Parlando con Annie, Jack scopre che la sua versione alternativa faceva sempre regali strabilianti ed eccentrici a Kate, ad esempio una volta ha chiamato una stella con il suo nome.\nNonostante la situazione critica, riesce a rimediare portando Kate a cena a New York in un ristorante molto raffinato che frequentava nella sua vita precedente. L\u00ec hanno una conversazione aperta, in cui Jack ammette tutti i dubbi e le difficolt\u00e0 che sta incontrando (senza rivelare che viene da una realt\u00e0 diversa), e rimane stupito nello scoprire che anche Kate li ha e si chiede che ne sarebbe stato della sua vita se non lo avesse sposato, ma che si ritiene estremamente soddisfatta e contenta di quello che insieme hanno costruito. Come parte del regalo passano la notte in albergo a NY, e l\u00ec Jack si dichiara: ha capito che non ha mai smesso di amarla neanche dopo tutti quegli anni, e i due passano finalmente una notte di intimit\u00e0.\nInnamorato e ormai pienamente consapevole del suo ruolo e delle sue responsabilit\u00e0 come padre di famiglia, Jack si impegna duramente a casa e al lavoro, ma gli imprevisti sono dietro l\u2019angolo: Peter Lassiter, il suo vecchio capo, si presenta in negozio con una gomma a terra. Il pezzo deve essere ordinato in quanto l\u2019auto \u00e8 d\u2019epoca, e i due parlano a lungo della fusione che stava gestendo Alan Mintz, secondo Jack troppo preoccupato di passare poco tempo in famiglia per poter condurre una trattativa pi\u00f9 aggressiva e strappare condizioni migliori per la sua societ\u00e0, Peter \u00e8 sinceramente impressionato e gli chiede di portargli lui stesso l\u2019auto una volta pronta.\nJack ha cos\u00ec un colloquio con Mintz e Lassiter, e nonostante gli orari e gli impegni di un lavoro a Wall Street mal si sposino con il suo tran tran nel New Jersey, la tentazione \u00e8 troppo forte. Mostra a Kate la casa dove andrebbero a vivere per essere pi\u00f9 vicini a NY, fornita dalla societ\u00e0, ma lei non \u00e8 affatto contenta: lui sembra aver gi\u00e0 deciso senza averne parlato prima, hanno scelto anni prima di allontanarsi dalla vita frenetica di NY per crescere i bambini in modo pi\u00f9 tranquillo, e la sua idea di fare il pendolare gli lascerebbe pochissimo tempo da passare con i figli.\nDi ritorno a casa Jack trova un vecchio biglietto aereo, e capisce che anche in questa realt\u00e0 alternativa \u00e8 andato a Londra, ma \u00e8 tornato il giorno successivo. Lui e Kate hanno un altro confronto a cuore aperto, in cui Kate gli dice che aveva immaginato di invecchiare insieme a lui nel New Jersey, ma che se proprio avesse voluto, l\u2019avrebbe seguito a NY con i figli e fatto tutti i sacrifici necessari perch\u00e9 lo ama.\nJack decide di non accettare il lavoro, e a questo punto la sua \u201ctrasformazione\u201d in padre di famiglia \u00e8 completa: ha anteposto il benessere della sua famiglia ai suoi interessi personali. Anche Annie pensa che il suo vero pap\u00e0 sia tornato.\nMentre compra del sale per sciogliere il ghiaccio nel vialetto Jack incontra nuovamente Cash, questa volta sotto forma di cassiere del negozio. Jack capisce che \u00e8 l\u00ec per farlo tornare alla sua vita precedente e lo affronta aggressivamente, dicendogli che non pu\u00f2 entrare e uscire nella vita delle persone solo per scombussolarne l\u2019esistenza, e che non ha nessuna intenzione di tornare indietro.\nAd ogni modo Jack sa di non avere scelta: come gli ricorda Cash, quella era \u201cun\u2019occhiatina\u201d, che per definizione non pu\u00f2 essere una situazione permanente. Ha imparato la sua lezione, che era capire cosa voleva davvero dalla vita.\nCos\u00ec Jack saluta i suoi figli mentre dormono, ha un\u2019ultima affettuosa chiaccherata con Kate e mentre porta a spasso il cane nevica, cos\u00ec come ha nevicato la prima volta che ha visto Cash: \u00e8 il segnale che \u00e8 tutto finito.\nTornato a casa non va a letto, rimane su una poltrona cercando di restare sveglio, ma inevitabilmente si riaddormenta. Al suo risveglio si trova di nuovo nel suo enorme attico, che ora trova incredibilmente vuoto e silenzioso.\nTorna nella casa nel New Jersey, ora abitata da qualcun altro, e incontra Arnie, che non lo riconosce, si ricorda vagamente di lui come di un vecchio compagno dell\u2019universit\u00e0. Mentre torna a NY riceve una chiamata dalla sua segretaria Adele, che gli ricorda la riunione d\u2019emergenza che ha indetto per Natale: nella realt\u00e0 alternativa Jack ha trascorso parecchie settimane, ma nella sua vita reale non \u00e8 passato neanche un giorno. Si reca cos\u00ec alla riunione, dando istruzioni e rassicurazioni ai suoi sottoposti, in particolar modo ad Alan Mintz, a cui dice che ha un\u2019energia e una determinazione che tiene nascoste, memore del loro incontro nella realt\u00e0 alternativa in cui Alan lo aveva affrontato dopo aver parlato con Lassiter, considerandolo una spia della concorrenza e uno spaccone.\nUscito dalla societ\u00e0, Jack recupera il numero di Kate, che lo aveva cercato a inizio film, per andare a scoprirne la motivazione. La verit\u00e0 lo lascia sconvolto: Kate \u00e8 uno strapagato avvocato e si sta trasferendo in Francia, a Parigi, per dirigere una filiale dello studio per cui lavora. Lo ha contattato solo per dargli una scatola di suoi vecchi ricordi. Come lui, si \u00e8 concentrata sulla carriera, non si \u00e8 mai sposata e non ha figli.\nJack prova a intavolare un discorso facendo leva sui vecchi sentimenti (per lui in realt\u00e0 piuttosto recenti) ma lei, presa dai preparativi per la partenza, declina gentilmente il suo invito a prendere un caff\u00e8.\nTornato a casa, Jack riguarda i vecchi ricordi che gli sono stati restituiti e prende una decisione: rinuncia al programmato viaggio di lavoro ad Aspen e insegue Kate all\u2019aeroporto. Lei \u00e8 gi\u00e0 in fila per l\u2019imbarco, e lui cerca di dissuaderla dal salire sull\u2019aereo, senza successo. Kate gli dice che se ha bisogno di perdono dopo tutti quegli anni non ha problemi, pur avendo sofferto \u00e8 andata avanti, e lo invita a fare altrettanto, tornando in fila.\nDisperato e senza altre opzioni, Jack si gioca il tutto per tutto descrivendole ci\u00f2 che ha vissuto nella realt\u00e0 alternativa: la casa nel New Jersey, i loro impieghi, la famiglia, i figli, che sa bene che potrebbe essersi sognato tutto e che potrebbero tranquillamente proseguire brillantemente con le loro vite, ma dopo aver visto ci\u00f2 che possono essere insieme, non ci sta a lasciarla andare senza averle provate tutte, e la prega nuovamente di restare almeno per quella notte e parlare.\nIntrigata, Kate accetta. Il film si conclude con Jack e Kate che parlano indistintamente nel bar dell\u2019aeroporto, il che d\u00e0 allo spettatore un finale aperto e interpretabile, seppur tendente al lieto fine, come si deduce anche dal fatto che fuori nevica, un segnale che indica un cambiamento, ricorrente in questo film."}
{"id": "1066427", "revid": "13261", "url": "https://it.wikipedia.org/wiki?curid=1066427", "title": "Ekecheiria", "text": ""}
{"id": "1066439", "revid": "36426", "url": "https://it.wikipedia.org/wiki?curid=1066439", "title": "Via Po (Torino)", "text": ""}
{"id": "1066441", "revid": "36426", "url": "https://it.wikipedia.org/wiki?curid=1066441", "title": "Corso Regina Margherita (Torino)", "text": ""}
{"id": "1066443", "revid": "1442080", "url": "https://it.wikipedia.org/wiki?curid=1066443", "title": "Serie A 1947-1948 (pallacanestro maschile)", "text": "La Serie A 1947-1948 \u00e8 stata la ventiseiesima edizione del massimo campionato italiano di pallacanestro.\nIn questa stagione la FIP riforma i campionati nazionali, istituendo nuovamente una massima serie (denomina Serie A) a 16 squadre con due gironi di qualificazione da otto squadre ed una fase finale a quattro per il titolo. Le altre squadre vengono inglobate in una nuova serie cadetta (denominata Serie B) alla quale vengono ammesse 17 squadre. Le due categorie rimarranno anche negli anni successivi interconnesse con retrocessioni/promozioni dalla/alla Serie A.\nIn previsione all'adozione del \"girone unico a 12 squadre\" nella stagione 1948/49, sono previste cinque retrocessioni (le ultime due classificate dei due gironi retrocedono in Serie B. Le due seste classificate (terzultime) si sfidano nello spareggio salvezza per la permanenza nella massima serie). Mentre dalla Serie B sono previste due promozioni.\nLa vittoria vale 2 punti, la sconfitta 0. \u00c8 previsto anche il pareggio e vale 1 punto."}
{"id": "1066455", "revid": "125541805", "url": "https://it.wikipedia.org/wiki?curid=1066455", "title": "Via Roma", "text": "Via Roma \u00e8 una denominazione urbanistica, la pi\u00f9 diffusa nei Comuni d'Italia, imposta dal regime fascista di Benito Mussolini.\nIl 1\u00ba agosto 1931 i podest\u00e0, che amministravano allora i comuni, ricevettero una circolare da parte dei prefetti che esprimeva l'ordine di intitolare una via non secondaria di ogni centro al nome di Roma con l'inizio dell'anno X dell'era fascista (28 ottobre 1931).\nElenco dei comuni privi di una via Roma.\nAttualmente (oltre ovviamente alla citt\u00e0 di Roma, che per\u00f2 possiede una \"Via Roma Libera\" nel rione Trastevere) alcuni comuni risultano privi di una \"via Roma\". I motivi possono essere diversi, non ultimo perch\u00e9 i sindaci, eletti democraticamente dopo la Liberazione, operarono per rimuovere l'imposizione fascista."}
