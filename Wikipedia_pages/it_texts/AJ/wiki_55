{"id": "1163192", "revid": "125923476", "url": "https://it.wikipedia.org/wiki?curid=1163192", "title": "Paolo Bonacelli", "text": "Biografia.\nTeatro.\nPaolo Bonacelli si diploma all'Accademia d'arte drammatica di Roma e subito debutta in \"Questa sera si recita a soggetto\" per la regia di Vittorio Gassman. \u00c8 poi al Teatro Stabile di Genova, dove recita in \"Il diavolo e il buon Dio\" di Sartre, diretto da Luigi Squarzina. Assieme a Carlotta Barilli fonda la Compagnia del Porcospino con cui, a Roma, mette in scena numerosi testi di successo. Bonacelli ha dichiarato di essere un attore che non tende ad immedesimarsi nel personaggio interpretato, anzi, di limitarsi a studiare il testo. Non c'\u00e8 nelle sue interpretazioni qualcosa di strettamente personale, piuttosto, egli cerca di capire cosa dice quel personaggio, dentro il testo, ma fuori dal personaggio. \nA teatro si ricordano le sue straordinarie performance in \"Sogno di Oblomov\" (1986), testo di Siro Ferrone, per la regia di Beppe Navello, con Anna Zapparoli, Luigi Tontoranelli e Gianni Galavotti, \"Il ratto di Proserpina\" (1986), regia di Guido De Monticelli e musiche di Mario Borciani, \"Terra di nessuno\" di Harold Pinter (1994), ancora per la regia di De Monticelli \"Mandragola\" di Niccol\u00f2 Machiavelli (1996) e i recenti \"Enrico IV\" di William Shakespeare (2007) e \" Il malato immaginario\" di \"Moli\u00e8re\" (2010).\nCinema.\nNumerosissimi, anche se non tutti di alta qualit\u00e0 \"ma di diversa qualit\u00e0\", i film ai quali ha preso parte: tra di essi, si ricorda \"Sal\u00f2 o le 120 giornate di Sodoma\" di Pasolini, grazie al quale vinse la Targa Mario Gromo, \"L'eredit\u00e0 Ferramonti\" di Mauro Bolognini, \"Cristo si \u00e8 fermato a Eboli\" di Francesco Rosi, \"Non ci resta che piangere\" di Massimo Troisi e Roberto Benigni (dove interpreta Leonardo da Vinci), \"Francesco\" di Liliana Cavani, \"Johnny Stecchino\" di Roberto Benigni (con cui si aggiudica il Ciak d'oro ed il Nastro d'argento), \"Io speriamo che me la cavo\" di Lina Wertm\u00fcller e \"\" di J. J. Abrams.\nIl successo internazionale arriva nel 1978 con \"Fuga di mezzanotte\" di Alan Parker, dopo essere stato notato dal regista britannico per la sua interpretazione in \"L'eredit\u00e0 Ferramonti\" di Mauro Bolognini. Parker era alla ricerca di un turco dagli occhi azzurri e, dopo due provini, Bonacelli ottenne la parte del detenuto Rifki. Nel 2008, grazie al voto popolare, riceve il Premio Gassman alla carriera, mentre il 6 luglio 2011 viene premiato al teatro romano di Verona con il prestigioso \"54\u00ba Premio Renato Simoni per la Fedelt\u00e0 al Teatro di Prosa\". Il 7 dicembre 2019 viene insignito del Premio \"Vincenzo Crocitti\"."}
{"id": "1163195", "revid": "383478", "url": "https://it.wikipedia.org/wiki?curid=1163195", "title": "Fastest lap", "text": ""}
{"id": "1163197", "revid": "767487", "url": "https://it.wikipedia.org/wiki?curid=1163197", "title": "Once Upon a Time in China II", "text": "Once Upon a Time in China II \u00e8 un film del 1992 diretto da Tsui Hark.\nIl secondo capitolo di \"Once Upon A Time in China\" prosegue il discorso avviato dal predecessore, aggiungendo ulteriori elementi storici quali la rivolta dei Boxer (setta con origini dal Loto Bianco) e la figura storica di Sun Yat-sen, padre della Repubblica Cinese post-imperiale e pre-maoista (quindi pre-rivoluzione del 1949).\nTrama.\nNella Cina della fine del XIX secolo, un maestro di arti marziali si trova coinvolto in una congiura per rovesciare il potere imperiale."}
{"id": "1163198", "revid": "152416", "url": "https://it.wikipedia.org/wiki?curid=1163198", "title": "Monesi di triora", "text": ""}
{"id": "1163200", "revid": "765341", "url": "https://it.wikipedia.org/wiki?curid=1163200", "title": "Caracanthus", "text": "Il genere Caracanthus comprende 4 specie di pesci ossei marini appartenenti alla famiglia Scorpaenidae, unico genere della sottofamiglia Caracanthinae.\nDistribuzione e habitat.\nQueste specie sono diffuse nell'Indo-Pacifico, prevalentemente associate all'ambiente del reef corallino, dove vivono tra i meandri di alcuni coralli (\"Acropora\" sp., \"Pocillopora meandrina\", \"Pocillopora eydouxi\", \"Stylophora mordax\").\nDescrizione.\nI \"Caracanthus\" presentano un corpo piuttosto compresso ai fianchi ma robusto, dal profilo ovaloide o tondeggiante, il profilo \u00e8 camuso. La testa \u00e8 grande, con branchie ornate da creste ossee e piccole spine. La bocca \u00e8 ampia. La pinna dorsale (che \u00e8 unica ma presenta una profonda intaccatura centrale) e la pinna anale sono fornite di forti raggi spinosi. La pinna caudale \u00e8 tondeggiante, portata su un peduncolo caudale robusto. Le altre pinne sono basse e tondeggianti, mentre le pettorali sono ampie e robuste. La livrea \u00e8 mimetica con fondo grigio-bruno e screziature rossastre o brune.\nSono pesci molto piccoli che non superano i 5 cm di lunghezza massima.\nVeleno.\nTutte le specie hanno spine sulle pinne e sugli opercoli branchiali, ma soltanto \"Caracanthus unipinna\" \u00e8 in grado di infliggere dolorose punture.\nAcquariofilia.\n\"Caracanthus maculatus\" \u00e8 sporadicamente allevato in acquario marino."}
{"id": "1163203", "revid": "767487", "url": "https://it.wikipedia.org/wiki?curid=1163203", "title": "La segretaria privata", "text": "La segretaria privata (1931) \u00e8 il primo film a soggetto girato da Goffredo Alessandrini.\nTrama.\nUna dattilografa di provincia cerca lavoro in citt\u00e0 e, grazie ad un usciere, trova un impiego presso una banca di Roma. Il capo del personale, frustrato nelle sue \"avances\", la prende a malvolere. Ma il direttore di banca, non rivelando la sua vera identit\u00e0, riesce a conquistarla.\nCommento.\nFilm da molti indicato come precursore del genere \"telefoni bianchi\", era il rifacimento di un film-operetta girato in Germania da Wilhelm Thiele che Alessandrini dovette accettare come primo lavoro mentre erano in cantiere le versioni inglese e francese. Alessandrini era appena tornato in Italia da un lungo soggiorno a Hollywood, dove aveva lavorato come direttore del doppiaggio presso la MGM.\nN\u00e9 il regista, n\u00e9 la Merlini immaginavano il favore di pubblico che avrebbe ottenuto questo film, con la canzone che l'attrice cantava (\"Oh come son felice, felice, felice...\") e il mito di Cenerentola \"aggiornato\" per i tempi.\nAltre versioni.\nIl film ebbe quattro versioni, oltre a quella italiana: la versione tedesca (originale), intitolata \"Die Privatsekret\u00e4rin\" con Renate M\u00fcller, francese (\"Dactylo\", con Marie Glory), inglese (\"Sunshine Susie\", con Renate M\u00fcller) e spagnola (\"Historia de una maquina de escribir\").\nNel 1953, in Germania, ne venne fatto un remake, \"Die Privatsekret\u00e4rin\", diretto da Paul Martin.\nLa critica.\nRosario Assunto su \"Cinema\" del 25 novembre 1940: \"E le signorine chiuso l'album di mode e deposto il ricamo in fondo ad un cassetto, studiavano dattilografia, stenografia, computisteria, per entrare nelle banche, negli uffici nelle aziende.\nValido a dissipare la malinconia di un avvenire intravisto come uno sfiorire quotidiano dietro un tavolo ingombro di oggetti, il ritornello di Elsa Merlini (Oh come sono felice..felice..felice) suonava come una promessa alle orecchie di queste Cenerentole..\""}
{"id": "1163205", "revid": "118301315", "url": "https://it.wikipedia.org/wiki?curid=1163205", "title": "Circondario di Tubinga", "text": "Il circondario di Tubinga \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Tubinga."}
{"id": "1163206", "revid": "123329176", "url": "https://it.wikipedia.org/wiki?curid=1163206", "title": "Scuola Chang", "text": "Con Scuola Chang o Kungfu Chang si intende il complesso di insegnamenti del maestro Chang Dsu Yao in Italia. Coloro che si riconoscono in questi insegnamenti hanno in comune o un programma di studio o una serie di esercizi tramandati dal maestro Chang. Questa Scuola si riconosce anche per l'utilizzo comune di una simbologia e di un abbigliamento caratteristico.\nSegni Distintivi.\nIl Simbolo.\nIl simbolo della Scuola Chang \u00e8 un Mei Hua , il \"Fiore di Prugno \" (), fiore che viene rappresentato nell'iconografia classica Cinese con cinque petali, che contorna un Taijitu , cio\u00e8 un'\"Immagine del Principio Supremo\" (). Questo simbolo, oltre a comprendere i Cinque Elementi (rappresentati dai Cinque Petali di colore giallo) e Yin Yang (rappresentati dai disegni di colore Bianco Nero), corrisponderebbe secondo le fonti della Scuola allo Shaolinquan ed al Taijiquan.\nCome approfondimento segnaliamo che il Fiore di Pruno \u00e8 stato designato dalla Repubblica Cinese di Taiwan (R.O.C.) come fiore Nazionale il 21 giugno del 1964.\nLa Divisa.\nNella Scuola Chang viene utilizzato un particolare abito di colore Bianco che viene indicato come \"vestito tradizionale del kung-fu\" e collegato al nome cinese Kung-fu Chuang, cio\u00e8 l\"' Abbigliamento per il Duro Lavoro\" (). Questa \u00e8 una vera e propria divisa che contraddistingue i suoi praticanti e si compone di una giacca in foggia cinese con alamari, che riporta cucito sul petto un distintivo con il simbolo della Scuola stessa. I pantaloni sono assimilabili a quelli della divisa del Karate o del Judo. In pi\u00f9 deve essere indossata la cintura bianca o nera, secondo il grado di esperienza raggiunto. Si devono inoltre utilizzare calzature nere in stoffa o pelle e calze scure al ginocchio.\nI Saluti.\nNella Scuola Chang vengono utilizzati due tipi di saluto:\nLa Posizione di Guardia.\nUn altro elemento caratterizzante di questa scuola \u00e8 l'utilizzo di una \u201cPosizione di Guardia\u201d che si identifica nella Figura k'ua hu shi , resa in \"Figura del cavalcare la tigre \" (). Essa viene utilizzata all'inizio di Po Chi, delle tecniche di Gambe e di Caduta. Come passo fondamentale viene indicato San Chi Pu, nome che, a causa di ci\u00f2 che indica, appare in contrasto con la nomenclatura ufficiale cinese.\nProgrammi di Insegnamento.\nGrossomodo vi \u00e8 una distinzione tra stili esterni o Waijia \u5916\u5bb6 o Shaolin e stili interni o Neijia \u5185\u5bb6 o Wudang. \n\"Il Kung Fu\" elenca i seguenti Stili Esterni, praticati allora nella C.T.M.A.E (Arti Marziali Tradizionali Cinesi in Europa, associazione che rappresenta la Scuola Chang in Europa) e nella FeIK:\nNegli Stili Interni vengono citati:\nLa scuola ha due livelli di apprendimento: Ji \u7ea7 e Jie \u968e, entrambi i termini significano grado, livello o rango; il Ji rappresenta la porzione di programma che precede la Cintura Nera, mentre Jie si riferisce alla porzione dalla Cintura Nera in poi. In un articolo dello stesso Chang Dsu Yao in lingua cinese \u00e8 menzionato solo Ji.\nLa Scuola Chang \u00e8 caratterizzata da un programma di insegnamento ben delineato e comune a quasi tutte le associazioni che si fregiano di questo nome, differendo solo in alcuni punti.\nLa ricostruzione che presentiamo in questa pagina tiene conto anche di queste piccole differenze, cercando ove possibile di fornirne una spiegazione storica. Riguardo invece ai nomi degli esercizi, si cerca anche di identificarli con maggiore chiarezza, rispetto ai libri, sfruttando ricerche pi\u00f9 recenti.\nLu e Tao.\nUna particolarit\u00e0 linguistica e tecnica della Scuola Chang \u00e8 la suddivisione tra Lu, cio\u00e8 \" Via, Strada, Viale, Percorso, Linea, Direzione, Orientamento\" (), e T'ao, cio\u00e8 \" Fodero, Astuccio, Serie\" (), che stanno ad indicare rispettivamente le sequenze eseguite individualmente e quelle eseguite in coppia o perlomeno in collaborazione. Infatti nella Scuola Chang anche gli esercizi in Coppia vengono prima studiati eseguendo le due parti che li compongono come una forma senza compagno. Questa distinzione \u00e8 difficilmente riscontrabile negli ambienti di Wushu in Cina e a Taiwan, dove Lu e Tao sono due parti di una parola, Taolu, che si riferisce alle sequenze ed in qualche caso Lu viene utilizzato come abbreviazione di questo termine composto. Dal punto di vista tecnico esistono alcuni stili che possiedono una distinzione tra l'esercizio praticato prima individualmente e poi in coppia, ma non viene utilizzata la distinzione linguistica che rimane peculiare della Scuola Chang.\nJibengong.\nLa Scuola Chang d\u00e0 molto risalto ai Jibengong (esercizi o lavori fondamentali) che definisce Jibenfa (\u57fa\u672c\u6cd5, Chi pen fa in Wade-Giles). Questo \u00e8 un elenco di Jibenfa:\nJiben bufa (\u57fa\u672c\u6b65\u6cd5, Chi pen Pu Fa in Wade-Giles); Jiben quanfa (\u57fa\u672c\u62f3\u6cd5, Chi pen ch'uan fa); Jiben zhangfa (\u57fa\u672c\u638c\u6cd5); Jiben zhoufa (\u57fa\u672c\u8098\u6cd5);Jiben fangfa (\u57fa\u672c\u9632\u6cd5); Jiben Tuifa (\u57fa\u672c\u817f\u6cd5); Digongquan (\u5730\u529f\u62f3).\nStili esterni.\nPei P'ai Shaolin Ch'uan.\nNella Scuola Chang troviamo una porzione del programma degli Stili Esterni che \u00e8 chiamata Pei P'ai Shaolin Ch'uan \"Pugilato Shaolin della Scuola del Nord\" () e resa molto liberamente in Italiano con Shaolin Classico della Cina del Nord. Dai libri prodotti in seno a questa scuola si evince chiaramente che con questa denominazione si indica lo \"stile originario del Tempio Shaolin del Songshan in Henan\" e non uno dei tanti stili classificati in maniera generica come appartenenti alla scuola Shaolin. Oggi questo punto \u00e8 oggetto di discussione e di ricerca.\nSempre dai libri e da alcuni siti possiamo dedurre che il Pei P'ai Shaolin Ch'uan \u00e8 lo stile fondamentale alla base della Scuola Chang; che esso si differenzia dal Lien P'u Ch'uan, dal Pa Chi Ch'uan, dall'Hung Ch'uan, dal Mei Hua Ch'uan e dallo Yueh Chia Ch'uan; che esso contiene \"Cinque Forme fondamentali\" (dette nel gergo della scuola Cinque Shaolin), \"Cinque Forme a base di cadute\", \"Venti Forme a base di calci\", \"108 tecniche di presa suddivise in Undici Esercizi\", \"numerosi Combattimenti Preordinati\", \"Combattimento Libero\", \"Diciotto Armi fondamentali e numerose secondarie\".\nNel 1986 si svolsero a Taiwan i Campionati Mondiali di Guoshu a cui partecip\u00f2 una rappresentanza della Scuola Chang che entr\u00f2 in contatto con la scuola di Meihuaquan dell'isola e da quel momento si inizi\u00f2 a sapere che quello che veniva chiamato in Italia Pei P'ai Shaolinquan corrispondeva quasi esattamente alla Scuola del Fiore di Pruno come veniva praticata a Taiwan.\nOggi da ricerche effettuate a Peixian, contea di origine di Chang Dsu Yao, a Heze, contea di origine di Liu Baojun, e da contatti con appartenenti della Scuola di Meihua di Taiwan si \u00e8 scoperto che i Cinque Shaolin sono ed erano chiamati Meihua Yi Lu Jia a Taiwan, e ancor prima Meihuaquan Laojia in Cina.\nForme a Mano Nuda.\nLien Pu Ch'uan.\nPer superare i primi due gradi di Cintura Bianca (da ottavo a sesto Ji) vengono studiate due parti di una Sequenza , definite rispettivamente Primo e Secondo Lu, chiamata Lien Pu Ch'uan.\nL'origine di questo esercizio, all'interno della Scuola Stessa era attribuito allo Zhongyang Guoshu Guan di Nanchino, si riteneva ed ancor oggi qualcuno ritiene che esso sia la sequenza o una delle sequenze create a Nanchino da commissioni di esperti per semplificare l'insegnamento dello Shaolinquan.\nDal punto di vista tecnico si pu\u00f2 notare come questo esercizio contenga una parte quasi identica al Secondo Shaolin (Shaolin Ch'uan Ti Ehr Lu) ed un'altra che contiene molti elementi dello Hsiao Hung Ch'uan; oggi altre fonti tendono a distinguere nettamente questo Lianbuquan, da quello codificato a Nanchino e a ritenerlo solo un esercizio di base.\nShaolin Ch'uan.\nShaolin Ch'uan \u00e8 il nome dato all'interno di questa scuola al proprio esercizio fondamentale, tanto che ricopre il programma di insegnamento dal Quinto al Primo Grado di Cintura Bianca. Suddiviso in Cinque Parti \u00e8 detto in gergo per questo motivo Cinque Shaolin. Come \u00e8 stato detto in precedenza questo esercizio secondo altre fonti proverrebbe dalla Scuola Meihuaquan ed in particolare dalla \"Meihuaquan Laojia\" \u6885\u82b1\u62f3\u8001\u67b6.\nTi T'ang Ch'uan.\nLa forma Ti Kung Ch'uan , \"Digongquan\" \"Pugilato del Lavoro al Suolo\" () o Ti T'ang Ch'uan , \"Ditangquan\" \"Pugilato della Schiena al Suolo \" () \u00e8 un esercizio in cui prevalgono le tecniche acrobatiche di rotolamento al suolo. Viene insegnato alle Cinture Nere partendo inizialmente una sequenza che racchiude le 10 cadute di base, dopo di che \u00e8 previsto l'insegnamento di 5 lu composti in prevalenza dai 10 Ditangquan di base, che nella scuola Chang vengono chiamati 6, 7, 8, 9 e 10 \"Shaolin\", infatti si considerano un proseguimento della forma Shaolin Ch'uan. \nT'ui Fa.\nA partire dalla Cintura Nera si iniziano a Studiare delle Sequenze di Tecniche di Gambe dette T'ui Fa , cio\u00e8 il \"Metodo delle Gambe \" (). Dalle fonti della scuola risultano sei parti (sempre dette Lu) all'interno dei programmi di insegnamento, ma esse dovrebbero essere un totale di venti.\nMei hua Ch'uan.\nCon il nome Mei hua Ch'uan , cio\u00e8 \"Pugilato del Fiore di Pruno \" (), in questa Scuola \u00e8 designato un esercizio diviso in cinque parti, il cui studio \u00e8 preceduto da quello di 8 fondamentali detti Mei Hua Ch'uan Chi Pen Fa , \"Metodi Fondamentali del Pugilato del Fiore di Pruno \" (). Dai programmi consultabili risultano solo due parti di questo esercizio (Mei Hua Ti I Lu e Ti Ehr Lu).\nSho Hung Ch'uan e Ta Hung Ch'uan.\nSho Hung Ch'uan, tradotto con Piccolo Pugilato del Maestro Hong, \"Piccolo Pugilato della Mareggiata \" () e Ta Hung Ch'uan \" Grande Pugilato della Mareggiata \" (), sono due sequenze insegnate in seno alla Scuola Chang che appartengono ad un non meglio precisato Hung Ch'uan (Hongquan)della Cina del Nord.\nTang Lang Ch'uan.\nTang Lang Ch'uan \u00e8 una sequenza proveniente da questo stile ed insegnata all'interno della Scuola Chang.Questa \u00e8 una forma dello Stile Qixing Tanglangquan (\"Pugilato della Mantide Religiosa delle Sette Stelle \" ()), esattamente la forma \"Peng Pu Ch'uan\" , \"Pugilato dei Passi che si Schiantano \" ().\nPa Chi Ch'uan.\nNella Scuola Chang si tramanda una forma dello Stile \"Pa Chi Ch'uan\" (B\u0101j\u00edqu\u00e1n \u516b\u6781\u62f3): una forma definita Pei P'ai Pa Chi Ch'uan Fa (\u5317\u6d3e\u516b\u6781\u62f3\u6cd5) \u00e8 riportata nel libro \"Kung Fu Shaolin\". Da un confronto effettuato con alcuni testi Cinesi si evince che questa forma corrisponde a quella chiamata Da Bajiquan o Baji Dajia, ma che ha notevoli punti in comune anche con la forma Duanda Shangjia e come testimoniano autorevolmente Zu Yaowu e Pernatsch Stefano sarebbe proprio questa la forma insegnata da Chang.\nYueh Chia Ch'uan.\nYueh Chia Ch'uan, il \"Pugilato della famiglia Yue \" (), rappresenta un'altra porzione del programma di Chang Dsu Yao la cui entit\u00e0 \u00e8 difficile da valutare. In primo luogo risulta strana l'attribuzione geografica dello stile, che ne \"Il Kung Fu\" viene collocato tra gli Stili del Nord, mentre in realt\u00e0 la maggior parte degli stili che vanno sotto questo nome sono praticati nel Sud.\nNon si sa esattamente quante forme, nella scuola Chang, vadano sotto questo nome, quale ne sia l'origine. Viene scritto genericamente che ha poche tecniche di gamba, posizioni corte e viene enfatizzato l'utilizzo dei Qinna.\nDa notare che la FKTL , la US ACLI e la FESK non lo inseriscono nei propri programmi.\nTsui Pa Hsian Ch'uan.\nTs'ui Pa Hsien Ch'\u00fcan \u9189\u516b\u4ed9\u62f3 \u00e8 un esercizio che si compone di Otto Tecniche fondamentali ognuna legata ad uno degli \" Otto Immortali \" (), taoisti.\nKung Li Ch'\u00fcan.\nUna sequenza di cui non si parla nei libri di Chang e Fassi, \u00e8 il Kung Li Ch'\u00fcan (Gongliquan), cio\u00e8 il \"Pugilato del Conseguimento della Forza\" (). Questo esercizio che compare in alcuni programmi \u00e8 un'eredit\u00e0 degli esercizi dello Zhongyang Guoshu Guan \u4e2d\u592e\u56fd\u672f\u9986 di Nanchino. Per la FKTL \u00e8 un esercizio del Primo Chieh, per la FESK \u00e8 del Sesto Chieh.\nCombattimenti Preordinati.\ndello Stile Meihuaquan:\nNellEnciclopedia del Kung Fu Shaolin\" si afferma che vi sono 45 combattimenti prestabiliti a mano nuda che prevedono due contendenti, ed altri contro pi\u00f9 avversari. Questi combattimenti sono detti Po Chi\"', cio\u00e8 \" Combattere, Confrontarsi con\" (). Si noti come in Cina tale termine \u00e8 assegnato al Pugilato Occidentale e come in Cina e a Taiwan tali esercizi sono detti Duida \u5bf9\u6253. Nei programmi ad oggi pubblicati in Italia sono solo 13 esercizi in coppia.\nStili interni.\nT'ai Chi Ch'uan.\nNella Scuola Chang lo stile interno principale a cui fanno contorno gli altri esercizi di provenienza diversa \u00e8 il T'ai Chi Ch'uan (Taijiquan; in particolare si sa con esattezza del pugilato del Principio Supremo tramandato dalla Famiglia Yang (Yangshi Taijiquan). In alcune fonti viene definito Yang Pei, reso anche come Yang Bei, senza per\u00f2 rendere chiaro il significato di Pei/Bei. Probabilmente si tratta di un errore di traslitterazione del termine P'ai (scuola).\nLa Scuola Chang, come avviene per lo Stile Yang da cui proviene, considera Zhang Sanfeng il fondatore del Taijiquan.\nForme a Mano Nuda.\nT'ai Chi Ch'uan Chi Pen Kung Chia.\nCon T'ai Chi Ch'uan Chi Pen Kung Chia , tradotto con \"Posture Fondamentali di T'ai Chi Ch'uan\", pu\u00f2 essere invece reso in \"Struttura di Lavoro di Base del Pugilato del Principio Supremo\" () nella Scuola Chang si intende una forma che si divide in quattro parti (definite naturalmente Lu) e composta da 108 posture dette Kung Chia. Questa sequenza \u00e8 identificabile con quella che \u00e8 generalmente definita Yangshi Taijiquan 108 shi \u6768\u5f0f\u592a\u6781\u62f3108\u5f0f.\nQuesta sequenza \u00e8 anche chiamata Ta Chia, \"Grande Struttura\" ()\nAnche in questo caso ci troviamo di fronte a particolarit\u00e0 che caratterizzano il Kungfu Chang, per esempio la divisione in quattro parti (che solitamente nei testi cinesi vengono definite Duan ,\"Pezzo o Segmento\" ()), non \u00e8 riscontrabile in altri testi dello Stile Yang, che solitamente scompone la forma in tre segmenti; anche la traduzione di Kung Chia in Posture non corrisponde a quanto notiamo nei testi cinesi in cui viene preferito il termine Shi (,\"Tipo, Stile, Modello\" ()), ).\nHsing \u00cd Ch'\u00fcan Wu Hsing Ch'\u00fcan.\nHsing \u00cd Ch'\u00fcan Wu Hsing Ch'\u00fcan, cio\u00e8 \" Pugilato dei Cinque Agenti del Pugilato della Forma e della Mente \" () , abbreviato in Wu Hsing Ch'\u00fcan (Wuxingquan), cio\u00e8 \" Pugilato dei Cinque Agenti \" () . \u00c8 una forma dello stile Xingyiquan che si basa su cinque tecniche fondamentali che vengono collegate ai Cinque Agenti della filosofia cinese. Nel programma della FKTL questo esercizio \u00e8 inserito nell'esame del terzo Chieh degli Stili Interni. Nel sito legato al maestro Cuturello ed al maestro Fassi appare una forma detta semplicemente Hsing-i Ch'\u00fcan nel Quinto Chieh. La Federazione Europea Scuola kungfu pone questa forma al primo Chieh, con il nome HSING I WU SHIN CH'UAN.\nHsing \u00cd Ch'\u00fcan Shi Ehr Shi.\nUn altro esercizio dello stile Xingyiquan, praticato in seno alla Scuola Chang \u00e8 il Hsing \u00cd Ch'\u00fcan Shi Ehr Shi, cio\u00e8 le \" dodici figure del Pugilato della Forma e della Mente \" (), dodici posture legate ad altrettanti animali.Nel programma della FKTL questo esercizio \u00e8 inserito nell'esame del quarto Chieh degli Stili Interni. La Federazione Europea Scuola kungfu pone questa forma al primo Chieh, con il nome HSING I SHI ERH SHIN.\nNe \"Il Kung Fu\" sono elencati dodici animali, che pi\u00f9 o meno fedelmente si possono riconoscere in questo elenco:\nIl nome per questa sequenza che pi\u00f9 comunemente si trova nelle scuole di Xingyiquan \u00e8 \"Pugilato dei Dodici Modelli\" ().\nLung Hsing Pa Kua Chang.\nLung Hsing Pa Kua Chang , tradotto con forma del drago del palmo degli otto trigrammi, pu\u00f2 invece essere reso con \" Palmo degli Otto Trigrammi a Forma di Drago \" (), \u00e8 la forma che rappresenta lo stile Baguazhang nella Scuola Chang.\nLa Us ACLI e la FESK inseriscono questa forma al Sesto Chieh, mentre la FKTL lo pone al Quinto Chieh.\nQuesto \u00e8 l'elenco delle Otto Tecniche Fondamentali fornito dalla FKTL:\nL'elenco riportato corrisponde quasi completamente, se si esclude San Chuan Chang, all'elenco dei Badazhang \" Otto Grandi Palmi \" () della Scuola Cheng di Baguazhang come trasmessa da Cheng Youlong (\u7a0b\u6709\u9f99) ed \u00e8 invece identico a quello che si ritrova in \"Bagua Zhenchuan \u516b\u5366\u62f3\u771f\u4f20\" (Vera trasmissione del Pugilato degli Otto Trigrammi) di Sun Xicun \u5b59\u9521\u5803, dove le Otto tecniche fondamentali sono dette \" Otto Palmi Madre \" () o \" Vecchi Otto Palmi \" () . Ci\u00f2 farebbe supporre che si tratti di un esercizio che derivi dagli insegnamenti di Cheng Tinghua. Un'altra possibilit\u00e0 \u00e8 che, come altre parti del programma interno, provenga dalla Scuola di Fu Zhengsong.\nLiang I Ch'uan.\nla forma Liang I Ch'uan (Liangyiquan) , cio\u00e8 il \"Pugilato dei due principi\" (), probabilmente proviene dalla Scuola di Fu Zhengsong. Sebbene possegga il nome di uno stile dell'Henan, la forma di Fu Zhengsong caratteristica del suo stile e sarebbe una sua creazione come il Sixiangquan. Secondo alcune fonti Italiane questa forma sarebbe il risultato dell'unione tra Taijiquan e Xingyiquan. Invece il maestro Kwok riferisce che nel Liangyiquan di Fu Zhengsong ci sono influenze di Taijiquan e Baguazhang.\nSzu Hsiang Ch'uan.\nla forma Szu Hsiang Ch'uan (Sixiangquan) \"Pugilato delle Quattro Espressioni\" () appartiene chiaramente alla Scuola di Fu Zhengsong.\nEsercizi in Coppia ed Applicazioni.\nGli esercizi che seguono appartengono tutti allo stile Yangshi Taijiquan \u6768\u5f0f\u592a\u6781\u62f3:.\nT'ui Shou.\nI T'ui Shou (Tuishou), cio\u00e8 le \"Mani che spingono\" (), sono esercizi da eseguire in coppia in cui ci si allena ad assorbire e reindirizzare la forza di una spinta. Tali esercizi sono caratteristici del Taijiquan, quale sia il ramo che prendiamo in considerazione, e sono un primo approccio al combattimento.\nShan Shou.\nI Shan Shou, tradotti in Schivare le Mani, cio\u00e8 \"Mani che schivano, evitano, scansano \" (), sono esercizi che si compongono di otto tecniche fondamentali.\nCh'in Na.\ni Qinna \u64d2\u62ff;\nTa Lu.\ni Dalu \u5927\u634b;\nSan Shou.\nil Sanshou \u6563\u624b.\nArmi.\nNella Scuola Chang \u00e8 previsto, dopo il conseguimento della Cintura Nera, lo studio di svariate armi ed i relativi esercizi in coppia (Duilian). Anche le armi sono a loro volta suddivise tra stili interni e stili esterni.\nbang \u68d2;\ngun \u68cd;\ndandao \u5355\u5200;\nguai \u67b4;\nshuangjiegun \u53cc\u8282\u68cd;\nguandao \u5173\u5200 (alabarda);\nqiang \u67aa.\nDuilian Bingxie (armi allenate in coppia):\nBang dui bang \u68d2\u5bf9\u68d2;\nGun dui gun \u68cd\u5bf9\u68cd;\nDandao dui bang \u5355\u5200\u5bf9\u68d2;\nDandao dui gun \u5355\u5200\u5bf9\u68cd;\nBang dui gun \u68d2\u5bf9\u68cd;\nGuai dui gun \u67b4\u5bf9\u68cd;\nShuangjiegun dui bang \u53cc\u8282\u68cd\u5bf9\u68d2;\nGun dui shuangjiegun \u68cd\u5bf9\u53cc\u8282\u68cd;\nGuai dui dandao \u67b4\u5bf9\u5355\u5200.\nEsistono anche sequenze di armi contro Mani nude (Kongshou).\nTaijidao \u592a\u6781\u5200;\nTaijigun \u592a\u6781\u68cd;\nTaijiqiang \u592a\u6781\u67aa;\nTaiji ti\u011bch\u01d0 \u592a\u6781\u94c1\u5c3a;\nTaijijian \u592a\u6781\u5251.\nDuilian Bingxie (armi allenate in coppia):\nTaijidao dui taijidao \u592a\u6781\u5200\u5bf9\u592a\u6781\u5200;\nTaijigun dui taijigun \u592a\u6781\u68cd\u5bf9\u592a\u6781\u68cd;\nTaijidao dui taijigun \u592a\u6781\u5200\u5bf9\u592a\u6781\u68cd;\nTaijidao dui taijiqiang \u592a\u6781\u5200\u5bf9\u592a\u6781\u67aa;\nTaijigun dui taijiqiang \u592a\u6781\u68cd\u5bf9\u592a\u6781\u67aa;\nTaijiqiang dui taijiqiang \u592a\u6781\u67aa\u5bf9\u592a\u6781\u67aa;\nTaijijian dui taijijian \u592a\u6781\u5251\u5bf9\u592a\u6781\u5251;\nTaiji ti\u011bch\u01d0 dui taijigun \u592a\u6781\u94c1\u5c3a\u5bf9\u592a\u6781\u68cd;\nTaiji ti\u011bch\u01d0 dui taijiqiang \u592a\u6781\u94c1\u5c3a\u5bf9\u592a\u6781\u67aa.\nGangbian o jiujiebian;\nguandao dui qiang \u5173\u5200\u5bf9\u67aa;\nqiang dui qiang \u67aa\u5bf9\u67aa;\ntushou (mani nude) dui qiang \u5f92\u624b\u5bf9\u67aa;\ntushou dui dandao \u5f92\u624b\u5bf9\u5200;\nsanjiegun dui qiang \u4e09\u8282\u68cd\u5bf9\u67aa;\nguai dui guai \u67b4\u5bf9\u67b4;\necc.\nGradi e Cinture.\nAi programmi ed agli esami corrispondono dei riconoscimenti dei livelli attraverso un sistema di gradi e di cinture di colore Bianco, Nero, Oro, Rosso. Nelle associazioni createsi con la diaspora seguita alla morte di Chang Dsu Yao, non vi \u00e8 un'esatta corrispondenza dei gradi associati ad ogni colore. Per esempio nella Associazione in cui sono confluiti il Maestro Cuturello ed il Maestro Fassi alla Cintura Bianca corrispondono 8 Chi, alla Cintura Nera 5 Chieh, alla Cintura Oro i successivi 3 Chieh ed infine alla Cintura Rossa i due ultimi Chieh, invece nella FKTL alla Cintura Bianca corrispondono 7 Chi, alla Cintura Nera 5 Chieh, alla Cintura Oro ancora tre Chieh ed alla Cintura Rossa due Chieh.\nL'Eredit\u00e0.\nDopo la morte del Maestro nel 1992, i numerosi allievi di Chang Dsu Yao hanno dato vita ad una miriade di Associazioni. Molti rivendicano il primato dell'insegnamento e per lo meno ignorando gli altri. Chi \u00e8 che pu\u00f2 definirsi erede di questa scuola? Non vi \u00e8 una risposta chiara ed univoca a questa domanda, e ad oggi non \u00e8 possibile avallare un partito piuttosto che un altro senza cadere in un giudizio personale. \nIl nome di questa Scuola \u00e8 molto diffuso in Italia e renderebbe possibile lo scambio ed il confronto tra i membri delle diverse Associazioni, nonostante le divisioni che si sono create.\nL'Insegnamento dei Figli di Chang Dsu Yao.\nI figli di Chang Dsu Yao, Chang Wei Hsin e Chang Yu Hsin hanno continuato a tramandare gli insegnamenti del Padre e dei loro numerosi insegnanti. Chang Wei Hsin dal 1992 ha anche \"eredidato\" la guida della FeIK.\nIn un articolo sul Wushu di Peixian si afferma che i figli di Chang Dsu Yao sono Maestri di Liupai Meihuaquan \u5218\u6d3e\u6885\u82b1\u62f3 e che \"nel 1966 seguirono il padre Zhang Zuyao a Milano, in Italia. In Europa aprirono una scuola di famiglia, che oggi conta 68 scuole che insegnano a pi\u00f9 di 6000 persone\".\nEssi hanno integrato il programma di insegnamento con ulteriori forme, non insegnate da Chang Dsu Yao ad altre persone in Italia e perci\u00f2 non chiaramente riconducibili al suo insegnamento, ma probabilmente a quello di altri titolati insegnanti di Taiwan, quali Liu Yunqiao e Chang Dongsheng.\nPer esempio sono state introdotte nuove forme di base quali Maifuquan e l'originale Lianbuquan. Inoltre del Qixing Tanglangquan trasmettono il Lipiquan (\u529b\u5288\u62f3).\nOggi, i figli di Chang, pongono molta attenzione allo stile Bajiquan, approfondendone l'insegnamento, anche grazie a quanto da loro stessi appreso dal maestro Liu Yunqiao a Taiwan. In particolare Chang Wei Hsin ha trasmesso nella Scuola Chang i Liudakai e lo Xiao Bajiquan. Restano delle profonde differenze con lo stile come \u00e8 insegnato all'interno della famiglia Wu ovvero il ramo originale, la sequenza dei Lui Da Kai \u00e8 completamente stravolta.\nAltri Allievi ed Altre Associazioni.\nIl Maestro Chang ha conferito direttamente il grado di 5\u00b0Chieh, e dunque di Maestro, ai seguenti allievi avanzati:Fassi , Cuturello, Santini,Ghezzi, Bestetti e Ragno.\nI Maestri Fassi, Cuturello, Santini e Ghezzi hanno conseguito direttamente dal M\u00b0Chang anche il 6\u00b0 Chieh (cintura oro) e, alla morte improvvisa del M\u00b0Chang, hanno onorato le sue intenzioni, conferendo lo stesso grado anche ai Maestri Bestetti e Ragno,in quanto il loro esame era gi\u00e0 previsto e pronto.\nIl conseguimento del Sesto Chieh, almeno per quanto riguarda Santini, \u00e8 confermato da un documento ufficiale, cio\u00e8 la sua tessera controfirmata dal Maestro Chang Dsu Yao stesso. Anche Ghezzi nel suo libro \"Io e il Maestro\" riporta una fotografia che comprova che ha ricevuto da Chang Dsu Yao questo riconoscimento.\nQueste le associazioni nate dopo la morte di Chang Dsu Yao:"}
{"id": "1163207", "revid": "125411673", "url": "https://it.wikipedia.org/wiki?curid=1163207", "title": "Vit\u00f3ria Sport Clube", "text": "Il Vit\u00f3ria Sport Clube, internazionalmente meglio noto come Vit\u00f3ria de Guimar\u00e3es o Vit\u00f3ria Guimar\u00e3es per distinguerlo dal , \u00e8 una societ\u00e0 polisportiva portoghese, fondata a Guimar\u00e3es nel 1922. La sua sezione pi\u00f9 nota, quella calcistica, milita nella Primeira Liga, la massima divisione del campionato portoghese di calcio.\nDisputa le sue partite casalinghe nell'Est\u00e1dio D. Afonso Henriques, capace di contenere 30.000 spettatori. Nel suo palmar\u00e8s figurano una Coppa e una Supercoppa di Portogallo. I suoi colori sociali sono il bianco e il nero.\nStoria.\nIl Vitoria Sport Clube viene fondato il 22 settembre 1922. Inizia presto a giocare nei campionati locali, e nel 1939 vince il primo titolo di Campione di Minho. Intanto in Portogallo era nato il torneo nazionale, al quale il Vitoria partecipa per la prima volta nella stagione 1941-1942, dopo la vittoria per 6-4 sull'Uni\u00e3o de Lamas; in questa stessa stagione viene contemporaneamente raggiunta anche la prima finale di Ta\u00e7a de Portugal, che viene per\u00f2 vinta per 2-0 dal . Il club rimane in massima divisione fino al termine del campionato 1954-1955, prima di trascorrere tre anni al secondo livello. La stagione 1959-1960 sar\u00e0 ricordata perch\u00e9 Edmur Ribeiro diviene capocannoniere del torneo, mentre, dopo il quarto posto dell'anno successivo, il Vitoria raggiunge nel 1962-1963 un'altra finale di Coppa, nella quale subisce per\u00f2 una nuova sconfitta (4-0 contro lo ).\nIntanto la situazione di classifica migliora, inoltre si registra una nuova finale nella Ta\u00e7a de Portugal 1975-1976; questa termina comunque con una nuova sconfitta (2-1 per il ). Dopo aver esordito brevemente nelle competizioni europee nella Coppa UEFA 1983-1984 (eliminazione al primo turno con l') i portoghesi ottengono un risultato di rilievo nella edizione 1986-1987: qui, dopo aver sconfitto anche l', vengono raggiunti i quarti. Soddisfazione anche per Paulinho Cascavel, che viene incoronato miglior marcatore in Primeira Divis\u00e3o.\nLa stagione 1988-1989 inizia con la conquista del primo trofeo, la Superta\u00e7a C\u00e2ndido de Oliveira, al quale il club partecipa nonostante la sconfitta col nella finale di Ta\u00e7a; questa d\u00e0 l'accesso anche a quella che sar\u00e0 l'unica partecipazione alla Coppa delle Coppe. Negli anni novanta si concentra la maggior parte degli accessi alla Coppa UEFA, in particolare nell'edizione 1996-1997 i lusitani eliminano il al primo turno, mentre l'anno seguente vengono subito estromessi dalla . Questo comunque a testimonianza di un buon periodo in campionato, che ha come picco il raggiungimento del terzo posto nel 1997-1998.\nUna nuova retrocessione avviene per\u00f2 al termine della Primeira Liga 2005-2006, seguita comunque da una pronta risalita e dal terzo posto del 2007-2008, ottenuto ai danni del . Il Vitoria disputa cos\u00ec il terzo turno preliminare della Champions League 2008-2009, ma fallisce l'accesso alla fase a gruppi in seguito alla sconfitta col . Dopo essere stato nuovamente sconfitto dal Porto nella finale della Ta\u00e7a de Portugal 2010-2011 arriva finalmente la vittoria del primo trofeo, nell'edizione 2012-2013 della manifestazione: ad essere battuto \u00e8 il Benfica, per 2-1. Le due squadre si incontrano nuovamente quattro anni dopo, ma stavolta sono le \"Aquile\" ad avere la meglio. In questo periodo si contano anche tre partecipazioni alla Superta\u00e7a C\u00e2ndido de Oliveira, mentre in seguito la squadra raggiunge il quarto posto nella Primeira Liga 2016-2017.\nStrutture.\nStadio.\nIl club disputa le sue partite casalinghe nello Est\u00e1dio D. Afonso Henriques, che pu\u00f2 contenere 30.000 spettatori. L'impianto \u00e8 stato aperto nel 1965 ma \u00e8 stato ristrutturato nel 2003, in modo che potesse ospitare due gare del .\nSociet\u00e0.\nAltre sezioni della polisportiva.\nOltre al calcio la polisportiva ha attive le sezioni di atletica leggera, pugilato e kickboxing, calcio femminile, judo, pallanuoto, taekwondo, pallavolo, pallacanestro, jujitsu, nuoto e ping-pong.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 alla 2020-2021 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 N'Dinga Mbote a quota 20, mentre il miglior marcatore \u00e8 Paulinho Cascavel con 5 gol.\nStatistiche di squadra.\nA livello internazionale la miglior vittoria \u00e8 per 6-0, ottenuta contro il nel terzo turno preliminare della UEFA Europa League 2019-2020, mentre la peggior sconfitta \u00e8 il 5-0 subito contro l' nel primo turno della Coppa UEFA 1983-1984.\nTifoseria.\nGemellaggi e rivalit\u00e0.\nIl club vive un'intensa rivalit\u00e0 con il , data anche la vicinanza tra le due citt\u00e0; l'incontro \u00e8 noto come \"D\u00e9rbi do Minho\"."}
{"id": "1163211", "revid": "287204", "url": "https://it.wikipedia.org/wiki?curid=1163211", "title": "Vitoria Guimaraes", "text": ""}
{"id": "1163213", "revid": "1272592", "url": "https://it.wikipedia.org/wiki?curid=1163213", "title": "Franca Florio", "text": "Biografia.\nInfanzia.\nEra figlia del barone Jacona della Motta di San Giuliano e di Costanza Notarbartolo di Villarosa, famiglia di aristocratici siciliani.\nMatrimonio.\nIl futuro marito Ignazio Florio jr, figlio di Ignazio \"Senior\", apparteneva alla famiglia che deteneva, allora, il maggior potere economico dell\u2019isola ed appariva anche per intelligenza e cultura un ottimo partito. Tuttavia le nozze fra i giovani furono inizialmente ostacolate dalla cattiva fama di donnaiolo che il giovane aveva. Alla fine la famiglia di lei acconsent\u00ec e nel 1893 a 20 anni Franca entr\u00f2 a pieno titolo nella famiglia Florio, di cui eredit\u00f2 il nome.\nFigli.\nEbbe cinque figli: Giovanna (1893-1902), Ignazio \"baby boy\"(1895-1903), Igiea Costanza (1900-1974), Giacobina (1903-1903) e infine Giulia, chiamata come la bisnonna e la zia paterna Giulia Florio, nata nel 1909 e morta a Roma nel 1987. Sub\u00ec dunque la perdita di tre bambini, fra cui l'unico figlio maschio. La figlia Giulia spos\u00f2 il marchese Achille Belloso Afan de Rivera, la cui figlia Costanza, con il fratello e la cugina Oliva Salviati sono i discendenti dei Florio. Infatti Vincenzo Florio jr non ebbe figli dalla prima moglie, Annina Alliata di Monterale, che mor\u00ec molto giovane, n\u00e9 dalla seconda, la francese Lucie Henry..\nMorte.\nMor\u00ec a Migliarino Pisano (Vecchiano), nella tenuta della figlia Igiea Salviati Florio, il 10 novembre 1950, ed \u00e8 sepolta nella cappella di famiglia nel Cimitero di Santa Maria di Ges\u00f9 a Palermo.\nLa vita sociale.\nBelle \u00c9poque siciliana.\nFranca Florio fu l'animatrice della \"Belle \u00c9poque siciliana\". Dai siciliani fu chiamata \"Donna Franca, la regina di Palermo.\" Grazie ai Florio, la Sicilia ad inizio secolo fu un punto di convergenza internazionale di una \u00e9lite, che trascorreva fra Palermo e Taormina lunghi periodi dell'anno. Ospit\u00f2, tra gli altri, il re del Regno Unito e imperatore delle Indie Edoardo VII e il di lui figlio Giorgio V; Il Kaiser Guglielmo II, che la soprannomin\u00f2 \"Stella d'Italia\", con la moglie; lo zar di tutte le Russie Nicola I con la zarina, che si innamorarono tanto della villa dei Florio all'Arenella da farsene costruire una uguale in Russia a Peterg\u00f2f; il re d'Italia Vittorio Emanuele III. Gabriele D'Annunzio la defin\u00ec \"l'Unica\".\nLa persona.\nFu una donna apprezzata da molti e il cui fascino andava oltre la gi\u00e0 nota bellezza fisica: si diceva che avesse una particolare naturalezza nelle conversazioni, una cultura molto ampia e che fosse generosa d'animo. Ospit\u00f2 spesso famiglie illustri dell'epoca per pranzi e cene. Trasform\u00f2 nei fatti Palermo in una delle capitali europee. Fu famosa per i suoi gioielli ed, in particolare, per le sue perle, tutte Cartier, ormai visibili solo in foto e nel ritratto di Boldini. La vulgata parlava di un filo di otto metri, ma la figlia Giulia chiar\u00ec che si trattava di due fili uno di 1,80 m e uno di 1,40 m. Le perle erano talmente famose che Maria Orsini Natale le cit\u00f2 nel libro e nel relativo film Francesca e Nunziata come la seconda collezione d'Italia, preceduta solo da quella della Regina Margherita. Famosi furono anche i suoi abiti. Il 25 giugno 2014 sono stai presentati a Firenze a Palazzo Pitti, restaurati, tre suoi abiti: \"Manto di corte blu cobalto con i nodi dei Savoia dorati\"; \"Abito da sera con strascico color avorio\"; \"Abito da sera nero\" (quello del ritratto). Le foto sono visibili nei resoconti della mostra.\nDal 13 aprile al 12 maggio 2019 allo Stand Florio di Palermo si \u00e8 tenuta la mostra \u201cFotografare Franca Florio. Il volto della Stella d\u2019Italia\u201d, in cui sono state mostrate foto \ndella collezione privata della famiglia.\nEbbe un grandissimo ruolo nei tanti affari del marito, armatore, industriale, albergatore, banchiere, che fu uno dei maggiori capitalisti dell'inizio del XX secolo.\nLa sua storia \u00e8 stata raccontata nel balletto Franca Florio, regina di Palermo di Lorenzo Ferrero, messo in scena dal Teatro Massimo con Carla Fracci.\nIl Ritratto del Boldini.\nDel ritratto di donna Franca Florio, dipinto da Giovanni Boldini in varie fasi e completato nel 1924, sono conosciute due versioni: in una versione Donna Franca appare fasciata da un abito da sera nero con maniche lunghe. Una seconda versione vede invece il soggetto con le braccia scoperte. L'analisi a raggi X ha per\u00f2 accertato che le due versioni del dipinto sono in realt\u00e0 i risultati di sovrapposizioni successive e non di versioni differenti. In alcune foto, non citabili come riferimenti in questa sede, sono messe a confronto, per\u00f2, due versioni a braccia scoperte con diverse scollature. Il ritratto ha avuto diversi proprietari, gli attuali sono Marida e Annibale Berlingieri, che lo hanno riportato a Palermo, ed in occasione delle manifestazioni per \"Palermo Capitale della cultura italiana\" \u00e8 stato esposto al pubblico in una mostra a Villa Zito dal 16 al 20 marzo 2018."}
{"id": "1163217", "revid": "63760", "url": "https://it.wikipedia.org/wiki?curid=1163217", "title": "Whole lotta love", "text": ""}
{"id": "1163218", "revid": "110157", "url": "https://it.wikipedia.org/wiki?curid=1163218", "title": "Circondario dello Zollernalb", "text": "Il circondario dello Zollernalb (tedesco: Zollernalbkreis) \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Tubinga."}
{"id": "1163226", "revid": "2016868", "url": "https://it.wikipedia.org/wiki?curid=1163226", "title": "Gionata Zarantonello", "text": "Biografia.\nNato a Vicenza nel 1979, frequenta il liceo classico locale fino al 1996, per poi frequentare a Imola nello stesso anno un corso di montaggio presso \"La Palazzina\". Dal 1997 frequenta a Milano un corso di regia presso la \"Civica Scuola di Cinema\" e nel 1999 un corso di effetti speciali alla USC di Los Angeles.\nGira in digitale il suo primo lungometraggio nel 1996, \"Medley\", un film horror ambientato in alcune scuole superiori del Vicentino. Prodotto atipico per il mercato dell'epoca, partecipa al Fantafestival e al Courmayeur Noir in Festival, ottenendo anche una candidatura ai Nastri d'argento come \"miglior regista esordiente\". Attraverso il passaparola il film ottiene una certa notoriet\u00e0, fino a giungere nelle sale cinematografiche nel 2000 ed entrare nel catalogo video della casa di produzione statunitense Troma.\nNel 1999 realizza il cortometraggio \"Alice dalle 4 alle 5\", con Piera Degli Esposti, tratto dall'omonimo libro dello stesso Zarantonello. Si aggiudica una menzione ai Nastri d'argento, il Primo Premio al Los Angeles Italian Film Award e a Visioni Italiane di Bologna e il Premio Excelsior del Presidente della Repubblica.\nInizia una collaborazione con Universal, che nel 2002 lo porter\u00e0 a realizzare assieme a Gaia Bracco la serie in animazione \"Frank Cannazzo\", presentata al Festival del Cinema di Venezia e al Future Film Festival.\nAutore del libro \"Basta che respirano\", edito in Italia da Coniglio Editore, nel 2003 ne trae il lungometraggio \"Uncut - Member only\", con Franco Trentalance. Nel film \u00e8 presente una sola inquadratura molto particolare, puntata sul pene del protagonista con un unico piano sequenza di pi\u00f9 di 70 minuti. Il film viene presentato a Locarno e al Tribeca Film Festival e approda nelle sale americane distribuito dalla Strand Releasing. In italia \u00e8 proiettato un'unica volta e, dato il contenuto esplicito, viene fatto uscire direttamente per l'home video.\nNel 2004 \u00e8 creatore e realizzatore del format tv \"Cercasi uomo\", 10 episodi da 52 minuti l'uno, per il canale televisivo \"Fox Life\", accolto al Mipcom di Cannes come uno dei nuovi format pi\u00f9 interessanti dell'anno.\nNel 2006 \u00e8 regista della seconda unit\u00e0 di 48 ore, di Eros Puglielli, serie in 12 episodi per Canale 5.\nZarantonello \u00e8 protagonista di una retrospettiva di cortometraggi al \"Festival Linea d'ombra\" di Salerno e di un episodio della serie di documentari \"Italian cinema's stowaways\", di Paolo Brunatto.\nNel 2010 gira \"Spoof\", un lungometraggio composto di 100 parodie, con parte degli episodi in animazione realizzati da Gaia Bracco, in coproduzione con Frame by Frame e Sky Cinema. Dopo una lunga post produzione digitale, il film \u00e8 attualmente inserito nel circuito dei mercati internazionali.\nIl 25 gennaio 2010 sono iniziate le riprese del film \"The Butterfly Room - La stanza delle farfalle\", il cui soggetto \u00e8 nuovamente \"Alice dalle 4 alle 5\" ed una produzione italo-americana. In questo film, che narra la storia di un morboso rapporto madre/figlia, il regista italiano ha richiamato sullo schermo icone dell'horror che hanno praticamente cessato con la loro attivit\u00e0 attoriale poco dopo il periodo di breve notoriet\u00e0, quasi sempre avuto grazie ad una pellicola o poco pi\u00f9, nel film, infatti, rivedremo:\nanche il famoso regista Joe Dante fa un cameo nella pellicola. Il film \u00e8 uscito in Italia il 6 giugno 2010 ma non ha ottenuto grandi incassi. In Russia, invece, solo nel primo week-end di programmazione il film ha incassato 63.000 $ anche se programmato in poco pi\u00f9 di 110 sale. Un successo inaspettato che ha portato a breve la pellicola ad approdare anche in Kazakistan ed Ucraina. In Italia il film \u00e8 stato proiettato in alcuni festival e rassegne dedicate al cinema di genere dove ha raccolto consensi.\nAttualmente vive a New York."}
{"id": "1163227", "revid": "110157", "url": "https://it.wikipedia.org/wiki?curid=1163227", "title": "Colle del Sommeiller", "text": "Il Colle del Sommeiller (2.993 m s.l.m.) \u00e8 un valico alpino delle Alpi Cozie (Alpi del Moncenisio), posto lungo la linea di confine tra Italia e Francia, tra la Punta Sommeiller e la Rognosa d'Etiache, congiungendo la citt\u00e0 di Bardonecchia (provincia di Torino) con il comune di Bramans, nel dipartimento francese della Savoia.\nOrigine del toponimo.\nAllo stesso modo della Punta Sommeiller, prende il nome da Germain Sommeiller, ingegnere che diresse i lavori di costruzione del traforo ferroviario del Frejus.\nAccesso.\nLa strada \u00e8 stata inaugurata nel 1962; l'accesso dal versante italiano inizia dalla localit\u00e0 di Bardonecchia con strada asfaltata fino a Rochemolles e sterrata fino al colle. Questa strada raggiunge la maggior altitudine dell'intera catena delle Alpi: secondo alcuni 3.009 metri s.l.m. In realt\u00e0 quella era l'altitudine raggiungibile fino a qualche anno fa; attualmente \u00e8 stato posto uno sbarramento al termine del parcheggio (ed in corrispondenza del confine), per cui la massima altitudine raggiungibile in auto \u00e8 di 2.991 metri s.l.m. Si segnala anche che il fatto che lo sbarramento sia in corrispondenza del confine \u00e8 oggetto di discussione: le carte italiane riportano infatti il confine alcune decine di metri pi\u00f9 in avanti, in corrispondenza del valico (che \u00e8 a metri 2.993).\nLa maggior parte del tracciato a fondo sterrato, dal rifugio Scarfiotti (2.165\u00a0m) al colle, \u00e8 di non facile transitabilit\u00e0 ed \u00e8 percorribile per intero solo tra maggio e novembre. Non esiste pi\u00f9 il divieto di transito nei weekend come si legge dal cartello in loco. L'ordinanza comunale del 21 luglio 2017 impone un pedaggio di 5 euro per il transito dal rifugio Scarfiotti al Colle, limitatamente al periodo 15 luglio-31 agosto; in tale periodo, nei soli gioved\u00ec, la strada \u00e8 chiusa a tutto il transito veicolare. Il pedaggio viene riscosso in loco, da un gabbiotto in corrispondenza del bivio col rifugio Scarfiotti. Dal versante francese non esistono strade carrozzabili che raggiungano il colle.\nNegli anni successivi all'apertura sono stati aperti degli impianti di risalita per lo sci estivo sul ghiacciaio del Sommeiller: tali impianti sono stati chiusi nel 1985 a causa dell'arretramento del ghiacciaio stesso e alla difficile percorribilit\u00e0 della strada. Sul colle era presente il \"Rifugio Ambin\", demolito nel 2004.\nSport.\nDurante il breve periodo di praticabilit\u00e0 per intero della strada sul versante italiano, viene organizzato, tutti gli anni la seconda domenica di luglio, l'incontro internazionale motociclistico \"Raid Stella Alpina\", con partenza da Bardonecchia ed arrivo al colle."}
{"id": "1163229", "revid": "767487", "url": "https://it.wikipedia.org/wiki?curid=1163229", "title": "Terrazza Solferino", "text": "Terrazza Solferino \u00e8 la parte, di cui \u00e8 pertinenza una terrazza fiorita che risale all'anno 1900, di uno storico immobile di Torino all'angolo fra Via Confienza e Via Bertolotti, sede anche di alcune collezioni della Biblioteca della Regione Piemonte.\nL'accesso \u00e8 da Via Bertolotti 7. Terrazza Solferino ha un rilievo artistico come sede di due cicli di vetrate, uno Liberty e uno Art D\u00e9co.\nIl primo ciclo \u00e8 dovuto alla vetreria Albano &amp; Macario di Torino, cui si deve in particolare un importante intarsio naturalistico di diversi tipi di vetro.\nIl secondo ciclo \u00e8 invece espressione dell'epoca Art Nouveau che a Torino negli anni 1920 era rappresentata dal Laboratorio Janni e dal pittore Claudio Viale, gi\u00e0 collaboratore della Albano &amp; Macario. Una grande composizione che rappresenta una fontana \u00e8 considerata come \"opera che emerge fra le pi\u00f9 importanti dell'intera produzione Janni\".\nTerrazza Solferino, dopo parecchi anni di utilizzo per attivit\u00e0 commerciali che avevano provocato un deterioramento del patrimonio artistico, dal 2004 \u00e8 sede di un centro conferenze e un centro di uffici arredati a Torino che permette la visita al pubblico interessato al patrimonio vetrario nelle ore di ufficio. Oggi ospita anche altre opere d'arte contemporanea, fra cui un grande pannello in plexiglas di Monica Seksich, che ha inteso esplicitamente ispirarsi allo stile delle vetrate, e opere di pittori quali Athos Faccincani e Cesare Peverelli."}
{"id": "1163261", "revid": "1573940", "url": "https://it.wikipedia.org/wiki?curid=1163261", "title": "Tarsiidae", "text": "I Tarsidi (Tarsiidae ()) sono una famiglia di piccoli primati notturni diffusi nel sud est asiatico. \nDescrizione.\nDimensioni.\nSono piccoli animali con la lunghezza della testa e del corpo tra 85 e 160\u00a0mm, la lunghezza della coda tra 135 e 275\u00a0mm e un peso fino a 165\u00a0g.\nAspetto.\nIl corpo \u00e8 snello, con una grossa testa rotonda, una coda molto pi\u00f9 lunga dell'intero corpo e priva di peli, eccetto un ciuffo presente all'estremit\u00e0. La pelliccia \u00e8 particolarmente setosa e in alcune parti del corpo \u00e8 piuttosto rada, le parti dorsali variano dal giallo-brunastro al bruno-grigiastro o marrone scuro, mentre quelle ventrali sono grigiastre o giallastre. Gli enormi occhi sono la caratteristica pi\u00f9 evidente dei membri della famiglia, raggiungendo talvolta un diametro di 1,6\u00a0cm, ma nonostante questa sia derivata dalle loro abitudini prevalentemente notturne, la retina \u00e8 priva del tapetum lucidum. Il muso \u00e8 piccolo, provvisto di un naso rivestito di peluria intorno ai margini delle narici, il collo \u00e8 corto, le orecchie sono membranose e prive di peli. Gli arti anteriori sono brevi, mentre quelli posteriori sono distintamente allungati, in particolare i tarsi, peculiarit\u00e0 dalla quale deriva il nome della famiglia. Le dita sono lunghe con dei polpastrelli rigonfi, utilizzati per aggrapparsi a qualsiasi superficie e sono munite di unghie appiattite, eccetto il secondo e terzo dito i quali hanno dei piccoli artigli, utilizzati principalmente per pettinarsi la pelliccia. L'alluce \u00e8 ben sviluppato e completamente opponibile, il pollice notevolmente meno. Le femmine hanno 2-3 paia di mammelle.\nBiologia.\nSi tratta di piccoli primati arboricoli e notturni, che tendono a spostarsi da un ramo all'altro attraverso lunghi balzi, agevolati dalle lunghe zampe posteriori. La loro dieta \u00e8 prevalentemente insettivora, ma all'occorrenza si cibano anche di piccoli vertebrati, serpenti o uova d'uccello.\nTassonomia.\nLa posizione filogenetica dei tarsi fra i primati \u00e8 stata sempre posta in discussione e nel corso degli anni essi sono stati posti prima fra le proscimmie, in seguito nel sottordine monofiletico degli Haplorrhini.\nSino al recente passato alla famiglia Tarsiidae veniva attribuito un unico genere (\"Tarsius\"). Una recente revisione (Groves 2010) ha segregato il tarsio delle Filippine e il tarsio malese in generi a s\u00e9 stanti. In base a tale classificazione, alla famiglia \"Tarsidae\" vengono pertanto attribuiti tre generi con le seguenti specie e sottospecie:\nSulla base delle differenze bioacustiche dei richiami notturni registrati si ritiene che dalle popolazioni attualmente attribuite a \"Tarsius tarsier\" possano in futuro emergere nuove specie non ancora classificate.\nDistribuzione e habitat.\nI tre generi attualmente accettati hanno differente distribuzione geografica: il genere \"Carlito\" \u00e8 esclusivo delle Filippine, l'areale del genere \"Tarsius\" comprende Sulawesi e isole vicine, mentre \"Cephalopachus\" \u00e8 presente in Borneo e a Sumatra."}
{"id": "1163273", "revid": "287204", "url": "https://it.wikipedia.org/wiki?curid=1163273", "title": "Furore (album)", "text": "Furore \u00e8 considerato, non ufficialmente, il secondo album studio di Adriano Celentano, pubblicato su vinile dalla] Jolly (catalogo LPJ 5017) nel 1960.\nIl disco.\nAl di l\u00e0 dell'incertezza sulle date (con confusione tra edizione e registrazione), l'album \u00e8 stato pubblicato poco prima della partenza di Celentano per il servizio militare.\nCome il primo album, raccoglie diversi brani gi\u00e0 presentati su 45 giri e tutte le canzoni sono arrangiate dal maestro Giulio Libano, che dirige la sua orchestra.\nLa copertina originale raffigura Celentano accovacciato, vestito con un paio di jeans e una maglietta.\nDopo le ristampe in serie economiche e l'edizione su CD della Mercury Records (catalogo 526 886-2, 1995) allegato alla rivista \"Raro!\", nel 2011 l'album originale \u00e8 stato ripubblicato dalla Jolly in edizione limitata su CD e su LP in vinile colorato da 180 grammi (catalogo 8 00488 3 21518 8). Ad entrambi i supporti (rispettivamente come bonus tracks e come singolo 7\") sono stati aggiunti gli stessi due brani gi\u00e0 allegati al precedente Adriano Celentano con Giulio Libano e la sua orchestra.\nI brani.\nMusicalmente il disco contiene dei rock and roll semplici e ben arrangiati, fatta eccezione per i lenti \"Nessuno creder\u00e0\" e \"A cosa serve soffrire\", e la traccia \"Furore\", che d\u00e0 il titolo all'album e che si avvicina a sonorit\u00e0 jazz.\nTracce.\nL'anno indicato \u00e8 quello di pubblicazione del singolo.\nDurate dei brani riportate dalla copertina di LPJ 5017.\nLato A\nLato B"}
{"id": "1163274", "revid": "125685751", "url": "https://it.wikipedia.org/wiki?curid=1163274", "title": "Eugenio Garin", "text": "Biografia.\nAllievo del filosofo Ludovico Limentani, \u00e8 considerato uno dei pi\u00f9 autorevoli storici della filosofia e della cultura dell'Umanesimo e del Rinascimento vissuti nel Novecento, tanto da essere stato paragonato a Jacob Burckhardt da Delio Cantimori.\nDopo aver studiato presso il Liceo classico Marco Terenzio Varrone di Rieti, Garin inizia giovanissimo l'universit\u00e0 e si laurea in filosofia all'Universit\u00e0 di Firenze a soli 21 anni sotto la guida di Limentani. In questi anni pubblica vari studi sull'Illuminismo inglese che confluiranno nel volume del 1942 sui moralisti inglesi. Subito dopo la laurea sostenne e vinse il concorso per insegnare nei licei, cosa che continu\u00f2 a fare fino al 1949, quando vinse la cattedra da ordinario all'universit\u00e0 di Firenze. Tra i commissari del concorso liceale c'era Augusto Guzzo, una figura che costituir\u00e0 un punto di riferimento per Garin quanto meno fino ai primi anni del dopoguerra. In questi anni i suoi riferimenti culturali non erano costituiti da intellettuali e politici come Gramsci, ma da filosofi di matrice spiritualista e cattolica come Louis Lavelle e Ren\u00e9 Le Senne o, in Italia, Enrico Castelli Gattinara di Zubiena, Michele Federico Sciacca e lo stesso Guzzo. Nel 1944 Garin, iscritto al Partito Nazionale Fascista dal 1931, pronunci\u00f2 al Lyceum di Firenze una commemorazione per la morte del presidente dell'Accademia d'Italia Giovanni Gentile, assassinato dai GAP .\nUna svolta nelle prospettiva politica, filosofica e storiografica (le tre cose non vanno separate) si ha con l'uscita dei \"Quaderni del carcere\" di Antonio Gramsci, che hanno fortemente influenzato la sua filosofia nel costante riferimento alla concretezza del pensiero, e con la pubblicazione delle \"Cronache di filosofia italiana\". Questo volume, fortemente sollecitato da Vito Laterza, vinse il premio Viareggio per la saggistica e fu favorevolmente accolto da vari recensori. Tra questi spicca Roderigo di Castiglia, alias Palmiro Togliatti, che lo recens\u00ec molto favorevolmente su \"Rinascita\". Dopo l'intervento di Togliatti, Garin assurse al ruolo di intellettuale civile e principale interlocutore culturale del Partito Comunista. Questo ruolo fu sancito nel gennaio del 1958 quando Garin apr\u00ec il convegno per i venti anni dalla morte di Gramsci, convegno a cui partecip\u00f2 lo stesso Togliatti.\nStorico della filosofia molto legato al rigore filologico e al lavoro sui testi, rifiutava la definizione di filosofo; \u00e8 tuttavia considerabile tale proprio in virt\u00f9 delle sue polemiche antispeculative e come influente teorico della storiografia filosofica. Per molti anni \u00e8 stato affermato docente nell'Universit\u00e0 degli Studi di Firenze, insieme a note figure intellettuali come Delio Cantimori e Cesare Luporini. In seguito si trasfer\u00ec a Pisa, insegnando alla Scuola Normale Superiore, a causa dei perduranti disordini della rivolta studentesca iniziata nel '68, di cui non condivideva le modalit\u00e0 di lotta e che considerava espressione di astratto rivoluzionarismo.\nPersonalit\u00e0 estremamente stimolante, si \u00e8 dedicato con passione alla formazione dei suoi numerosi allievi; sotto la sua guida si sono formati egregi studiosi, tra i quali si ricordano Giancarlo Garfagnini, ordinario di Filosofia Medievale nell'ateneo fiorentino, Cesare Vasoli, Michele Ciliberto, ordinario alla Normale di Pisa, Sergio Moravia, Paolo Rossi, Maurizio Torrini, Saverio Ricci, Loris Sturlese, ordinario di Filosofia Medievale a Lecce. \u00c8 stato per decenni il principale consulente della casa editrice Laterza, sia per la filosofia antica sia per la filosofia moderna, collaborando attivamente alle due collane di classici della filosofia fondate da Benedetto Croce, e affidando ai tipi della Laterza numerose sue opere fondamentali. I suoi interessi furono essenzialmente rivolti al pensiero dell'umanesimo, del Rinascimento e alla storia della cultura. La sua infaticabile avidit\u00e0 di letture filosofiche lo rese consigliere prezioso anche per le giovani o giovanissime leve di pensatori, italiani e non. La Casa editrice Laterza gli ha reso omaggio commissionando e pubblicando un volume comprendente la bibliografia completa delle sue opere.\nNel 1970 l'Accademia dei Lincei gli ha conferito il Premio Feltrinelli per le Scienze Filosofiche.\nArchivio e biblioteca personale.\nDopo il decesso, avvenuto alla fine del 2004, per suo lascito testamentario le sue carte e la sua biblioteca sono state depositate presso la Scuola Normale Superiore di Pisa."}
{"id": "1163280", "revid": "1573940", "url": "https://it.wikipedia.org/wiki?curid=1163280", "title": "Archilochus colubris", "text": "Il colibr\u00ec golarubino (Archilochus colubris ()) \u00e8 un piccolo uccello appartenente alla famiglia Trochilidae, diffuso nel Nord e Centro America.\nDescrizione.\nI colibr\u00ec golarubino sono uccelli di piccole dimensioni. Raggiungono al massimo la lunghezza di nove centimetri, il peso si aggira attorno ai tre grammi e l'apertura alare \u00e8 circa 7-9 centimetri. Il piumaggio \u00e8 diverso nei due sessi: il maschio \u00e8 verde iridescente sulla parte superiore del corpo, sulla gola \u00e8 di un intenso rosso rubino e sulle parti inferiori \u00e8 bianco con sfumature verdi vicino all'attaccatura delle ali; la femmina ha colori pi\u00f9 scialbi, \u00e8 verde sul dorso, sul capo e sulle ali, bianca nelle parti inferiori compresa la gola e le punte delle ali. Anche le code sono differenti: quella del maschio \u00e8 forcuta, mentre quella della femmina \u00e8 squadrata. Il becco \u00e8 lungo e appuntito.\nBiologia.\nI colibr\u00ec golarubino sono attivi durante il giorno. Sono uccelli solitari ed i maschi anche molto territoriali. Non esitano a cacciare via i propri simili che invadono il territorio con colpi di becco e di zampe. In caso di freddo eccessivo, pu\u00f2 abbassare le proprie funzioni vitali fino ad entrare in uno stato di torpore simile all'ibernazione. Nonostante le piccole dimensioni, durante le migrazioni (che coprono circa 3000 chilometri) la maggior parte sorvola il Golfo del Messico, coprendo i circa 850 chilometri senza mai posarsi;\nalcuni individui per\u00f2 riescono a percorrerne anche 1000 senza soste. Per fare questo raddoppiano il proprio peso nelle settimane prima della partenza.Oltre ad avere sensi sviluppati come il tatto e l'olfatto, questi colibr\u00ec vedono sia nello spettro del visibile sia nello spettro dell'ultravioletto. Le ali si muovono in media ad una velocit\u00e0 di novanta battiti al secondo. I colibr\u00ec sono responsabili dell'impollinazione di alcune specie di fiori.\nVoce.\nIl tipico verso del colibr\u00ec golarubino \u00e8 un rapido cinguettio stridulo, modulato in varie intensit\u00e0 ascendenti.\nAlimentazione.\nIl nettare \u00e8 il cibo principale di questa specie, che ricava da numerose specie di piante come l'ippocastano, il gelsomino americano, alcune specie di caprifoglio e di silene. Oltre al nettare si ciba di piccoli insetti, di ragni e della linfa di alcuni alberi, sfruttando i fori praticati dai picchi.\nRiproduzione.\nIl colibr\u00ec golarubino \u00e8 un uccello poligamo che si accoppia tra marzo e luglio. Il maschio attira la femmina con un corteggiamento molto serrato. Quando la femmina entra nel territorio di un maschio, questo inizialmente le mostra le piume rosse sulla gola; se ci\u00f2 non ha effetto, si esibisce in evoluzioni aeree, tuffandosi vicino al capo della femmina dopo aver ripetuto numerosi giri della morte; quindi si lancia velocissimo di fronte alla possibile partner (le ali battono 200 volte al secondo). Se la femmina apprezza ripiega le ali e alza la coda. Dopo essersi accoppiati i due si separano.La femmina d'ora in poi si occuper\u00e0 di tutto il necessario. Costruir\u00e0 un nido su un albero con ramoscelli, resina e, talvolta, ragnatele e germogli. Deporr\u00e0 da una a tre uova che cover\u00e0 per 10-15 giorni. I piccoli verranno nutriti con insetti, piuttosto che con il nettare, perch\u00e9 contengono pi\u00f9 proteine per facilitare la crescita. I piccoli abbandoneranno il nido a circa 25 giorni dalla schiusa.\nPredatori.\nGatti domestici e rapaci diurni come lo sparviero americano sono i principali predatori del colibr\u00ec golarubino. A questi si aggiungono l'averla e la ghiandaia azzurra americane. Per la bellezza del piumaggio questi uccelli sono ricercati dai collezionisti.\nDistribuzione e habitat.\nIl suo areale va dal Canada centro-meridionale (dalla provincia dell'Alberta alla Nuova Scozia) agli Stati Uniti (a est del 100\u00ba meridiano). Lo si incontra nei Caraibi (da Cuba alle Bahamas) come punti di passaggio durante la migrazione. Poi si stabilisce nelle zone comprese tra il Messico (stati centrali) e Panama.\u00c8 un uccello che d'estate si incontra nelle vicinanze degli insediamenti umani, nei giardini, nei frutteti e nei campi, o nelle pinete e nelle foreste di alberi decidui. In inverno, quando migra, pu\u00f2 essere scorto ai margini delle foreste tropicali, vicino a specchi d'acqua, negli agrumeti o lungo le siepi fiorite."}
{"id": "1163284", "revid": "78273", "url": "https://it.wikipedia.org/wiki?curid=1163284", "title": "Ciao (mascotte)", "text": ""}
{"id": "1163287", "revid": "80598", "url": "https://it.wikipedia.org/wiki?curid=1163287", "title": "I Ribelli (gruppo musicale)", "text": "I Ribelli sono stati un gruppo musicale italiano, nato come complesso di accompagnamento di Adriano Celentano, che poi ha proseguito la carriera autonomamente.\nStoria.\nLe origini.\nDopo lo scioglimento dei Rock Boys nel 1959, Adriano Celentano doveva trovare un nuovo gruppo di accompagnamento per i concerti: ingaggia quindi un giovane batterista mantovano, Gianni Dall'Aglio (soprannominato \"Cocaina\" perch\u00e9 i genitori gestivano una drogheria), che suona negli \"Original Quartet\" (Celentano lo ha sentito suonare in un locale), e con Nando de Luca alle tastiere, suo nipote Gino Santercole (proveniente dai \"Califfi\" di Clem Sacco) alla chitarra, \"Giannino\" al basso e Giorgio Benacchio (nei dischi dell'epoca a volte il cognome \u00e8 scritto \"Bennacchio\") alla seconda chitarra forma \"I Ribelli\", dal titolo della canzone di Celentano lanciata qualche mese prima (la denominazione dei primi anni \u00e8 \"I Ribelli di Adriano Celentano\").\nBenacchio e Pasquadibisceglie suonavano con Dall'Aglio negli \"Original Quartet\". Il debutto con il nuovo gruppo avviene a met\u00e0 settembre, al \"Festival dell'Avanti!\" al parco Ravizza di Milano, dove viene proposto il nuovo singolo \"Teddy girl\" (il cui testo \u00e8 di Luciano Beretta): il pubblico apprezza i nuovi musicisti, in particolar modo il batterista bambino (che anticipa di un decennio Michael Shrieve). Quando Celentano parte per il servizio militare, i \"Ribelli\" diventano il gruppo che accompagna Clem Sacco.\nIl debutto discografico.\nIl debutto in sala d'incisione dei \"Ribelli\" avviene per\u00f2 nel 1960 in un disco di un giovane cantante rock, \"Ricky Sanna\" (che nel 1962 prender\u00e0 il nome d'arte Ricky Gianco): le due canzoni incise si intitolano \"Ribelli in blues\" e \"La camicia blu\", sono pubblicate dalla Italdisc e non riscuotono successo, pur essendo due rock'n'roll con testi simpatici. Dello stesso anno sono altri due 45 giri, incisi insieme al cantante inglese Colin Hicks e pubblicati dalla Broadway, una delle etichette di propriet\u00e0 di Davide Matalon.\nCome complesso autonomo invece pubblicano il primo disco l'anno successivo: il direttore della Jolly, Walter Guertler (la casa discografica di Celentano), decide di far pubblicare un 45 giri del gruppo dalla sua etichetta, la Celson: esce cos\u00ec \"Enrico VIII\", che passa per\u00f2 inosservato (il brano sul retro, \"200 all'ora\", \u00e8 musicato da Detto Mariano, che Celentano ha conosciuto durante il servizio militare a Torino e che \u00e8 entrato nel gruppo proprio in occasione di questo singolo al posto di De Luca).\nDello stesso anno \u00e8 un altro disco, \"Alle nove al bar\"; in questo disco vi sono anche due nuovi componenti, Giannino Zinzone al contrabbasso e il piemontese Natale Massara, che suona il sassofono e canta nel brano sul retro, \"Danny boy\", e nello stesso anno il gruppo si procura una scrittura per accompagnare durante il tour italiano Colin Hicks.\nNello stesso anno partecipano al film \"Io bacio...tu baci\" di Piero Vivarelli, dopo di che Zinzone abbandona il gruppo, sostituito per un breve periodo da Gianfranco Lombardi e poi da Jean Claude Bichara, proveniente dalle Antille, gi\u00e0 bassista con Johnny Halliday e Richard Anthony, che porta con s\u00e9 nel gruppo il fratello Philippe.\nIl Clan.\nCon la nascita del Clan Celentano il gruppo entra nella nuova casa discografica, suonando in molti dischi realizzati da essa (ad esempio nel singolo di Don Backy con \"La storia di Frankie Ballan/Fuggiasco\") e pubblicando alcuni singoli: il primo di essi, \"La cavalcata\", viene anche eseguito in alcune apparizioni televisive, in cui \u00e8 possibile ammirare Santercole mentre esegue il pizzicato sulla chitarra elettrica. Questo \u00e8 anche l'ultimo disco dove suona Santercole, che non viene sostituito (lasciando le chitarre tutte a Benacchio).\nNel 1964 sono coinvolti nell'operazione della \"Ragazza del Clan\": per il lancio di Milena Cant\u00f9, all'epoca sua fidanzata, Celentano si inventa un personaggio misterioso, La ragazza del Clan, che per mesi non si fa vedere in viso pur incidendo dischi, ed abbina al lancio una canzone dei Ribelli, intitolata \"Chi sar\u00e0 la ragazza del Clan?\" (cover di \"Keep on dancin' \" di Brian Poole &amp; The Tremeloes), dimostrando comunque una conoscenza del funzionamento dei media sicuramente all'avanguardia per l'epoca; il risultato \u00e8 che la Cant\u00f9 vende circa mezzo milione di singoli e anche il disco dei Ribelli (con la copertina che riproduce la sagoma in nero della ragazza) riscuote un buon successo.\nSempre nel 1964 partecipano al film \"Cleopazza\" di Carlo Moscovini. Nel 1966 gareggiano al Festival di Sanremo con \"A la buena de Dios\" che non riscuote successo; nello stesso anno il gruppo incide \"Per una lira\", canzone di Mogol e Lucio Battisti, dopo di che i due fratelli Bichara abbandonano il gruppo, sostituiti da un cantante e tastierista di origine greca, Demetrio Stratos, e da Angel Salvador. Con questa formazione i Ribelli pubblicano \"Come Adriano\" ancora per il Clan, per poi passare alla Dischi Ricordi, la casa discografica presso cui incideranno tutte le loro canzoni di maggior successo.\nIl successo.\nDopo il successo di \"Pugni chiusi\", anche il disco successivo riscuote un buon successo: \u00e8 la cover di \"You Keep Me Hanging On\" delle Supremes, ma eseguita con un arrangiamento simile a quello dei Vanilla Fudge, ed \u00e8 intitolata \"Chi mi aiuter\u00e0\"; la chitarra elettrica di Benacchio fornisce una delle migliori esecuzioni nel gruppo.\nIn questo periodo hanno molte apparizioni in televisione, tra le quali \u00e8 da ricordare quella a Settevoci, programma musicale condotto da Pippo Baudo, in cui si presentano a cavallo di motociclette.\nNell'ottobre del 1968 pubblicano il loro primo LP omonimo \"I Ribelli\", prodotto da Ricky Gianco, che racchiude i 45 giri pubblicati pi\u00f9 qualche nuovo brano, come la cover del classico rhythm and blues \"Get Ready\" o \"La nostra favola\", cover di \"Delilah\" di Tom Jones (cantato anche da Jimmy Fontana); nello stesso anno incidono anche una nuova canzone di Battisti, \"Nel sole, nel vento, nel sorriso, nel pianto\".\nDopo queste buone prove, per\u00f2, i Ribelli incidono alcuni brani non adatti al loro stile e alla voce di Stratos, come \"Yummy Yummy Yummy\" (brano degli Ohio Express) o la cover della beatlesiana \"Oblad\u00ec Oblad\u00e0\".\nTornano ai Beatles nel 1970, e le cose vanno decisamente meglio, sia perch\u00e9 la canzone scelta, \"Oh! Darling\", \u00e8 pi\u00f9 adatta alla vocalit\u00e0 \"blues\" di Stratos, sia per l'arrangiamento, decisamente efficace: ma lo scarso successo del disco, unito alle divergenze tra i componenti sulla strada musicale da percorrere, porta il gruppo ad una crisi irreversibile.\nLo scioglimento e la riformazione.\nNell'autunno del 1970 I Ribelli decidono di sciogliersi. Stratos, musicista di formazione classica interessato alle avanguardie musicali di Luciano Berio, Luigi Nono, John Cage, Mauricio Kagel e Iannis Xenakis, dopo aver pubblicato un singolo per la Numero Uno di Lucio Battisti, abbandona definitivamente la musica leggera per formare il gruppo degli Area nel 1973; Salvador e Benacchio entrano anche loro nel giro di Battisti, suonando come session men in alcune incisioni mentre Dall'Aglio, oltre che ad essere lui stesso session man per Lucio Battisti in molteplici brani, forma un trio con Danny Besquet (ex bassista dei Profeti e del gruppo nato dalla scissione dei New Dada \"Ferry, Franco, Ren\u00e9, Danny e Gaby\") e Alberto Pasetti dei Nuovi Angeli (pubblicheranno un singolo nel 1973 con \"Eri tutto, eri niente, eri la mia mente\", cover di \"Give me love\" di George Harrison). In seguito Dall'Aglio suoner\u00e0 soprattutto con Adriano Celentano, con il quale ha sempre mantenuto i rapporti.\nI Ribelli si riformano per due volte: la prima nel 1977, con Gianni Dall'Aglio, Natale Massara, Giorgio Benacchio e al basso Dino D'Autorio, per pubblicare un singolo per la Dischi Ricordi, \"Illusione\" (cover di un classico degli anni trenta, \"Deep Purple\"). Questa formazione non fa concerti.La seconda volta nel 1986, con Gianni Dall'Aglio, Alberto Ferrarini alla chitarra, Maurizio Bellini alla voce e tastiere, Fiorenzo Deleg\u00e0 al basso, Mauro Negri al sax e tastiere, Guido Maselli alla voce e tastiere. Da una serie iniziale di concerti viene tratto un LP (vinile) \"Live\" prodotto dal giornalista svizzero Giorgio Fieschi, fan storico dei Ribelli e distribuito dalla CGD.\nNel 1995 inoltre, questa ultima formazione pubblica per la DV Record una raccolta (Cd) di nuove registrazioni dei brani del passato. Il 2003 \u00e8 l'anno dell'inserimento di un nuovo musicista, Pietro Benucci, che affianca Gianni Dall'Aglio alla batteria per realizzare un assetto ritmico innovativo e pungente. Il Gruppo ritorna cos\u00ec ad esibirsi con il \"Beat Italia Tour\" mega concerto organizzato nei palasport e nei teatri pi\u00f9 importanti insieme ad altri protagonisti della Beat Generation italiana.\nNel 2005 segue un ulteriore inserimento di nuovi musicisti tra i quali Emiliano Paterlini alle tastiere, sostituito in seguito (2007) dal polistrumentista Moris Pradella voce, chitarra acustica e tastiere; Filippo Muntoni alla batteria, che per circa un anno prende il posto di Pietro Benucci e lo ricede allo stesso che si era preso una pausa riflessiva personale; Davide Mainoldi alla voce. Con questi ultimi musicisti si completa la formazione che pubblica nel 2008 un doppio Cd dal vivo dal titolo \"I Ribelli Cantano Adriano\" edito da Aereostella e distribuito dalla Edel Italia. Dal 2010 al basso elettrico \u00e8 subentrato Marco Gennari.\nIl 18 marzo 2017 \u00e8 avvenuta una reunion ed \u00e8 partito il tour dal Museo del Rock di Catanzaro."}
{"id": "1163292", "revid": "43530", "url": "https://it.wikipedia.org/wiki?curid=1163292", "title": "Organizzazione Non Lucrativa di Utilit\u00e0 Sociale", "text": ""}
{"id": "1163293", "revid": "71814", "url": "https://it.wikipedia.org/wiki?curid=1163293", "title": "Ente Morale", "text": ""}
{"id": "1163298", "revid": "767487", "url": "https://it.wikipedia.org/wiki?curid=1163298", "title": "Ugolino (cantante)", "text": "Considerato uno dei \"padri\" del rock demenziale, aveva uno stile in anticipo sui tempi, ricollegabile a quello di artisti come Enzo Jannacci e Rino Gaetano.\nBiografia.\nCalabrese di nascita, nato a Paola, in provincia di Cosenza, all'et\u00e0 di quattro anni perde la madre e si trasferisce ancora bambino con il padre a Genova, crescendo in collegio.\nInizia ad interessarsi alla musica e a comporre canzoni insieme a Giuseppe Cappelletti e, dopo aver inciso un 45 giri per la FP4/Enterprise, entra in contatto con Detto Mariano, che lo mette in contatto con la RCA Talent con cui nel 1968 pubblica il suo 45 giri pi\u00f9 famoso, \"Ma che bella giornata\" che, grazie alla partecipazione di Ugolino alla trasmissione televisiva \"Quelli della domenica\", condotta da Paolo Villaggio, riscuote subito successo: il pubblico dimostra di apprezzare i testi ironici ed eclettici scritti da Lamberti, accoppiati a musiche orecchiabili e ben arrangiate.\nFa un'apparizione nel film \"I due magnifici fresconi (un imbroglio tutto curve)\", con la regia di Marino Girolami (e l'interpretazione di Franco Franchi e Ciccio Ingrassia), cantando \"Ma che bella giornata\".\nAnche i 45 giri successivi hanno un buon successo, ponendosi quasi come antesignani del rock demenziale: in particolare \"La domenica\" e \"Meno male\".\nTutte queste canzoni vengono raccolte nel 1970 in un album, dove sono presenti anche canzoni con uno stile pi\u00f9 pacato, a volte vicino al folk, e altre invece decisamente rock, anche se con mescolanze riuscite con la tradizione italiana (del resto Ugolino sosteneva nelle sue interviste che il rock era nato dalla tarantella, portata negli Stati Uniti dagli immigrati italiani, concetto che verr\u00e0 ripreso e sostenuto in seguito anche da Ivan Graziani).\nPassa quindi alla Dischi Ricordi, con cui incide alcuni 45 giri che non riescono a raggiungere il successo dei primi dischi, per cui Ugolino (anche autore per altri artisti, nel 1970 scrive \"Faccia da schiaffi\" per Paola Musiani e nel 1972 scrive \"Guardo la citt\u00e0\" per Dominga) cambia nuovamente casa discografica, passando alla Music di Walter Guertler, che pubblica nel 1973 il suo secondo disco, intitolato \"Nudo e crudo\": \u00e8 un disco che si colloca sulla linea delle canzoni precedenti, prodotto da Gianni Dall'Aglio, l'ex batterista de I Ribelli, che Ugolino ha conosciuto ai tempi del Clan.\nL'album passa completamente inosservato, anche per la scarsa distribuzione, ed Ugolino decide di dedicarsi alla carriera teatrale, preparando spettacoli basati sulla commistione di canzone e teatro (sul modello di quello che fa, nello stesso periodo, Giorgio Gaber): uno di questi spettacoli si intitola \"Pinocchiaccio\", e Ugolino riesce a convincere David Zard a produrre il disco con le canzoni dello spettacolo, ma l'uscita nel 1977 dell'album \"Burattino senza fili\" di Edoardo Bennato fa accantonare il progetto.\nPer una piccola casa discografica, la Pierrot (etichetta fondata dal maestro Romolo Corona), incide comunque nello stesso anno un disco che riscuote un certo successo, \"Siam rimasti fregati\", seguito l'anno dopo da \"Liberi tutti\", pubblicato dalla Philips: l'esito commerciale \u00e8 per\u00f2 deludente, e Ugolino si ritira dal mondo musicale, trasferendosi in Valle d'Aosta e dedicandosi all'attivit\u00e0 teatrale.\nNel 1994 i Sensasciou hanno reinterpretato \"Ma che bella giornata\", traducendola in genovese e incidendola nella compilation Fatti e rifatti, pubblicata dalla BMG.\nNel febbraio del 2009 Gli Amici di Jachy hanno portato in scena al Teatro della Giovent\u00f9 di Genova lo spettacolo Pinocchiaccio Opera quasi Rock con la supervisione degli autori e la regia di Paolo Pignero, riportando un ampio consenso di pubblico.\nLo spettacolo \u00e8 stato poi riproposto dalla stessa compagnia nel febbraio 2010 presso il teatro Giacosa di Aosta per festeggiare i trent'anni di vita e attivit\u00e0 teatrale di Guido Lamberti nella regione Valle d'Aosta.\nIn seguito, in memoria della grande e antica amicizia che lo legava con la citt\u00e0 di Filottrano in provincia di Ancona, e in particolare con un uomo, Franco Carancini, da poco scomparso, Guido Lamberti ha riportato nell'ottobre del 2012 Gli Amici di Jachy e il suo Pinocchiaccio nella citt\u00e0 marchigiana nella cornice del Teatro Torquis riportando nuovamente un vasto consenso."}
{"id": "1163306", "revid": "466539", "url": "https://it.wikipedia.org/wiki?curid=1163306", "title": "David Koch", "text": "Biografia.\nKoch nacque a Wichita, in Kansas, figlio di Mary Clementine e Fred Chase Koch, un ingegnere chimico. Il nonno paterno, Harry Koch, era un immigrato olandese che fond\u00f2 il quotidiano \"Quanah Tribune-Chief\", ed era un azionista fondatore della Quanah, Acme and Pacific Railway. David \u00e8 il terzogenito di quattro figli, con i fratelli maggiori Frederick R. Koch, Charles Koch, e un gemello pi\u00f9 giovane di diciannove minuti, Bill Koch. Tra i suoi avi materni vi sono William Ingraham Kip, un vescovo episcopale, William Burnet Kinney, un politico, e Elizabeth Clementine Stedman, una scrittrice.\nKoch frequent\u00f2 la Deerfield Academy nel Massachusetts, diplomandosi nel 1959. Continu\u00f2 gli studi al Massachusetts Institute of Technology (MIT), conseguendo sia un bachelor's (1962) che un master (1963) in ingegneria chimica. Koch, che fu un membro della confraternita Beta Theta Pi, gioc\u00f2 a pallacanestro al MIT, ottenendo risultati che ai tempi stabilirono record scolastici.\nAttivit\u00e0 nella Koch Industries.\nNel 1970 David entr\u00f2 nelle Koch Industries sotto il fratello maggiore Charles, per lavorare come manager dei servizi tecnici. Fond\u00f2 l'ufficio di New York della societ\u00e0, e nel 1979 divenne presidente della sua divisione, Koch Engineering, ribattezzata Chemical Technology Group. Nel giugno 1983 scoppi\u00f2 un'aspra battaglia legale, durata pi\u00f9 di due decenni, tra i fratelli Koch, tutti e quattro azionisti della societ\u00e0. Da un lato Charles e David, dall'altro Frederick e Bill, il gemello di David. Le quote di Frederick e Bill furono acquistate per 1,1 miliardi di dollari e Charles e David diventarono i proprietari della maggioranza della societ\u00e0, con David nel ruolo di vicepresidente esecutivo, incarico mantenuto sino al 2018. \nMa le cause legali tra i fratelli continuarono per anni, e Frederick e Bill si schierarono con J. Howard Marshall III nel tentativo di rilevare la societ\u00e0: solo nel 2001 fu trovato un accordo. Nel 2010 David Koch possedeva il 42% di Koch Industries, diventata nel frattempo la seconda pi\u00f9 grande azienda privata negli Stati Uniti e titolare di quattro brevetti, una partecipazione uguale a quella di suo fratello Charles. Il 5 giugno 2018 la societ\u00e0 ha annunciato il ritiro in pensione di David Koch per motivi di salute. \nAttivit\u00e0 politica.\nDavid Koch \u00e8 stato inizialmente vicino agli ideali \"libertarian\", al punto da finanziare e supportare il Partito Libertario degli Stati Uniti d'America; all'interno del partito ha anche ricoperto importanti cariche, cosa non molto ben vista da tutti a causa della sua potenza finanziaria e del suo attivo coinvolgimento nella vita economica del Paese. \nAlla fine degli anni Settanta decise di scendere in campo in prima persona, accettando la carica di candidato vicepresidente propostagli da Ed Clark, e con questi promosse una intensa campagna elettorale. Il duo Clark-Koch prometteva di abolire la sicurezza sociale, il Federal Reserve Board, il welfare, le leggi sui salari minimi, le tasse sulle societ\u00e0, tutti i supporti di prezzo e i sussidi per l'agricoltura e le imprese e le agenzie federali statunitensi tra cui FBI e CIA. Alle elezioni presidenziali del 1980 il partito raccolse 921.128 consensi, corrispondenti all'1,1% del voto popolare, e nessun grande elettore.\nNel 1984, Koch ruppe con il Partito Libertario quando sostenne l'eliminazione di tutte le tasse. Successivamente, Koch divenne un repubblicano, con donazioni a varie campagne politiche. Nel febbraio 2012, durante le elezioni per il governatore del Wisconsin, Scott Walker, Koch ha detto: \"Lo stiamo aiutando, come dovremmo. Siamo diventati abbastanza bravi in questo nel corso degli anni. Abbiamo speso un sacco di soldi in Wisconsin. Spenderemo di pi\u00f9\".\nCritiche ad Obama.\nNel 2012, Koch ha speso oltre 100 milioni di dollari nel tentativo, fallito, di opporsi alla rielezione del presidente Barack Obama. In seguito Koch, favorevole ad un governo pi\u00f9 piccolo e a minori tasse, si disse contrario al Patient Protection and Affordable Care Act e al Dodd-Frank Wall Street Reform and Consumer Protection Act. Koch si \u00e8 opposto a molte delle politiche del presidente Obama. Un articolo del \"Weekly Standard\", che descriveva in dettaglio l'\"ossessione della sinistra\" per i fratelli Koch, cita proprio Koch affermando che Obama \u00e8 \"il presidente pi\u00f9 radicale che abbiamo mai avuto come nazione... e ha fatto pi\u00f9 danni al sistema di libera impresa e prosperit\u00e0 a lungo termine di qualsiasi presidente che abbiamo mai avuto\". Koch ha detto anche che il socialismo economico del padre di Obama - praticato in Kenya - spiega perch\u00e9 Obama ha influenze \"anti-business e anti-free enterprise\". Koch si \u00e8 espresso in modo molto critico affermando che Obama \u00e8 \"spaventoso\", un \"socialista hardcore\" che \u00e8 \"meraviglioso nel fingere di essere qualcosa di diverso da quello che \u00e8\".\nHa poi sostenuto che non era sicuro se il riscaldamento globale fosse dannoso, pensava anzi che un pianeta pi\u00f9 caldo sarebbe stato \"buono\", con stagioni di crescita allungate in grado di attenuare i problemi causati dalla scomparsa delle coste e dalle migrazioni di massa: \"La Terra sar\u00e0 in grado di sostenere un numero enormemente maggiore di persone, perch\u00e9 sar\u00e0 disponibile una superficie molto pi\u00f9 grande per produrre cibo\". Koch si \u00e8 opposto alla guerra in Iraq, dicendo che la guerra \u00e8 \"costata un sacco di soldi e ci sono voluti cos\u00ec tante vite americane\", e \"mi chiedo se quella fosse la cosa giusta da fare. Col senno di poi, sembra che non fosse una buona politica\". Koch si considerava un liberale sociale che sosteneva il diritto delle donne di scegliere, i diritti gay, il matrimonio tra persone dello stesso sesso e la ricerca sulle cellule staminali. Si \u00e8 opposto alla lotta alla droga. \nTea Party.\nNel 1984, ha fondato e finanziato Citizens for a Sound Economy (CSE), di cui \u00e8 stato presidente del consiglio di amministrazione. Koch \u00e8 stato anche presidente e finanziatore della Americans for Prosperity Foundation e membro della Cato Institute and Reason Foundation. Nel 2011, 2014 e 2015 la rivista \"Time\" ha incluso Charles e David Koch tra i Time 100 dell'anno, per il loro coinvolgimento nel sostenere il movimento Tea Party.\nRiforma carceraria.\nNel luglio 2015, David e Charles Koch sono stati elogiati sia dal presidente Obama che dall'attivista Anthony Van Jones per i loro sforzi bipartisan per riformare il sistema carcerario negli Stati Uniti. Per quasi 10 anni, i Koch sostennero diverse riforme all'interno del sistema di giustizia penale che includono la riduzione dei tassi di recidiva, la semplificazione del processo di occupazione per i riabilitati e la difesa della propriet\u00e0 privata dai sequestri governativi attraverso la decadenza dei beni. Alleandosi con gruppi come l'ACLU, il Center for American Progress, Families Against Mandatory Minimums, la Coalition for Public Safetye, la MacArthur Foundation, i Koch sostennero che il sistema carcerario mirava ingiustamente alle comunit\u00e0 a basso reddito e alle minoranze a spese del bilancio pubblico. \nMorte.\nNel 1992 a Koch fu diagnosticato un tumore alla prostata. Ha subito radiazioni, interventi chirurgici e terapia ormonale, ma il tumore \u00e8 tornato ogni volta. Koch mor\u00ec nella sua casa di Southampton, New York, il 23 agosto 2019 all'et\u00e0 di 79 anni.\nVita privata.\nDavid Koch si spos\u00f2 con Julia Flesher nel 1996, con cui ebbe tre figli.\nNel febbraio 1991 Koch era un passeggero a bordo del volo USAir 1493 quando l'aereo si scontr\u00f2 con un altro aereo su una pista dell'aeroporto internazionale di Los Angeles, uccidendo 35 persone. Koch sopravvisse e ha dichiarato in un'intervista del 2014 che la vicenda lo aveva spinto ad essere \"tremendamente filantropico\".\nDopo la morte di Jacqueline Kennedy Onassis nel 1994, Koch acquist\u00f2 il suo appartamento di 15 locali alla 1040 Fifth Avenue e nel 2006 lo rivendette al miliardario Glenn Dubin. Koch si trasfer\u00ec quindi nella casa d'infanzia di Onassis a New York, il favoloso condominio 740 Park Avenue.\nFilantropia.\nKoch fond\u00f2 la David H. Koch Charitable Foundation. A partire dal 2006, il giornale \"The Chronicle of Philanthropy\" ha elencato Koch come uno dei 50 migliori filantropi del mondo. Dal 1988 fino alla sua morte nel 2019 ha fatto parte del Consiglio di Fondazione del New York-Presbyterian Hospital. \nArti.\nNel luglio 2008, Koch ha dato 100 milioni di dollari in 10 anni per rinnovare il New York State Theater nel Lincoln Center for the Performing Arts; il Teatro \u00e8 la sede del New York City Ballet. Secondo il \"New York Times\", il dono di Koch ha consentito \"una ristrutturazione su larga scala del palco\" che includeva \"una fossa d'orchestra allargata che si alza meccanicamente\". Il teatro fu rinominato David H. Koch Theater. Koch ha anche dato 10 milioni di dollari per rinnovare le fontane al di fuori del Metropolitan Museum of Art. \nKoch \u00e8 stato amministratore dell'American Ballet Theatre per 25 anni e ha contribuito con oltre 6 milioni di dollari al teatro. \u00c8 stato anche membro del Consiglio di Fondazione di WGBH-TV. \nIstruzione.\nDal 1982 al 2013, Koch ha contribuito con 18,6 milioni di dollari alla WGBH Educational Foundation, inclusi 10 milioni di dollari allo show del Public Broadcasting Service (PBS). Koch \u00e8 stato un sostenitore dello Smithsonian Institution di Washington, D.C., donando 20 milioni di dollari all'American Museum of Natural History e creando l'ala dinosauro David H. Koch e un contributo di 15 milioni di dollari al National Museum of Natural History per creare la nuova David H. Koch Hall of Human Origins, che ha aperto il 100\u00ba anniversario del museo nella sede sul National Mall il 17 marzo 2010. Ha anche fatto parte del comitato esecutivo dell'Institute of Human Origins. Nel 2012, Koch ha contribuito con 35 milioni di dollari allo Smithsonian per costruire una nuova sala espositiva di dinosauri al National Museum of Natural History. \nKoch fu anche un benefattore della Deerfield Academy, la sua alma mater. Il centro scientifico, la piscina e la casa sul campo dell'Accademia prendono il nome da lui. Koch \u00e8 stato nominato il primo amministratore a vita dell'Accademia. \nKoch ha dato 10 milioni di dollari al Cold Spring Harbor Laboratory.\nRicerca medica.\nKoch ha dichiarato che i suoi maggiori contributi sono andati a una campagna \"moon shot\" per trovare la cura per il cancro, secondo il suo profilo su \"Forbes\". Tra il 1998 e il 2012, Koch ha contribuito con almeno 395 milioni di dollari a cause e istituzioni di ricerca medica. \nKoch \u00e8 stato membro del consiglio di amministrazione della Prostate Cancer Foundation e ha contribuito con 41 milioni di dollari alla fondazione, inclusi 5 milioni di dollari per un progetto collaborativo nel campo della nanotecnologia. Un eponimo della cattedra David H. Koch della Prostate Cancer Foundation, la posizione \u00e8 tenuta dal Dr. Jonathan Simons. \nNel 2006, Koch ha dato 20 milioni di dollari alla Johns Hopkins University School of Medicine di Baltimora per la ricerca sul cancro. L'edificio da lui finanziato \u00e8 stato chiamato David H. Koch Cancer Research Building. \nNel 2007, ha contribuito con 100 milioni di dollari al Massachusetts Institute of Technology per la costruzione di una nuova struttura di ricerca e tecnologia di 33.000m2per servire come sede del David H. Koch Institute for Integrative Cancer Research. Dal momento in cui \u00e8 entrato a far parte della MIT Corporation nel 1988, Koch ha dato almeno 185 milioni di dollari al MIT, 15 milioni al NewYork-Presbyterian Hospital Weill Cornell Medical Center e 30 milioni di dollari al Memorial Sloan Kettering Cancer Center di New York City. Nello stesso anno, don\u00f2 25 milioni di dollari all'University of Texas M. D. Anderson Cancer Center di Houston per fondare il David Koch Center for Applied Research in Genitourinary Cancers. \nNel 2011 Koch ha dato 5 milioni di dollari al House Ear Institute, a Los Angeles, per creare un centro per l'udito. Nel 2013, ha dato 100 milioni all'Hospital for Special Surgery di New York City. Nel 2013, ha dato 100 milioni di dollari al NewYork-Presbyterian Hospital, la pi\u00f9 grande donazione filantropica della sua storia, iniziando una campagna da 2 miliardi di dollari per concludere nel 2019 per un nuovo centro di assistenza ambulatoria e ristrutturare l'infrastruttura dei cinque siti dell'ospedale.\nNel 2015, ha impegnato 150 milioni di dollari al Memorial Sloan Kettering Cancer Center di New York City per costruire il David H. Koch Center for Cancer Care, ospitato in un edificio di 23 piani sviluppato tra la 73a e la 74a strada che si affaccia sulla FDR Drive. Il centro combina il trattamento del cancro all'avanguardia in un ambiente che supporta pazienti e famiglie. L'edificio include spazi personali e comunitari flessibili, offerte educative e opportunit\u00e0 per l'esercizio fisico. "}
{"id": "1163308", "revid": "1442080", "url": "https://it.wikipedia.org/wiki?curid=1163308", "title": "Cyematidae", "text": "La famiglia dei Cyematidae comprende due specie di pesci abissali d'acqua salata, appartenenti all'ordine dei Saccopharyngiformes.\nDistribuzione e habitat.\nSi trovano in tutti gli oceani. Hanno abitudini batipelagiche, sono stati catturati da 330 a oltre 5000 metri di profondit\u00e0.\nDescrizione.\nLa parte anteriore del corpo \u00e8 simile a quella dei Nemichthyidae con occhi molto piccoli e mascelle allungate a becco sottile. Il corpo per\u00f2 \u00e8 notevolmente pi\u00f9 corto e anzich\u00e9 terminare con un sottile filamento, ha una parte caudale tozza e arrotondata, dotata di pinna caudale.\nLa lunghezza massima nota \u00e8 di 16 cm.\nBiologia.\nLe uova sono pelagiche e le larve sono leptocefali. Non si sa altro sulla loro biologia."}
{"id": "1163321", "revid": "599013", "url": "https://it.wikipedia.org/wiki?curid=1163321", "title": "Conglomerato (finanza)", "text": "Con conglomerato, nell'economia e nella finanza, si intende una grande compagnia divisa in settori che si occupano di affari diversi, spesso completamente differenti tra loro.\nStoria.\nLe conglomerate ebbero un forte sviluppo negli anni '60 in una fase di tassi di interesse particolarmente bassi e di alti e bassi di mercato, che permettevano di comprare le aziende nella fase ribassista con un ricorso al \"leveraged buyout\". Il \"Return on investment\" atteso era in crescita, cosa che si traduceva in un rialzo del prezzo delle azioni e del capitale di debito ottenibile sulla base di questi corsi azionari, innescando una reazione a catena, che port\u00f2 a una rapida crescita di questo tipo di gruppi. Non appena i tassi di interesse tornarono a crescere per bilanciare l'inflazione, i profitti subirono una brusca caduta. il rallentamento della crescita spost\u00f2 il razionale per l'acquisto di una societ\u00e0 alla ricerca delle possibili sinergie in termini di efficienza. Verso la fine degli anni '60, molte conglomerate furono costrette dalla nuova situazione economica a vendere le societ\u00e0 da poco acquistate. All'approccio delle conglomerate, si sostitu\u00ec verso la met\u00e0 degli anni '70 quello della focalizzazione sulla competenza distintiva o \"Core business\".\nI giapponesi hanno sviluppato negli anni '80 un modello di conglomerato, detto \"Keiretsu\", caratterizzato da partecipazioni incrociate fra le controllate della capogruppo e dalla presenza di una banca o societ\u00e0 finanziaria interna.\nDescrizione.\nSpesso i conglomerati hanno problemi con le commissioni antitrust a causa della loro grande estensione commerciale e soprattutto perch\u00e9 le leggi di molti paesi limitano ad una stessa azienda la possibilit\u00e0 di espandersi in altri determinati settori allo scopo di favorire le piccole imprese e il libero mercato.\nPossono basare la scelta dei settori in cui operare sempre su sinergie solamente di tipo finanziario e non di tipo organizzativo (proprie della diversificazione correlata o concentrica), ma che sono tese a diversificare il rischio, investendo tipicamente in settori (finanziari e/o economici) inversamente correlati nel tempo (\"in controfase\"): il settore in utile cross-finanzia la perdita del settore inversamente correlato. In altre parole, le perdite di una divisione sono controbilanciate dagli utili di un'altra, garantendo un profitto pi\u00f9 stabile nel tempo (minore rischio e volatilit\u00e0), e talora anche un valore atteso di utile pi\u00f9 alto rispetto a quello derivante dal possesso di una singola societ\u00e0.\nFra gli svantaggi di una conglomerata, troviamo la difficolt\u00e0 di gestire con uguale successo business differenti e non correlati, la complessit\u00e0 di analisi del bilancio consolidato a livello di gruppo, la perdita di valore e di legame del \"brand\" con un prodotto, area geografica, segmento di clienti.Tuttavia, le conglomerate possono raggiungere una maggiore efficienza della gestione aziendale attraverso l'applicazione uniforme di metodologie innovative, come ha dimostrato per esempio General Electric con l'introduzione della metodologia Six Sigma."}
{"id": "1163325", "revid": "174925", "url": "https://it.wikipedia.org/wiki?curid=1163325", "title": "Amorrea", "text": ""}
{"id": "1163328", "revid": "44876", "url": "https://it.wikipedia.org/wiki?curid=1163328", "title": "Marco Valentini", "text": "Carriera.\nHa iniziato la carriera nella Maceratese in Serie C2 come direttore sportivo, per proseguire nel settore giovanile della Juventus dal 2000 al 2003.\nSuccessivamente a stagione in corso diventa direttore sportivo della in Serie C1, ottenendo la salvezza ai play-out nella stagione 2003-2004. Nella stagione seguente sempre con la ottiene un quinto posto e la squadra viene eliminata ai play-off dall'.\nDal settembre del 2005 \u00e8 stato direttore sportivo del . \nNella stagione 2006-2007 diventa l'unico responsabile del mercato della societ\u00e0 giallorossa.\nNel dicembre 2008 viene assunto dall' in qualit\u00e0 di direttore sportivo e insieme a Franco Colomba, arrivato con lui. Contribuisce ad una salvezza della squadra marchigiana che risale dall'ultimo posto in classifica.\nNel 2010 ritorna ad Ascoli come direttore sportivo\nNel 2013 \u00e8 il nuovo responsabile dell'area tecnica del Padova. Il 4 gennaio 2014 assume anche la carica di direttore sportivo della societ\u00e0 biancoscudata, prendendo il posto di Alessio Secco."}
{"id": "1163330", "revid": "21880", "url": "https://it.wikipedia.org/wiki?curid=1163330", "title": "Platanaceae", "text": ""}
{"id": "1163335", "revid": "228587", "url": "https://it.wikipedia.org/wiki?curid=1163335", "title": "Carry On", "text": ""}
{"id": "1163339", "revid": "38120", "url": "https://it.wikipedia.org/wiki?curid=1163339", "title": "Black Block", "text": ""}
{"id": "1163340", "revid": "38120", "url": "https://it.wikipedia.org/wiki?curid=1163340", "title": "Black Bloc", "text": ""}
{"id": "1163345", "revid": "37401", "url": "https://it.wikipedia.org/wiki?curid=1163345", "title": "Nimrud", "text": "Nimrud () \u00e8 il nome, attribuito nell'ottavo secolo dagli Arabi, a un'antica citt\u00e0 assira situata a sud di Ninive, sul fiume Tigri. Il nome originale della citt\u00e0 era Kalhu o Kalkhu. La citt\u00e0 viene nominata anche nella Bibbia con il nome di Calah (\"Kalakh\").\nStoria.\nLa citt\u00e0 fu fondata nel XIII secolo a.C. da Salmanassar I e divenne capitale dell'impero assiro verso l'880 a.C. sotto Assurnasirpal II, che vi edific\u00f2 il proprio palazzo reale, inaugurato secondo le descrizioni nell'860 a.C. Rimase capitale per circa un secolo, fino a quando Sargon II decise di edificare una nuova capitale, Dur-Sharrukin.\nNella propria massima estensione misurava 360 ettari, ma con la caduta dell'impero neo-assiro, attorno al 610 a.C., venne abbandonata.\nArcheologia.\nLa citt\u00e0 venne scoperta nel 1820 dall'inglese Claudius James Rich. Austen Henry Layard inizi\u00f2 gli scavi archeologici dal 1845 al 1847 e dal 1849 fino al 1851. Fra i suoi ritrovamenti l'obelisco nero e i pesi di leoni assiri, ora al British Museum, di notevole importanza per l'archeologia biblica. I lavori quindi si interruppero, fino al 1949, quando un team inglese guidato da Max Mallowan riprese i lavori. Da allora sono stati portati alla luce avanzi dell'acropoli, delle mura e del palazzo reale.\nSalvaguardia.\nVari monumenti di \"Nimrud\" sono attualmente minacciati dall'esposizione al duro clima iracheno, soprattutto all'erosione della sabbia, principalmente a causa della mancanza di adeguate coperture.\nNel marzo 2015 il ministero iracheno del Turismo e delle Antichit\u00e0 ha denunciato la pressoch\u00e9 completa distruzione del sito archeologico di Nimrud per mano dei miliziani dello Stato Islamico. Nell'aprile proprio lo Stato Islamico ha diffuso il video della sua distruzione. La citt\u00e0 \u00e8 stata liberata dalle truppe irachene nel novembre 2016."}
{"id": "1163356", "revid": "767487", "url": "https://it.wikipedia.org/wiki?curid=1163356", "title": "Mimmo Turone", "text": "Ha lavorato per produzioni discografiche e \"live\" con Claudio Lolli (nell'album omonimo del 1988), Paolo Conte, Miriam Makeba, Vinicio Capossela, Quenn Ann, Antonio Marangolo, Ellade Bandini, Tom Kirkpatrick, Jimmy Owens, Jimmy Villotti, Piero Odorici, Luca Carboni e altri.\nFra i tanti progetti in corso vi \u00e8 la produzione del gruppo Brightside cui fanno parte il figlio Andrea Turone e il nipote Luca Turone.\nIl \"Mimmo Turone Organ Trio\" \u00e8 formato da Turone (organ Hammond c3), Sandro Gibellini (chitarra) e Alfred Kramer (batteria). L'Organ trio esegue cover di Larry Young, \"Uncle blues\" \u00e8 il suo ultimo progetto blues, boogaloo e jazz.\nCon il suo Jazz Piano trio esegue oltre a composizioni originali cover di Cole Porter, Duke Ellington e del pi\u00f9 moderno Jazz modale."}
{"id": "1163365", "revid": "110157", "url": "https://it.wikipedia.org/wiki?curid=1163365", "title": "Arrigo Baldonasco", "text": "Biografia.\nFiorentino, o secondo alcuni studiosi pisano o comunque della Toscana occidentale, sono scarsissime le notizie biografiche su Arrigo Baldonasco. Questo \u00e8 quello che si ricava dalla \"Raccolta di rime antiche toscane\" scritta da Pietro Notarbartolo, duca di Villarosa nel 1817:\nOpere.\nL'edizione pi\u00f9 autorevole dell'opera di Baldonasco fu inserita da Panvini nel secondo volume della silloge \"La scuola poetica siciliana\" (1958) tra le \"canzoni dei rimatori non siciliani\". Di quest'autore si conservano due canzoni:\nIl \"floruit\" posto nel 1250 non \u00e8 privo di un'importante connotazione storico-letteraria, infatti un altro storico della letteratura, Francesco Trucchi argomenta come la fine della dinastia sveva in Sicilia costituisca uno spartiacque anche in termini letterari distinguendo gli autori della nascente letteratura in lingua volgare tra \"trovatori\" ancora imbevuti di emulazione provenzale, e \"poeti\", aperti a nuove sperimentazioni linguistiche e tematiche:\nArrigo Baldonasco ricade dunque tra gli ultimi esponenti di quella scuola poetica che in Toscana riprendeva con ossequio la poetica della scuola siciliana, evidenziandone nel contempo l'imminente esaurimento."}
{"id": "1163370", "revid": "74173", "url": "https://it.wikipedia.org/wiki?curid=1163370", "title": "Boris Nikolaevi\u010d \u010ci\u010derin", "text": " \nFu professore di filosofia del diritto all'Universit\u00e0 di Mosca. Tra i suoi lavori fondamentali si ricordano: \"Scienza e religione\" (1879), il \"Misticismo nella scienza\" (1892), i \"Principi di logica e metafisica\" (1894) e la \"Filosofia del diritto\" (1900)."}
{"id": "1163373", "revid": "69794", "url": "https://it.wikipedia.org/wiki?curid=1163373", "title": "Carattere lapidario romano", "text": "Il carattere lapidario romano, chiamato anche capitale quadrata lapidaria e maiuscola elegante, \u00e8 una forma di scrittura dell'antica Roma ed \u00e8 all'origine delle maiuscole moderne dell'alfabeto latino.\nStoria.\nIl lapidario romano veniva usato per le epigrafi; per imitazione venne usato anche nei manoscritti: si tratta della capitale quadrata o capitale libraria elegante. Nell'uso quotidiano i latini usavano invece un corsivo conosciuto come capitale corsiva. Ottimi esempi delle maiuscole quadrate usate per le iscrizioni possono essere osservate nel Pantheon, nella Colonna Traiana e nell'Arco di Tito, tutti monumenti situati a Roma. Raggiunge la sua forma classica fra la seconda met\u00e0 del I secolo e il III secolo d.C., periodo comprendente i regni degli imperatori Augusto, Tiberio, Traiano, Adriano e Marco Aurelio.\nLe maiuscole quadrate sono caratterizzate da linee nette, curve dolci, tratti sottili e spessi, angoli netti e dalla presenza delle grazie. Questo tipo di caratteri \u00e8 denominato maiuscolo per distinguerlo delle controparti dette minuscolo come ad esempio il merovingio e il carolingio. Almeno fino al IV secolo i caratteri maiuscoli romani sono stati usati per le copie di lusso delle opere degli autori pagani, in particolare di Virgilio, autore degli unici tre manoscritti a noi giunti che utilizzano questo carattere (un esempio \u00e8 il \"Vergilius Augusteus\"). Dopo il V secolo le maiuscole romane non vennero pi\u00f9 usate tranne che per il titolo del libro e l'intestazione dei capitoli mentre il resto del testo era scritto ad esempio in capitale libraria onciale.\nLa riscoperta del carattere lapidario romano.\nNel XV secolo, periodo dell'Umanesimo, si assiste ad un recupero del carattere lapidario romano nelle iscrizioni, nato dallo studio delle antiche epigrafi e dal desiderio di riprodurne la forma grafica. Il recupero fu opera soprattutto di Leon Battista Alberti e di Ciriaco d'Ancona. Si ricordano a tal proposito le iscrizioni nel Palazzo dei Rettori e nella Fontana Grande di Onofrio nella citt\u00e0 dalmata di Ragusa, composte da Ciriaco, tra i primi esempi di recupero del carattere."}
{"id": "1163374", "revid": "486946", "url": "https://it.wikipedia.org/wiki?curid=1163374", "title": "Karl Friedrich Benz", "text": ""}
{"id": "1163375", "revid": "486946", "url": "https://it.wikipedia.org/wiki?curid=1163375", "title": "Carl Friedrich Benz", "text": ""}
{"id": "1163379", "revid": "729019", "url": "https://it.wikipedia.org/wiki?curid=1163379", "title": "National Association of Scuba Diving Schools", "text": "La National Association of Scuba Diving Schools (NASDS, in italiano Associazione Nazionale Scuba Diving Sub) \u00e8 una organizzazione statunitense di addestramento alla subacquea che si occupa della diffusione della subacquea attraverso l'insegnamento.\nFondata pi\u00f9 di 40 anni fa, \u00e8 stata una delle prime organizzazioni ad richiedere l'uso del manometro (1967), ad utilizzare il giubbotto ad assetto variabile nella didattica (1969) ed a usare il Nitrox.\nNel 1999 la NASDS si \u00e8 unita alla Scuba Schools International, facendo convergere cos\u00ec i programmi didattici in una sola didattica."}
{"id": "1163380", "revid": "29244", "url": "https://it.wikipedia.org/wiki?curid=1163380", "title": "NASDS", "text": ""}
{"id": "1163382", "revid": "729019", "url": "https://it.wikipedia.org/wiki?curid=1163382", "title": "Agrimont", "text": "Agrimont S.p.A., abbreviazione di Montedison Agricoltura, \u00e8 stato il nome della societ\u00e0 controllata dal gruppo Montedison per la produzione e la commercializzazione dei prodotti destinati al mondo agricolo.\nI precursori.\nLa Montecatini.\nLa Montecatini, per tradizione coeva alla sua fondazione, dedicava una gran parte della propria attivit\u00e0 industriale ai prodotti che avevano come clienti gli agricoltori.\nI sottoprodotti dell'attivit\u00e0 mineraria, del resto, avevano una loro destinazione privilegiata nella produzione dei concimi. La produzione di piriti davano la disponibilit\u00e0 di acido solforico per \"l'aggressione\" delle fosforiti, per lo pi\u00f9 di importazione dal Nord Africa. Nacque, in quei tempi la produzione dei perfosfati, in cui Montecatini riusc\u00ec a prevalere sugli antagonosti in cui il pi\u00f9 importante era il \"Consorzio Perfosfati\". Erano gli anni in cui l'agricoltura italiana si stava rendendo conto della necessit\u00e0 di restituire ai campi, in applicazione delle scoperte dell'agronomia e in particolare di Justus von Liebig, quegli elementi nutritivi che venivano sottratti dalle coltivazioni.\nNello stesso tempo i brevetti del procedimento Fauser per la sintesi dell'ammoniaca dava alla Montecatini l'assoluto predominio nel campo delle produzioni dei fertilizzanti a base di azoto ammoniacale e nitrico. Era finita l'epoca del dominio del salnitro del Cile.\nPi\u00f9 tarda fu la produzione del terzo componente essenziale dei concimi chimici, il potassio, sviluppato poi in coincidenza con lo sfruttamento di miniere di sali potassici rinvenuti in Sicilia.\nL'alto costo dei trasporti dell'epoca aveva indotto la Montecatini a dislocare i propri stabilimenti capillarmente in tutte le citt\u00e0 vicine alle zone di produzione agricole, in genere con stabilimenti posti vicino alle stazioni ferroviarie per facilitare il collegamento raccordato. Una volta prodotto il concime, in genere era venduto direttamente agli agricoltori che lo trasportavano con carretti a trazione animale.\nGradatamente, anche in occasione delle mussoliniane Campagne del grano, la Montecatini venne ad assumere un ruolo sempre pi\u00f9 importante e quasi monopolistico che fu rotto nel secondo dopoguerra dalla presenza dell'ENI che, partendo dalla disponibilit\u00e0 di metano (precursore della produzione dell'ammoniaca) cre\u00f2 il grande polo di Ravenna per la produzione di urea e di altri componenti azotati.\nLa Edison entra nel campo chimico.\nAnche la Edison di Giorgio Valerio entr\u00f2 nello stesso campo, con gli impianti di Marghera. che poteva godere di una particolare banchina, a porto Marghera denominata \"banchina dell'azoto\". Le produzioni prevalenti erano urea e nitrato d'ammonio.\nLa Montedison.\nLa fusione tra Montecatini ed Edison rafforzava la presenza, soprattutto sul mercato italiano, ma comport\u00f2 la chiusura o la cessione a Federconsorzi delle unit\u00e0 minori, che non potevano reggere alla nuova tendenza dell'economia di scala.\nNascita dell'Agrimont.\nNel frattempo la legislazione tributaria (introduzione dell'IVA) aveva spinto le imprese a strutturarsi per settore merceologico, lasciando alla societ\u00e0 capogruppo solo compiti finanziari e di coordinamento.\nAgli inizi degli anni '80 nacque, perci\u00f2, l'Agrimont che riuniva, appunto, le attivit\u00e0 produttive e commerciali destinate al mondo agricolo. Il settore sub\u00ec crisi ricorrenti, dato il fluttuare dei mercati internazionali causato dall\u2019ingresso, a livello mondiale, di competitori sempre pi\u00f9 agguerriti e dalla sostanziale debolezza della struttura industriale italiana, polverizzata in un numero troppo elevato di centri di produzione.\nFurono anche gli anni in cui da molte parti si cominci\u00f2 a contestare l'eccesso del ricorso alla chimica nel settore agricolo. Le campagne pubblicitarie di Agrimont furono perci\u00f2 mirate a dimostrare che l'apporto di nitrati al terreno non era che una forma sussidiaria dello stesso apporto fatto dalla natura, sotto forma di azoto fissato dai nitrobatteri, piuttosto che di deiezioni animali con lo stallatico o di azoto atmosferico a seguito di scariche elettriche dei fulmini. Fu celebre in tal senso un manifesto, da un originale della pittrice Anna Girolomini, in seguito affermatasi in campo artistico.\nLa debolezza era accentuata anche dal fatto che la politica agricola italiana era insufficiente da molti punti di vista e l'unico provvedimento preso era introdurre un vincolo dei prezzi di vendita sotto il controllo del CIP (Comitato Italiano Prezzi).\nPi\u00f9 volte Agrimont ha svalutato completamente il proprio capitale sociale.\nL'epoca Gardini.\nNel frattempo in Montedison il pacchetto di controllo venne assunto da Raul Gardini, esponente del Gruppo Ferruzzi che doveva le sue fortune all'affine settore dei prodotti agricoli. Si suppone che il grande interesse per l'Agrimont fosse legato ad un futuro sviluppo delle agroenergie.\nLa fusione con l'EniChem.\nIl passaggio successivo, nel 1988 fu la fusione di Montedison ed EniChem nella joint venture Enimont; l'EniChem nel settore dei prodotti per l'agricoltura si avvaleva di rapporti privilegiati con la Federconsorzi. Dopo poco Agrimont cess\u00f2 di esistere come societ\u00e0 autonoma, fusasi in EniChem Agricoltura."}
{"id": "1163383", "revid": "29244", "url": "https://it.wikipedia.org/wiki?curid=1163383", "title": "Associazione Nazionale Scuba Diving Sub", "text": ""}
{"id": "1163384", "revid": "785863", "url": "https://it.wikipedia.org/wiki?curid=1163384", "title": "Hobgoblin (personaggio)", "text": "Hobgoblin \u00e8 un personaggio dei fumetti della Marvel Comics creato da Roger Stern e John Romita Jr.. \u00c8 uno dei pi\u00f9 grandi nemici dell'Uomo Ragno e ha modificato i costumi e l'attrezzatura di Goblin per assumere una nuova identit\u00e0. Molti hanno assunto la sua identit\u00e0: Broderick Kingsley, Jason Philip Macendale, Arnold \"Lefty\" Donovan, Wade Winston Wilson e Phil Urich.\nBiografia del personaggio.\nRoderick Kingsley.\nCome rivelato nella miniserie \"Spider-Man: Hobgoblin Lives\" di Roger Stern e Ron Frenz (1997), Hobgoblin era inizialmente lo stilista Roderick Kingsley, il quale rub\u00f2 le apparecchiature e potenzi\u00f2 la formula che aveva utilizzato Norman Osborn per trasformarsi in Goblin. Con la nuova identit\u00e0 del folletto Hobgoblin, Kingsley tent\u00f2 di scalare i vertici della mafia newyorchese ed eliminare l'Uomo Ragno, senza per\u00f2 riuscirci.\nSuccessivamente Hobgoblin ricatt\u00f2 Harry Osborn, figlio di Norman, svelandogli che suo padre era l'originale Goblin (Harry aveva perso la memoria); fu allora che intervenne l'Uomo Ragno, il quale sconfisse Hobgoblin e distrusse i diari di Goblin, cosicch\u00e9 nessuno venne a sapere la sua identit\u00e0 segreta. Probabilmente Kingsley non ne fece copie, perch\u00e9 di fatto non ha mai attaccato Peter Parker. In seguito Hobgoblin venne dato per morto, annegato.\nArnold Donovan.\nArnold Samuel \"Lefty\" Donovan era un delinquente meschino che lavorava per Roderick Kingsley, fino a quando non fu esposto alla formula Goblin come soggetto di prova. La formula esplose, deturpandogli il volto e concedendogli il potere di Goblin. Durante uno scontro, l'Uomo Ragno smascher\u00f2 e riconobbe Lefty Donovan, il quale mor\u00ec nel momento in cui l'aliante Goblin, programmato da Kingsley, and\u00f2 a schiantarsi contro il lato di un edificio, impedendogli di rivelare il nome del suo padrone.\nNed Leeds.\nL'Hobgoblin originale ipnotizz\u00f2 Ned Leeds, reporter del Daily Bugle e marito di Betty Brant, facendogli credere di essere il folletto nemico de l'Uomo Ragno. Leeds si alle\u00f2 con il boss Criminale la Rosa, un rivale di Kingpin, assumendo il controllo delle bische clandestine. Dopo essere stato sconfitto dall'Uomo Ragno, Hobgoblin/Ned Leeds fugg\u00ec e scopr\u00ec che la moglie aveva una relazione con Flash Thompson. Quindi lo rap\u00ec e fece in modo da far trovare Flash vestito da Hobgoblin.\nMentre Ned si trovava a Berlino con Peter Parker per un servizio giornalistico, alcuni sicari lo trovarono e lo uccisero. I sicari erano uomini che lavoravano per lo Straniero per conto di Jason Macendale/Jack Lanterna. L'Uomo Ragno seppe che Hobgoblin non era Ned Leeds soltanto dopo diverso tempo, dopo anni di indagini in cui il giornalista venne scagionato dalle accuse di essere stato Hobgoblin.\nJason Macendale.\nKingsley lasci\u00f2 allora che il ruolo venisse preso dal mandante dell'assassinio di Ned Leeds, ossia Jack Lanterna, Alias Jason Philip Macendale Jr., che divenne cos\u00ec il nuovo Hobgoblin (da cui nascer\u00e0, in seguito all'alleanza con il demone N'astirh, la versione demoniaca Demogoblin). Grazie a degli innesti robotici, l'Hobgoblin di Macendale per un certo periodo fu anche mezzo cyborg.\nIl ritorno di Roderick Kingsley.\nNella storia \"Hobgoblin Vive\" venne rivelato il vero volto di Hobgoblin. La storia part\u00ec dall'omicidio di Jason Macendale, il secondo Hobgoblin, compiuto da chi si pensa sia l'originale Hobgoblin. La giornalista investigativa del Daily Bugle Betty Brant, decisa a scagionare il defunto marito Ned Leeds dall'accusa di essere stato l'originale Hobgoblin assunse personalmente le indagini del caso. In un crescendo di stile poliziesco la storia si risolse con la rivelazione del mistero della reale identit\u00e0 del nemico dell'Uomo Ragno, che si scopr\u00ec essere lo stilista Roderick Kingsley il quale, coadiuvato dal fratello gemello Daniel, aveva seminato negli anni false prove che riconducessero a falsi Hobgoblin, tra cui Arnold \"Lefty\" Donovan, Ned Leeds e Flash Thompson.\nIn seguito Roderick Kingsley riusc\u00ec ad evadere grazie all'aiuto di Norman Osborn per poi fuggire verso Isla Suerte, facendo perdere le proprie tracce e promettendo un futuro ritorno di Hobgoblin.\nDurante la \"Guerra Segreta\", comparve un altro Hobgoblin, dall'alter ego sconosciuto. Inoltre \"Deadpool\" vest\u00ec i panni di Hobgoblin nel corso di un bombardamento successivo ad una fuga organizzata da Wizard.\nDaniel Kingsley.\nDaniel Kingsley, fratello di Roderick, assunse nuovamente il manto di Hobgoblin e ritorn\u00f2 a New York per mettersi al servizio di Kingpin. In uno dei nascondigli di Norman Osborn, incontr\u00f2 Phil Urich, nipote di Ben Urich, giornalista del Daily Bugle. Tempo addietro Phil Urich us\u00f2 l'identit\u00e0 di Goblin per essere un eroe. Kingsley fu sul punto di ucciderlo, ma Urich adoper\u00f2 la sua \"Risata Lunatica\", stendendo Kingsley. Urich quindi decapit\u00f2 Kingsley con una spada di fuoco e assunse l'identit\u00e0 di Hobgoblin, convinto di aver ucciso l'originale folletto.\nPhil Urich.\nNel ruolo del nuovo Hobgoblin, Phil diviene quindi uno degli agenti di Kingpin. Nella saga \"Zona Pericolo\" Roderick Kingsley si rivel\u00f2 essere ancora in vita, in quanto l'Hobgoblin ucciso da Phil Urich era il fratello Daniel Kingsley. I due Hobgoblin si scontrarono in un duello finale. Phil venne sconfitto e strinse un patto con Roderick Kingsley per il conferimento di una quota per lo sfruttamento dell'immagine e del titolo di Hobgoblin. In seguito Phil venne smascherato da Superior Spider-Man (la mente del Dottor Octopus nel corpo di Peter Parker) e si mise al servizio di Re Goblin con il nuovo nome di \"Cavaliere Goblin\".\nNel futuro alternativo in cui Mayday Parker \u00e8 sopravvissuta ed \u00e8 diventata Spider-Girl, inizialmente \u00e8 \"zio Phil\", ora amico e collega di Peter alla polizia scientifica, che addestra la giovane. L'Hobgoblin buono rientra temporaneamente in azione quando il simbionte di Venom fugge dalla prigione in cui \u00e8 rinchiuso ed entra in simbiosi forzata con Peter, creando il supercriminale Ragno-Venom: non potendo sconfiggerlo da sola, Spider-Girl fa in modo che il simbionte venga stordito, e quindi separato da Peter, grazie alla Risata Lunatica di Phil.\nClaude.\nKingsley diede il via ad un business che prevedeva di vendere le identit\u00e0 di supercriminali morti o usciti di scena a degli imitatori, intascando un'ampia percentuale sui loro loschi guadagni. Ci\u00f2 lo port\u00f2 in guerra con Re Goblin e il suo esercito di malavitosi. Durante lo scontro tra i due Goblin, Hobgoblin venne strangolato dal Re Goblin, che di fatto assunse il controllo della sua attivit\u00e0. Tuttavia Phil Urich, al servizio del Re Goblin con il nome di \"Cavaliere Goblin\", scopr\u00ec che sotto la maschera si celava Claude, il maggiordomo di Kingsley opportunamente ipnotizzato dal criminale. Roderick Kingsley si ritir\u00f2 a Parigi, dove effettu\u00f2 il lavaggio del cervello ad un altro \"Hobgoblin sostituto\".\nPoteri e abilit\u00e0.\nRoderick Kingsley.\nKingsley, essendosi sottoposto alla formula di Goblin, \u00e8 dotato degli stessi superpoteri del Goblin originale ed \u00e8 molto abile nel combattimento corpo a corpo. Tuttavia, prima di assumere la formula riusc\u00ec a perfezionarla, in modo tale da acquisire i superpoteri senza impazzire. Anche Roderick, come Norman Osborn, usa un arsenale di armi come bombe-zucca, shuriken a forma di pipistrello, lanciarazzi e altre ancora.\nArnold Donovan.\nArnold possiede le stesse capacit\u00e0 e armi di Kingsley.\nJason Macendale.\nJason \u00e8 sprovvisto di superpoteri ma dopo aver preso il siero di Calypso ha acquisito la stessa forza offerta al suo compagno, Kraven il cacciatore. Posseduto dal Demogoblin, Macendale poteva sollevare fino a 10 tonnellate. Successivamente, con l'aiuto del siero di Calypso, riusc\u00ec a sollevare solo 4 tonnellate. In seguito ha riguadagnato il suo precedente livello di forza a causa della sua cibernetica. I suoi muscoli potevano eguagliare quelli di Spider-Man.\nPrima di acquisire i superpoteri era un abile mercenario e assassino esperto nell'utilizzo di diverse armi. Addestrato nelle forme pi\u00f9 conosciute di combattimento corpo a corpo e arti marziali, la sua abilit\u00e0 combattiva era sufficiente per eguagliare anche quella di Spider-Man. Estremamente agile, Macendale era anche un ginnasta sopra la media umana.\nMacendale ha ricevuto una vasta formazione di volo sponsorizzata dalla CIA, che include elica a motore singolo e plurimotore e aeromobili a reazione, elicotteri, giroscopi e deltaplano. Ha anche una vasta formazione nei settori dell'ingegneria elettrica e delle scienze fisiche.\nImpiega numerosi tipi di granate progettate su misura, tra cui granate anaerobiche, lacrimogeni, gas rigurgitanti, fumi e concussioni. Indossa un'armatura completa realizzata con pannelli in kevlar multistrato ricoperti di metallo. La maschera di Jason \u00e8 coperta da un casco antiproiettile con una fornitura d'aria compressa interna di 3 ore ed \u00e8 dotata di intensificatori di immagini a infrarossi telescopici per vedere al buio. Era dotato di orologi da polso che incorporano trasduttori elettrici ad alta frequenza in grado di erogare un tiro a lungo raggio.\nPhil Urich.\nPhil Urich possiede forza, resistenza, velocit\u00e0, agilit\u00e0 e riflessi sovrumani oltre che un fattore rigenerante che gli permette di cicatrizzare in brevi periodi anche ferite mortali. Con la sua forza \u00e8 in grado di sollevare fino a 10 tonnellate senza sforzo. Phil \u00e8 dotato inoltre di un grido sonico che lui chiama \"Risata Lunatica\" che gli permette di disorientare i nemici fino a portarli alla morte e in un'occasione riusci a far crollare un edificio. Ha dimostrato la sua resistenza sovrumana sopravvivendo a cadute da altezze estreme e a esplosioni ravvicinate.\nLe sue armi sono diverse da quelle dei suoi predecessori, oltre che le solite bombe-zucca, e shuriken utilizza anche una katana e una spada con la lama fuoco e a differenza degli altri Goblin per volare utilizza delle ali sul suo costume invece del solito aliante. La sua tuta inoltre lo protegge da armi di grosso calibro, coltelli e alte temperature. Oltre alle armi e ai gadget Phil \u00e8 anche un abile combattente corpo a corpo.\nVersione Ultimate.\nLa versione ultimate di Hobgoblin non \u00e8 Roderick Kingsley, ma Harry Osborn. In seguito alla morte del padre (in realt\u00e0 in stasi criogenica allo S.H.I.E.L.D.) e dopo essere stato respinto dall'amata Mary Jane, con l'aiuto dall'assistente del padre (Shaw) Harry si trasform\u00f2 in Hobgoblin e affront\u00f2 l'Uomo Ragno, venendo sconfitto. Proprio come Goblin, anche questa versione di Hobgoblin \u00e8 un mostro gigante con le fattezze della creatura fantastica di cui porta il nome."}
{"id": "1163390", "revid": "729019", "url": "https://it.wikipedia.org/wiki?curid=1163390", "title": "Aditya Birla Group", "text": "Aditya Birla Group \u00e8 uno dei pi\u00f9 grandi gruppi industriali indiani presente in 15 paesi. Il \"Corporate Management\" del gruppo viene chiamato Birla Management Corporation. Alla testa di questo colosso industriale indiano c'\u00e8 Kumar Mangalam Birla, erede di una delle famiglie pi\u00f9 ricche del suo paese (Forbes stima la sua ricchezza in 8 miliardi USD, il che lo rende l'86\u00ba uomo pi\u00f9 ricco del mondo e il 7\u00b0 uomo pi\u00f9 ricco dell'India).\nInformazioni finanziarie.\nAditya Birla Group \u00e8 stata una delle prime multinazionali indiane, nel 2006 ha avuto un fatturato superiore a 24 miliardi di dollari americani, il valore totale della capitalizzazione di mercato si aggira intorno ai 30 miliardi di dollari americani. D\u00e0 lavoro a circa 100.000 persone di cui la maggior parte in patria.\nPresenza internazionale.\nAditya Birla Group ha 74 unit\u00e0 di produzione distribuite tra India, Thailandia, Malaysia, Laos, Indonesia, Filippine, Egitto, Canada, Australia, Cina, USA, Regno Unito, Germania, Ungheria, Brasile, Italia, Francia, Lussemburgo, Svizzera e Giappone.\nTelecomunicazioni.\nAditya Birla Group \u00e8 presente anche nel mondo delle telecomunicazioni possedendo circa il 98.3% di IDEA cellular, una delle pi\u00f9 grandi compagnie telefoniche indiane.\nForza del gruppo.\nTramite tutte le fabbriche possedute e controllate la Aditya Birla Group \u00e8:"}
{"id": "1163395", "revid": "123821258", "url": "https://it.wikipedia.org/wiki?curid=1163395", "title": "Conocchia", "text": "La conocchia, o rocca, \u00e8 uno strumento che viene adoperato, in coppia col fuso, per la filatura delle fibre tessili.\nUsata sin dall'antichit\u00e0, serve a reggere l'ammasso di fibre tessili durante l'operazione di filatura, in modo che il filatore abbia comodamente a disposizione le fibre mantenendo libere le mani.\nStoria.\nCon tutte le fasi della lavorazione della lana, della canapa e del lino, dal neolitico alla rivoluzione industriale, la filatura ha occupato per millenni una grossa parte del lavoro femminile domestico.\nIn et\u00e0 romana, come gi\u00e0 nel mondo greco ed etrusco, la filatura della lana, effettuata con rocche di varia tipologia, era una delle attivit\u00e0 per eccellenza della \"domina\" tanto da essere citata nelle epigrafi funerarie oppure da essere raffigurata sulle tombe, spesso nelle mani della defunta, a indicarne le virt\u00f9 domestiche. In alcuni casi rocche e fusi erano anche inseriti nei corredi funerari. \nSulla base dei rinvenimenti archeologici le rocche antiche possono essere divise in tre grandi categorie: quelle da dito, di dimensioni ridotte e dotate di un anello in cui veniva inserito un dito per impugnarle; quelle da mano, pi\u00f9 lunghe, che venivano tenute nella mano sinistra; quelle da braccio, di grandi dimensioni, che potevano essere tenute in mano o sotto il braccio o infilate nella cintura. \nSe \u00e8 presumibile che la maggior parte di questi strumenti fosse in legno, difficilmente conservabile, sono note rocche in ambra, osso, giaietto, avorio. \nPure i fusi, oltre che in osso, erano spesso realizzati in legno: di questi esemplari spesso rimane solo la fusarola, ovvero il peso circolare che serve per stabilizzare la rotazione del fuso durante l'operazione che permette di attorcere il filo. Sono note fusarole in ambra, osso, vetro, pietra e ceramica.\nL'accoppiata \"rocca e fuso\" era compresa nella dote di una sposa, da attrezzo \"utile\" diventava, con decorazioni e intagli, opera d'arte. \nVenne usata nelle campagne fino all'inizio del XX secolo, anche se preesistevano, fin dal medioevo, macchinari (arcolaio) per filare in maniera pi\u00f9 veloce, soprattutto dalle donne che pascolavano le greggi o si spostavano (e intanto filavano), questa conocchia da \"viaggio\" era di formato ridotto, pi\u00f9 corta e leggera, si infilava in tasca e si attaccava al vestito per reggerla diritta.\nOggi.\nNonostante il suo uso sia scomparso dalla vita quotidiana il nome rimane fortemente legato all'immaginario collettivo. &lt;Br&gt;\nCitato in numerosi proverbi e canzoni la frase \"ciapa la roca e l'fus\" in Lombardia vuol dire \"prendi tutto quello che serve\".\nCon lo stesso nome, in Abruzzo, \u00e8 indicata una particolare vendita all'asta (tutt'oggi ancora effettuata) di prodotti alimentari (generalmente, almeno una volta, gi\u00e0 cotti) che vengono venduti per beneficenza dopo essere stati offerti in dono ad un santuario in specifici giorni di festa. Ci\u00f2 \u00e8 dovuto all'antica usanza (non pi\u00f9 esistente) di effettuare l'asta al ribasso da parte di un banditore, che per indicare il tempo di permanenza di un determinato prezzo di aggiudicazione, srotolava il breve filo di una conocchia fino al suo termine. Se, nel frattempo, nessuno dei presenti dava un cenno di assenso, si procedeva alla stessa operazione, dopo aver dichiarato un prezzo ribassato. Si continuava fino all'aggiudicazione del prodotto in asta.\nLa \"Conocchia\" (in dialetto \"la Chenocchie\") viene effettuata, ad esempio, a Castel Frentano (CH) nella serata del 5 agosto di ogni anno, giorno del \"Dono\" al santuario della Madonna dell'Assunta; a Lanciano (CH) nella serata dell'8 settembre di ogni anno, giorno del \"Dono\" al santuario della Madonna del Ponte; a Serramonacesca (PE) in occasione delle feste patronali di Settembre dedicate a Sant'Antoniuccio e a San Liberatore, durante le quali vengono messe all'asta delle conocchie cariche di doni dei fedeli, che prendono il nome di Omaggi (in dialetto \"le Maje\")."}
{"id": "1163396", "revid": "116944", "url": "https://it.wikipedia.org/wiki?curid=1163396", "title": "Carattere lapidario", "text": ""}
{"id": "1163397", "revid": "116944", "url": "https://it.wikipedia.org/wiki?curid=1163397", "title": "Maiuscola romana", "text": ""}
{"id": "1163402", "revid": "181699", "url": "https://it.wikipedia.org/wiki?curid=1163402", "title": "Comitato di Veszpr\u00e9m", "text": "Il comitato di Veszpr\u00e9m (in ungherese \"Veszpr\u00e9m v\u00e1rmegye\", in tedesco \"Komitat Wesprim\" o \"Wei\u00dfbrunn\", in latino \"Comitatus Vesprimiensis\") \u00e8 stato un antico comitato del Regno d'Ungheria, situato nell'attuale Ungheria occidentale. Capoluogo del comitato era l'omonima citt\u00e0 di Veszpr\u00e9m.\nGeografia fisica.\nIl comitato di Veszpr\u00e9m confinava con gli altri comitati di Sopron, Gy\u0151r, Kom\u00e1rom, Albareale, Tolna, Somogy, Zala e Vas. Geograficamente il territorio comprendeva i rilievi della Selva Baconia nonch\u00e9 l'estremit\u00e0 orientale del Lago Balaton e una sottile fascia a sudest dello stesso.\nStoria.\nLe prime attestazioni del comitato di Veszpr\u00e9m in seno al Regno d'Ungheria risalgono al secolo XI. Salvi i periodi di occupazione ottomana, il territorio rimase sempre sotto sovranit\u00e0 ungherese.\nDiversamente dalla maggior parte degli antichi comitati ungheresi che superarono indenni il Trattato del Trianon, il comitato di Veszpr\u00e9m fu varie volte modificato nella sua estensione territoriale. Nella met\u00e0 del XIX secolo il comitato acquis\u00ec la citt\u00e0 di Si\u00f3fok dal comitato di Somogy, per poi restituirla nel periodo tra le due guerre mondiali. In seguito alla seconda guerra mondiale il comitato benefici\u00f2 di incrementi territoriali (regione ad ovest di P\u00e1pa, ceduta dal comitato di Vas, e sponda settentrionale del lago Balaton, ceduta dal comitato di Zala) ma fu privato della frangia di sudest, passata al contiguo comitato di Fej\u00e9r."}
{"id": "1163411", "revid": "262457", "url": "https://it.wikipedia.org/wiki?curid=1163411", "title": "Tulsi", "text": ""}
{"id": "1163412", "revid": "1924342", "url": "https://it.wikipedia.org/wiki?curid=1163412", "title": "Gerard Way", "text": "\u00c8 il membro cofondatore del gruppo musicale My Chemical Romance, nonch\u00e9 cantante della band dal 2001 al 2013 e poi ancora dal 2019. Nel 2014 ha avviato una carriera musicale da solista.\nBiografia.\nInfanzia.\nGerard Way nasce il 9 aprile 1977, a Summit, nel New Jersey, pur avendo sempre vissuto nella cittadina di Belleville. I suoi genitori, Donald e Donna Way Lee, hanno origini rispettivamente scozzesi e italiane.\nPass\u00f2 l'infanzia in un quartiere particolarmente pericoloso, centro di crimini di mafia e spaccio di droga, ragione per la quale gli veniva vietato il permesso di uscire a giocare. Per questo insieme al fratello minore Mikey Way inizi\u00f2 a sviluppare la propria fantasia direttamente dalla propria cameretta, mostrando una naturale attitudine per il disegno e la creazione di storie e fumetti.\nGrazie al supporto della nonna materna Elena Lee Rush, Gerard scopr\u00ec successivamente anche una passione per la musica. \nQuando Gerard comp\u00ec otto anni, Elena gli compr\u00f2 la sua prima chitarra ma Gerard riusc\u00ec a imparare ben poco, non volendo prendere lezioni private.\nL'anno successivo, Gerard ebbe la sua prima esperienza col canto in pubblico quando prese parte al suo primo musical, a scuola, ottenendo il ruolo principale di Peter Pan.\nCrescendo, si avviciner\u00e0 di pi\u00f9 ai film horror, alla scena punk e metal e alle horror band come Misfits e Iron Maiden, che cita come le sue influenze principali insieme ai Queen e David Bowie.\nIn questo periodo, riesce a superare l'ossessione per la morte che l'aveva accompagnato durante l'infanzia a causa degli insegnamenti del catechismo cattolico. Temi che, infatti, tornano in alcuni testi dei My Chemical Romance.\nLa forte sensibilit\u00e0 continuer\u00e0 comunque ad accompagnarlo per tutta la vita. Durante il corso delle scuole superiori - anche a causa del sovrappeso - si isolava e veniva ignorato, restando a disegnare e leggere fumetti, sua grande passione. Il fumetto \"Watchmen\" viene citato da Gerard come l'opera che cambi\u00f2 la sua prospettiva e che gli fece capire di voler intraprendere la carriera di fumettista.\n\u00c8 al negozio di fumetti locali che Gerard trov\u00f2 il suo primo lavoro e amava cos\u00ec tanto leggerne che spesso veniva pagato in fumetti. Questa esperienza fin\u00ec, segnandolo, quando il negozio sub\u00ec una rapina nella quale Gerard venne fatto mettere in ginocchio e minacciato con una pistola Magnum puntata alla testa.\nDopo questo episodio Gerard torn\u00f2 a concentrarsi sulla musica, formando insieme al fratello Mikey una band chiamata The Raygun Jones.\nQuesto progetto venne poi abbandonato, ma Gerard prov\u00f2 subito ad entrare in un'altra band come chitarrista. Ottenne il posto, ma quando gli venne chiesto di suonare \"Sweet Home Alabama\" Gerard, sia per gusto personale che per la difficolt\u00e0 della canzone, discusse con gli altri membri della band che lo mandarono via. Questo rifiuto alien\u00f2 Gerard per un lungo periodo in cui non usc\u00ec spesso di casa, concentrandosi solo sulla sua arte. Dopo le superiori ebbe le prime esperienze con l'abuso di alcol, che lo accompagn\u00f2 per molto tempo.\nI My Chemical Romance (2001-2013, 2019-presente).\nFinite le superiori decise di seguire le proprie aspirazioni e iscriversi alla Visual Art (Universit\u00e0 delle Arti Visive) di New York. Gerard si laure\u00f2 nel 1999 ma rimase a New York per lavoro, iniziando da stagista per poi diventare grafico alla Cartoon Network. Propose alla Cartoon Network il fumetto e cartone animato da lui ideato, \"The Breakfast Monkey\", ma venne rifiutato perch\u00e9 troppo simile ad un cartone gi\u00e0 in produzione. Proprio mentre si stava recando ad un colloquio di lavoro, assistette agli Attentati dell'11 settembre 2001. Sconvolto dall'evento, decise di abbandonare l'arte grafica e riprendere l'idea di una band per arrivare alle persone, e cos\u00ec nacquero i My Chemical Romance.\nGerard scrisse la prima canzone della band, intitolata \"Skylines &amp; Turnstiles\", pochi giorni dopo gli attentati, e riusc\u00ec a riunire vecchie conoscenze come il batterista Matt Pelissier e il chitarrista Ray Toro per dare vita al progetto. Successivamente anche il fratello Mikey si un\u00ec alla band, imparando appositamente a suonare il basso. Si aggiunse, infine, il chitarrista Frank Iero.\nNel 2002 viene pubblicato il loro primo album, \"I Brought You My Bullets, You Brought Me Your Love\". A questo \u00e8 seguito nel 2004 \"Three Cheers for Sweet Revenge\", album dedicato alla memoria della nonna di Gerard e Mikey, Elena, deceduta nel novembre 2003. Per lei \u00e8 la canzone \"Helena\". Nel 2006 \u00e8 stato pubblicato il terzo album dei My Chemical Romance, \"The Black Parade\", che ha consacrato la loro fama a livello mondiale. Nel 2007 Gerard propose alla Dark Horse Comics un fumetto su cui sta lavorando da qualche anno, \"The Umbrella Academy\". La casa editrice accett\u00f2 di produrre il fumetto, realizzando un grande sogno di Gerard. Nel 2008 grazie a \"The Umbrella Academy\" ha vinto il prestigioso premio per autori di fumetti, l'Eisner Award.\nSempre nel 2008 collabora con i Julien-K al remix di \"Sleep When I'm Dead\" dei The Cure, inserito nel loro EP \"Hypnagogic States\". Il 2009 lo vede invece scrivere e co-produrre il brano \"Safe and Sound\", cantato dal giapponese Kyosuke Himuro come tema principale della versione originale del film \"\", la versione completa del film facente parte della celebre \"Compilation of Final Fantasy VII\" della Square Enix.\nNel 2010 \u00e8 stato pubblicato il quarto album in studio dei My Chemical Romance, \"\". L'ispirazione del concept di questo album \u00e8 un fumetto scritto da Gerard e Shaun Simon, intitolato semplicemente 'Killjoys', che \u00e8 stato illustrato da Becky Cloonan e pubblicato il giorno del Free Comic Book Day 2013.\nNel 2012 Gerard ha realizzato con il produttore e DJ deadmau5 il brano \"Professional Griefers\", raggiungendo un nuovo record per il costo di realizzazione del video ufficiale. Vengono infatti utilizzati per il video oltre 2.000 fan e oltre 2 mesi di post-produzione. Sempre nello stesso anno partecipa in veste di produttore esecutivo all'album \"I'm a UFO in This City\" dei LostAlone\nNel marzo 2013, dopo la pubblicazione delle 10 tracce appartenenti all'album/raccolta \"Conventional Weapons\", annuncia lo scioglimento dei My Chemical Romance e ne spiega le ragioni in una lunga lettera pubblicata su Twitter, che conclude affermando che la band rimarr\u00e0 per sempre viva nel suo cuore, in quello degli altri membri e dei fan in quanto i My Chemical Romance non sono stati semplicemente una band, ma un'idea.\nNell'ottobre 2013 Gerard annuncia su Twitter che sta lavorando a qualcosa di veramente importante, e pubblica una parte di un suo disegno in lavorazione. Questo si riveler\u00e0 la copertina della prima Greatest Hits dei My Chemical Romance, \"May Death Never Stop You\". L'album, pubblicato nel marzo 2014, contiene le loro canzoni pi\u00f9 conosciute e un brano inedito, \"Fake Your Death\", composto dai membri della band prima di decidere di sciogliere il gruppo.\nIl 31 ottobre 2019, sei anni in seguito allo scioglimento della band, Way \u2013 insieme al fratello Mikey Way, a Frank Iero e a Ray Toro \u2013 comunica la \"reunion\" dei My Chemical Romance, annunciando che il gruppo si esibir\u00e0 nuovamente insieme il 20 dicembre dello stesso anno a allo Shrine Expo Hall di Los Angeles, in California; nei giorni successivi, il gruppo annuncia tre nuove esibizioni dal vivo in un tour internazionale, previste per l'anno 2020 in Australia, Nuova Zelanda e Giappone.\nE, successivamente, verranno annunciati un tour in Nord America e altre date in: Germania, Italia, Inghilterra, Russia e Irlanda.\nCarriera solista (2014-presente).\nAd aprile 2014 arriva la notizia che Way ha registrato una canzone per il film horror \"Tusk\", diretto da Kevin Smith e ancora in post-produzione. Nel maggio 2014 viene pubblicato il singolo \"Falling in Love (Will Kill You)\" di Wrongchilde (progetto da solista di Mat Devine dei Kill Hannah), realizzato con la collaborazione vocale di Way.\nIl 5 maggio 2014 viene annunciato che Gerard Way ha firmato un contratto discografico con la Warner Bros. Records per la pubblicazione del suo primo album. Successivamente fa il suo debutto dal vivo come solista durante i festival di Reading e Leeds nell'agosto 2014, per poi annunciare un proprio tour con alcune date negli Stati Uniti, accompagnato dalla band di supporto \"The Hormones\".\nNel giugno 2014 esce il singolo \"Action Cat\", che anticiper\u00e0 l'album di debutto da solista del cantante. Il titolo, \"Hesitant Alien\", viene rivelato il 14 luglio 2014 da Way stesso su Twitter. Successivamente viene annunciata anche la lista tracce e la sua data di pubblicazione, fissata per il 30 settembre. Il 19 agosto viene dato il via ai preordini dell'album e viene pubblicato il singolo \"No Shows\", presentato il giorno prima in anteprima su BBC Radio 1. Il brano viene accompagnato da un video musicale, il primo ufficiale del cantante, pubblicato lo stesso giorno e diretto da Jennifer Juniper Stratford. L'album \"Hesitant Alien\" viene quindi pubblicato il 30 settembre, e un secondo video musicale, sempre diretto da Stratford, viene pubblicato il 6 ottobre per anticipare il terzo singolo estratto dall'album, \"Millions\", pubblicato il 17 novembre 2014.\nIn occasione del Record Store Day 2016, Gerard Way pubblica due brani inediti non inseriti nell'album di debutto, \"Don't Try\" e \"Pinkish\", per \u00abconcludere il capitolo di \"Hesitant Alien\"\u00bb.\nIl 26 ottobre 2018, a due anni di distanza dall'ultima produzione musicale, Way pubblica un nuovo singolo dal titolo \"Baby You're a Haunted House\". Il 15 novembre viene pubblicato un altro singolo inedito, \"Getting Down the Germs\", scritto insieme al musicista Ray Toro, seguito il 14 dicembre da un altro inedito, \"Dasher\", realizzato in collaborazione con Lydia Night, cantante dei The Regrettes..\nIl 24 gennaio 2019, in occasione dell'uscita del trailer della prima stagione della serie televisiva \"The Umbrella Academy\", Way pubblica una cover del brano di Simon &amp; Garfunkel \"A Hazy Shade of Winter\", realizzata in collaborazione con Ray Toro. Il 7 febbraio, Way pubblica uno nuovo brano facente parte della colonna sonora di \"The Umbrella Academy\", cover del singolo \"Happy Together\" dei The Turtles, realizzato anch'esso in collaborazione con Ray Toro.\nInfluenze musicali.\nLe pi\u00f9 grandi influenze dichiarate da Way sono Bruce Dickinson degli Iron Maiden e Geoff Rickly dei Thursday, influenze che lo spinsero a voler diventare un cantante. Inoltre da giovane ascoltava anche Metallica, Glenn Danzig, Morrissey, Misfits, The Smiths, The Cure, Queen, David Bowie e altri, che lo influenzarono significativamente nella scrittura delle canzoni per i My Chemical Romance.\nDopo aver iniziato la sua carriera da solista il suo modo di scrivere musica \u00e8 mutato sensibilmente, volendo indirizzare le sue canzoni a un pubblico pi\u00f9 adulto rispetto a quello dei My Chemical Romance:\nPer la scrittura del suo album di debutto si \u00e8 ispirato ad artisti quali Morrissey, David Bowie, Pulp, Blur e Pixies.\nVita privata.\nAlla fine del tour in Giappone del 2004 con i My Chemical Romance, a causa di incomprensioni il batterista della band Matt Pelissier viene allontanato dalla band. Durante questo periodo di tensioni Gerard cade in un momento di depressione profonda e all'abuso di alcool si aggiungono antidepressivi, Xanax e consumo occasionale di cocaina, che una sera arrivano a fargli considerare il suicidio. Egli chiam\u00f2 al telefono per chiedere aiuto al manager della band, Brian Schecter, che riusc\u00ec a calmarlo. In seguito a quella notte, Way decise di abbandonare definitivamente l'utilizzo di droghe e di disintossicarsi.\nDurante il tour Projekt Revolution a cui la sua band ha preso parte nel 2007 Gerard ha incontrato di nuovo Lindsey Ballato, Lyn-Z, bassista della band Mindless Self Indulgence. I due si erano conosciuti nel 2003 quando i My Chemical Romance, non ancora famosi, avevano aperto un concerto per la band di lei. Gerard e Lindsey si sono sposati il 5 settembre 2007 e si sono stabiliti a Los Angeles, in California. La prima figlia della coppia, Bandit Lee Way, \u00e8 nata il 27 maggio 2009."}
{"id": "1163413", "revid": "767487", "url": "https://it.wikipedia.org/wiki?curid=1163413", "title": "Live in USA", "text": " \nLive in USA \u00e8 il primo album dal vivo del gruppo musicale italiano Premiata Forneria Marconi, pubblicato nel 1974 dalla Numero Uno.\nIl Disco.\nL'album fu registrato durante il \"tour\" negli Stati Uniti del 1974. Le varie tracce furono ricavate da due soli concerti, cio\u00e8 quello effettuato il 22 agosto dello stesso anno alla Sala congressi dell'Universit\u00e0 di Toronto, e quello del successivo 31 agosto al \"Schaefer Music Festival\" nel Central Park di New York. Per fissare su nastro le due esibizioni, la PFM ricorse all'utilizzo di due studi mobili di registrazione, rispettivamente l\"'Enactron Studio Mobile\" e il \"Record Plant Mobile\"; i missaggi furono invece effettuati a Londra nel settembre seguente presso gli \"Olympic\" e i \"Command Studios\"."}
{"id": "1163418", "revid": "439868", "url": "https://it.wikipedia.org/wiki?curid=1163418", "title": "Chiesa della Misericordia", "text": ""}
{"id": "1163420", "revid": "287204", "url": "https://it.wikipedia.org/wiki?curid=1163420", "title": "Tour della Nazionale di rugby a 15 della Nuova Zelanda 1924-1925", "text": "Tra il 1924 e il 1925 gli \"All Blacks\" intrapresero uno storico tour in cui vinsero tutti i 32 incontri disputati.\nNon riusc\u00ec il \"grande slam\", ossia la vittoria contro tutte le squadre britanniche (avvenuta solo due volte successivamente) per il rifiuto della federazione scozzese per una questione economica."}
{"id": "1163422", "revid": "773636", "url": "https://it.wikipedia.org/wiki?curid=1163422", "title": "Chiesa della Misericordia (Grosseto)", "text": "La chiesa di San Giovanni Battista, nota comunemente come chiesa della Misericordia, \u00e8 la chiesa dell'omonima confraternita di Grosseto.\nLa chiesa, situata alla sinistra dei locali appartenenti alla Misericordia di Grosseto, si affaccia sulla piazza del centro storico dedicata ai martiri d'Istia.\nStoria.\nL'edificio religioso sorse attorno alla met\u00e0 del XIX secolo, nel punto in cui sorgeva la preesistente chiesa di San Leonardo, che venne costruita attorno alla met\u00e0 del XII secolo come oratorio con annesso spedale, e demolita nel 1844.\nSecondo la tradizione, l'intero complesso era stato donato dagli Aldobrandeschi all'Ordine dei templari che, in provincia di Grosseto si erano stabiliti anche a Rocchette di Fazio, dove avevano come luoghi di riferimento la pieve di Santa Cristina e l'Ospedaletto. Il complesso venne abbandonato dai templari dopo lo scioglimento dell'Ordine avvenuto nel 1312, quando pass\u00f2 ad un'altra confraternita. Nei secoli successivi la chiesa e l'annesso spedale andarono incontro ad un periodo di lento ma inesorabile degrado che ebbe termine con un restauro avvenuto nella seconda met\u00e0 del XVI secolo. Nei primi anni del XVII secolo inizi\u00f2 ad operare nel complesso la Misericordia, anche se la concessione ufficiale avvenne soltanto alla fine del secolo successivo, dopo l'abbandono della preesistente sede presso la chiesa di San Giovanni Decollato.\nIn seguito alla demolizione di San Leonardo, la chiesa venne quasi interamente ricostruita e fu elevata ad arciconfraternita nel 1854. In passato, la chiesa custodiva alcune pregevoli opere d'arte, attualmente esposte al Museo d'arte sacra della diocesi di Grosseto, tra le quali spicca una \"Madonna con il bambino\" realizzata in stile rinascimentale da Segna di Bonaventura. La chiesa \u00e8 stata poi ristrutturata e restaurata dall'ingegnere Ernesto Ganelli nel 1968.\nL'edificio \u00e8 stato interamente restaurato nel 2010.\nDescrizione.\nLa chiesa della Misericordia presenta la facciata a due ordini con basamento in travertino, tripartita da lesene con capitello sommitale, con il portone sovrastato da un timpano che si apre nella partizione centrale; nelle due partizioni laterali sporgono due caratteristiche luminarie (una per lato). L'ordine superiore della facciata presenta la partizione centrale pi\u00f9 alta che culmina con un frontone sovrastato da una croce; le due partizioni laterali, pi\u00f9 basse, sono chiuse in alto da piccoli frontoni tagliati a met\u00e0 nella parte mediale.\nIl campanile si eleva nella parte posteriore sinistra."}
{"id": "1163423", "revid": "339392", "url": "https://it.wikipedia.org/wiki?curid=1163423", "title": "TAREK", "text": ""}
{"id": "1163432", "revid": "1728", "url": "https://it.wikipedia.org/wiki?curid=1163432", "title": "Super Partes", "text": ""}
{"id": "1163434", "revid": "174925", "url": "https://it.wikipedia.org/wiki?curid=1163434", "title": "U-Boote", "text": ""}
{"id": "1163437", "revid": "116944", "url": "https://it.wikipedia.org/wiki?curid=1163437", "title": "Scrittura capitale libraria", "text": ""}
{"id": "1163439", "revid": "1543377", "url": "https://it.wikipedia.org/wiki?curid=1163439", "title": "Peugeot Lion VA, VC e VY", "text": "Le Peugeot VA, VC e VY sono tre modelli di autovettura prodotti tra il 1906 ed il 1911 dalla casa automobilistica francese Lion-Peugeot.\nProfilo.\nSi tratta di tre vetture di fascia bassa, ma che in alcune versioni tendevano ad affacciarsi anche nel segmento di mercato superiore.\nLa VA, presentata del 1905 al Salone di Parigi, fu anche la prima vettura a fregiarsi del marchio Lion Peugeot. La commercializzazione cominci\u00f2 per\u00f2 all'inizio dell'anno seguente. Era una piccola spider a due posti: il target a cui era indirizzata era piuttosto popolare ed anche le dimensioni lo confermavano, con i suoi 2,85 metri di lunghezza. Era equipaggiata da un monocilindrico da 785 cm\u00b3 in grado di spingerla a 35\u00a0km/h di velocit\u00e0 massima. Il prezzo piuttosto contenuto ne decret\u00f2 il successo: 1000 esemplari costruiti tra il 1906 ed il 1908, per la prima volta una Peugeot raggiunse la fatidica quota delle mille unit\u00e0, un record pareggiato solo dalla VC, nelle sue varie versioni che comprendevano tonneau e single-phaeton. Tale successo pose la VA in diretta concorrenza con la Peugeot Type 69.\nTolta di produzione la VA, la sua eredit\u00e0 sarebbe stata raccolta da un modello che si sarebbe distaccato dalla gamma pretenziosa delle VC e VY di cui la VA faceva parte e si sarebbe posizionata in una fascia pi\u00f9 bassa: tale vettura era la Lion Peugeot BP1 \"B\u00e9b\u00e9\".\nLa VC fu lanciata anch'essa nel 1906 come variante a 4 posti della VA. Era di dimensioni leggermente superiori (2,95\u00a0m di lunghezza) per favorire l'abitabilit\u00e0 interna ed era equipaggiata da un monocilindrico da 1045\u00a0cm\u00b3 di cilindrata. Fu subito era disponibile anche nella variante VC1, con poche differenze. Nel 1909 furono aggiunte anche le versioni VC2 e VC3, equipaggiate dallo stesso propulsore, ma ulteriormente aumentate nelle dimensioni (da 2,95 a 3,32 metri di lunghezza). \nQueste ultime due versioni erano disponibili anche in versione coup\u00e9 e cabriolet.\nNel 1910 furono tolte di produzione la VC e la VC1, mentre l'anno seguente anche le VC2 e VC3 sarebbe scomparse dai listini.\nConobbero complessivamente un buon successo, essendo state prodotte fino al 1911 in 2175 esemplari, di cui 1000 fra VC e VC1.\nLa versione di punta di questa gamma di modelli era rappresentata dalla VY, una vettura a quattro posti di dimensioni contenute, 2.95 metri di lunghezza come le VC e VC1. Di fatto il telaio era analogo a queste ultime, ma cambiava la meccanica. Il motore era infatti un grosso monocilindrico da ben 1841\u00a0cm\u00b3 in grado di spingere la vettura a 50\u00a0km/h. Era paragonabile ad una sorta di antica e rudimentale versione \"granturismo\" di una gamma piuttosto articolata. Ed anche il prezzo pi\u00f9 alto ne tradiva la vocazione ed i risultati commerciali: fu prodotta in soli 142 esemplari tra il 1908 ed il 1909."}
{"id": "1163455", "revid": "122822186", "url": "https://it.wikipedia.org/wiki?curid=1163455", "title": "Elena Bonn\u0117r", "text": "Biografia.\nNacque a Merv, nell'allora Repubblica autonoma del Turkestan, dall'armeno Lebon Sarkisovi\u010d Ko\u010darov (Ko\u010darjan) e dall'ebrea Ruf' Georgievna Bonn\u0117r col nome di battesimo Lusik. Il patrigno, Gevork Sarkisovi\u010d Alichanov, capo dell'ufficio del personale del Comintern, venne fucilato il 13 febbraio 1938. La madre fu arrestata il 10 dicembre 1937 e scont\u00f2 8 anni in un campo di lavoro correzionale nel Kazakistan. In seguito all'arresto di entrambi i genitori, che nel 1954 furono poi riabilitati, nel 1937 la Bonner si trasfer\u00ec a Leningrado dai nonni.\nNel 1940 fin\u00ec la scuola ed inizi\u00f2 a frequentare i corsi serali della facolt\u00e0 di lingua russa e letteratura dell'istituto pedagogico A. I. Gerzen di Leningrado. Partecip\u00f2 alla grande guerra patriottica come volontaria nell'Armata Rossa, nel ruolo di infermiera, subendo una grave contusione e una ferita, dopodich\u00e9 lavor\u00f2 come infermiera semplice e pi\u00f9 tardi, nel 1943, come capo infermiera sul treno sanitario n. 122. Nel 1971 venne riconosciuta come invalida di seconda classe della grande guerra patriottica. Dal 1947 al 1953 Elena studi\u00f2 all'Istituto di medicina di Leningrado, e dopo gli studi lavor\u00f2 come medico.\nEbbe una figlia, Tat'jana (nata nel 1950) e un figlio, Aleksej (nato nel 1956); divorzi\u00f2 dal loro padre, Ivan Vasilevi\u010d Sem\u00ebnov, nel 1965. Nel 1972 spos\u00f2 l'accademico dissidente Andrej Sacharov, che aveva conosciuto due anni prima a Kaluga nel corso di un processo contro dissidenti. Lo sostitu\u00ec nel 1975 alla cerimonia dell'assegnazione del Premio Nobel per la pace ad Oslo. Insieme a Sacharov fu relegata nella citt\u00e0 di Gor'kij.\nDall'inizio della partecipazione attiva di Elena Bonn\u0117r nell'attivit\u00e0 della difesa dei diritti dell'uomo fu soggetta a repressioni e sabotaggi, perquisizioni spesso illegali e furti di documenti inerenti a tale attivit\u00e0 e non. I figli furono costretti ad emigrare. Alla fidanzata del figlio (Liza Alekseeva) fu negato il permesso di emigrare per raggiungere il fidanzato. Per fare in modo che le discriminazioni nei confronti della futura nuora finissero, i coniugi Sacharov (gi\u00e0 relegati a Gor'kij) si sottoposero ad uno sciopero della fame (22 novembre - 9 dicembre 1981). Tale forma di protesta ebbe il suo effetto e Liza Alekseeva fu lasciata emigrare.\nMor\u00ec a 88 anni a Boston per un'insufficienza cardiaca."}
{"id": "1163456", "revid": "1305772", "url": "https://it.wikipedia.org/wiki?curid=1163456", "title": "Reliance Industries", "text": "Reliance Industries Limited \u00e8 la pi\u00f9 grande compagnia privata indiana (la seconda se si considera come indiana la Arcelor Mittal, derivata dalla fusione della indiana \"Mittal\" e dell'europea \"Arcelor\" che ha sede in Europa) con un fatturato di circa 19,976 miliardi di dollari americani e profitti che superano i 2 miliardi. \u00c8 stata fondata dal magnate indiano Dhirubhai Ambani nel 1966, ma \u00e8 stato negli anni '70 che il gruppo si \u00e8 espanso fino a diventare ci\u00f2 che \u00e8 ora. Alla morte di Dhirubhai Ambani, il gruppo \u00e8 stato ereditato dai suoi due figli, Mukesh e Anil Ambani, ma a causa di dissapori tra questi \u00e8 stato diviso tra i due fratelli nel 2006, il primo ha mantenuto il nome dell'azienda fondata dal padre, mentre Anil Ambani ha fondato la Anil Dhirubhai Ambani Group, in cui ha incluso la Reliance Communications.\nPropriet\u00e0.\nIl sito web della compagnia dice che \"1 investitore su 4 in India \u00e8 un azionista della Reliance\". Reliance Industries ha pi\u00f9 di 3 milioni di azionisti nel mondo, e questo la rende una delle aziende pi\u00f9 frazionate del mondo e con un maggior numero di proprietari, dopo la divisione del gruppo nel 2006 questa situazione non \u00e8 cambiata, il gruppo \u00e8 quotato alla borsa indiana e il titolo \u00e8 oggetto di apprezzamento da parte di molti economisti per il suo andamento.\nProdotti.\nReliance Industries Limited produce un grande assortimento di prodotti petroliferi, petrolchimici, inoltre produce fibre e prodotti per la tessitura, e produce anche vestiario (sotto il marchio Vimal).\nSussidiarie.\nLa Reliance Industries Limited opera attraverso alcune aziende sussidiarie:"}
{"id": "1163458", "revid": "20654", "url": "https://it.wikipedia.org/wiki?curid=1163458", "title": "Circoscrizioni di Genova", "text": ""}
{"id": "1163461", "revid": "339392", "url": "https://it.wikipedia.org/wiki?curid=1163461", "title": "Reliance Industries Ltd", "text": ""}
{"id": "1163469", "revid": "56818", "url": "https://it.wikipedia.org/wiki?curid=1163469", "title": "Penisola indiana", "text": ""}
{"id": "1163475", "revid": "767487", "url": "https://it.wikipedia.org/wiki?curid=1163475", "title": "Marco Mendoza", "text": "Musicista di stampo heavy metal molto dotato, ha militato e collaborato con molte \"band\" e \"rockstar\" partecipando ad incisioni, tour ed album principalmente con Whitesnake, Thin Lizzy, David Lee Roth, Blue Murder, Ted Nugent, ed altri.\nBiografia.\nHa trascorso la sua esperienza formativa vivendo a Tijuana, Messico, presso la nonna. Inizi\u00f2 giovanissimo a suonare la chitarra, pass\u00f2 poi a suonare il basso quando fu invitato ad unirsi ad una band locale che cercava appunto il bassista.\nProfessionalmente inizia la carriera nella band di John Sykes, i Blue Murder, dove milita dal 1991 sino al 1993. Questo periodo incider\u00e0 poi la sua vita professionale poich\u00e9 nel tempo spesso i suoi lavori resteranno intrecciati a quelli del suo amico John.\nMendoza si unisce nel 1996 ai Thin Lizzy, gruppo che dopo la morte di Phil Lynott veniva portato avanti da John Sykes, per poi lasciarli nel 2000.\nNel 2000 viene ingaggiato da David Coverdale, dapprima per suonare nel suo album solista \"Into the Light\", poi per unirsi agli Whitesnake, band nella quale aveva precedentemente suonato il suo amico John Sykes.\nDal 2001 al 2003 ha partecipato alle tourn\u00e9e di Ted Nugent e agli album \"Full Bluntal Nugity\" e \"Craveman\".\nContemporaneamente suona con la band Soul Sirkus e collabora con moltissimi altri musicisti dal background pi\u00f9 disparato come ad esempio: Suzy K, Right Said Fred, Robert Williams, Roch Voisine, Rafael Aragon, Debby Yeager, Tin Drum e Tommy Shaw.\nNel 2004 ritorna negli Whitesnake, dove appare in tutte le tourn\u00e9e fino al 2007, comparendo anche nel DVD \"Live... In the Still of the Night\" del 2006. Durante questo periodo ha occasione di incontrare Tommy Aldridge, un batterista che lo affiancher\u00e0 spesso nei suoi lavori e partecipazioni.\nIntanto contemporaneamente ha anche suonato in molti album tributo come: ' (1999), \"Metallic Assault: A Tribute to Metallica\" (2000), \"Stone Cold Queen: A tribute\" (2002), poi in una \"All Star Lineup\" suonando alcuni pezzi dei Pink Floyd (2002) e in ' (2002).\n\u00c8 ritornato nei Thin Lizzy nel 2005 rimpiazzando Randy Gregg. Nel 2006 Marco ha partecipato al tour di Ted Nugent nuovamente, dividendosi anche nello stesso periodo tra le date di Thin Lizzy, Whitesnake e successivamente anche Lynch Mob.\nNel 2007 appare sull'album di debutto solista della cantante dei The Cranberries, Dolores O'Riordan, intitolato \"Are You Listening?\".\nAttualmente \u00e8 il bassista dei riformati Thin Lizzy, dove suona ancora John Sykes; con il gruppo hard rock esegue una \"tourn\u00e9e europea\" e contemporaneamente presta i suoi servigi alla \"tourn\u00e9e mondiale\" della cantante Dolores O'Riordan.\nMarco al momento vive a Los Angeles, e quando non \u00e8 in tour con qualche gruppo o non lavora con John Sykes ai suoi progetti solisti, si dedica alla sua \"trio band\" \"Marco Mendoza, Joey Heredia, Renato Neto\" ogni marted\u00ec sera al \"La Ve Lee Jazz Club\", \"Studio City\", (LA). Con questi ha inciso recentemente un CD \"Live\".\nIl 6 luglio 2007 esce il suo primo album solista con la collaborazione di Richie Kotzen.\nNel 2008 Marco entra a far parte di una super rock band chiamata La Famiglia Superstar con Steve Saluto (chitarra), Atma Anur (batteria) e Terry Ilous (voce). La band si esibisce in tour e successivamente entra in studio per la registrazione di un album.\nNel 2010 Mendoza apre una collaborazione con Andrea Braido, storico chitarrista e strumentista italiano, insieme fanno molte serate live in Italia, mentre nel 2011 suona con Nicola Costa, altro grande chitarrista Rock/Blues italiano, insieme partono per un tour europeo, Marco cos\u00ec riesce a far sue delle sonorit\u00e0 lievi e delicate concentrando tutte le sue forze in uno spettacolo favoloso e pieno di groove e buona musica.\nNel dicembre 2012 contribuisce alla fondazione dei Black Star Riders, band nata dalle ceneri dei Thin Lizzy. I Black Star Riders hanno pubblicato il loro primo album \"All Hell Breaks Loose\" nel maggio 2013."}
{"id": "1163476", "revid": "116944", "url": "https://it.wikipedia.org/wiki?curid=1163476", "title": "Capitale quadrata lapidaria", "text": ""}
{"id": "1163477", "revid": "9114304", "url": "https://it.wikipedia.org/wiki?curid=1163477", "title": "Sven Vaeth", "text": ""}
{"id": "1163478", "revid": "287204", "url": "https://it.wikipedia.org/wiki?curid=1163478", "title": "National Stock Exchange of India", "text": "Il National Stock Exchange of India (abbreviato in NSE) \u00e8 la borsa valori indiana. \u00c8 stata fondata nel 1992 e ha sede a Mumbai, per il numero e il valore di transazioni che vi viengono effettuate \u00e8 la prima borsa indiana e la terza in Asia, per quanto riguarda invece la capitalizzazione di mercato \u00e8 al secondo posto tra le borse asiatiche."}
{"id": "1163485", "revid": "1610933", "url": "https://it.wikipedia.org/wiki?curid=1163485", "title": "Colibr\u00ec golarubino", "text": ""}
{"id": "1163492", "revid": "767487", "url": "https://it.wikipedia.org/wiki?curid=1163492", "title": "Nastradamus (singolo)", "text": "Nastradamus \u00e8 il primo singolo tratto da \"Nastradamus\", quarto album del rapper Nas.\nLa canzone \u00e8 prodotta dal collaboratore di lunga data L.E.S..\nIl video.\nInizialmente il video di \"Nastradamus\" sfruttava la tecnologia 3D, allegando al singolo un paio di occhiali 3D per l'occasione."}
{"id": "1163493", "revid": "767487", "url": "https://it.wikipedia.org/wiki?curid=1163493", "title": "Hellogoodbye", "text": "Gli Hellogoodbye sono una band indie rock/emo-pop statunitense formatasi nel 2001.\nBiografia.\nNel 2006 gli Hellogoodbye fanno un'apparizione al Vans Warped Tour, nell'agosto dello stesso anno la \"Drive-Thru Records\" decide di pubblicare il loro primo album \"Zombies! Aliens! Vampires! Dinosaurs!\" e il primo singolo \"Shimmy Shimmy Quarter Turn\". L'album non vende molto perci\u00f2 nel 2007 si punta sull'uscita di un altro singolo, \"Here (In Your Arms)\" che ottiene un discreto successo negli Stati Uniti e nel Regno Unito e fa velocemente risalire l'album dal fondo della classifica, che riesce a raggiungere il 13\u00ba posto della Billboard 200. Successivamente intraprendono un lungo tour che tocca anche Regno Unito e Giappone."}
{"id": "1163494", "revid": "339392", "url": "https://it.wikipedia.org/wiki?curid=1163494", "title": "Giudizio finale", "text": ""}
{"id": "1163496", "revid": "1573940", "url": "https://it.wikipedia.org/wiki?curid=1163496", "title": "Neogastropoda", "text": "I Neogasteropodi (Neogastropoda ) sono un ordine di molluschi gasteropodi della sottoclasse Caenogastropoda. Sono anche detti Stenoglossi.\nDescrizione.\nNeogastropoda comprende un gruppo molto diversificato di gasteropodi marini predatori con oltre 16.000 specie viventi. I neogastropodi sono dominanti in molti ambienti bentonici e raggiungono la loro massima diversit\u00e0 nei mari tropicali. La caratteristica pi\u00f9 importante di Neogastropoda \u00e8 il loro comportamento predatorio attivo (la maggior parte delle specie sono carnivore), che \u00e8 stato ottenuto dopo importanti cambiamenti morfologici tra cui, ad esempio, l'allungamento del canale sifonale, uno spostamento nell'apertura della bocca in una posizione terminale sulla testa e la formazione di una proboscide ben sviluppata.\nStoricamente i Neogastropodi sono stati considerati un gruppo naturale, chiaramente differenziato dagli altri Caenogastropodi e pertanto considerati un gruppo monofiletico sulla base di diverse sinapomorfie per lo pi\u00f9 legate all'anatomia dell'apparato digerente. .\nLa documentazione fossile disponibile dei Neogastropoda \u00e8 piuttosto completa e supporta uno scenario evolutivo ampiamente accettato di un'origine del gruppo nel Cretaceo inferiore seguito da due cicli di rapida diversificazione rispettivamente nel tardo Cretaceo e nel Paleocene.\nTassonomia.\nSecondo la tassonomia attualmente accettata, l'ordine contiene le seguenti superfamiglie:\nAppartengono inoltre a questo ordine una serie di famiglie, per lo pi\u00f9 estinte, attualmente (2020) ancora non assegnate a nessuna superfamiglia:"}
{"id": "1163503", "revid": "767487", "url": "https://it.wikipedia.org/wiki?curid=1163503", "title": "Black Spirit", "text": "I Black Spirit furono un gruppo di rock progressivo composto da musicisti italiani che operavano in Germania. Attivi nei primi anni settanta, realizzarono un unico album, pubblicato originariamente in Germania e in seguito anche nel Regno Unito.\nBiografia.\nI membri dei Black Spirit erano italiani emigranti che lavoravano a Wolfsburg, in una fabbrica di automobili. La formazione comprendeva Nicola Ceravolo (chitarra), Giovanni Granato (basso), Gianni Piras (batteria) e Salvatore Curto (voce e tastiere).\nDal 1970 al 1973 si esibirono in un numerosi concerti, soprattutto nella zona di Amburgo, per poi iniziare a lavorare al loro primo album. I nastri rimasero nelle mani del loro tecnico del suono, Johnny Pesce, quando questi abbandon\u00f2 il gruppo. Pesce riusc\u00ec a farli pubblicare nel 1978 da una etichetta specializzata in rock progressivo, la Brutkasten. Negli anni novanta l'album, intitolato semplicemente \"Black Spirit\", fu ripubblicato da Kissing Spell nel Regno Unito e (su CD) da Ohrwaschl (Germania)."}
{"id": "1163510", "revid": "74801", "url": "https://it.wikipedia.org/wiki?curid=1163510", "title": "Las Anod", "text": "Las Anod \u00e8 il capoluogo della regione del Sool nel sud-est del Somaliland.\nC'\u00e8 una disputa tra gli Stati del Somaliland e del Puntland.\nLa citt\u00e0 fu parte del precedente Protettorato Britannico del Somaliland, che guadagn\u00f2 l'indipendenza dal Regno Unito il 26 giugno 1960.\nLas Anod \u00e8 una delle 5 pi\u00f9 grandi citt\u00e0 del Somaliland ed ha una popolazione attorno alle persone.\nDal 2003, Las Anod \u00e8 stata sotto controllo del Puntland.\nIl 15 ottobre 2007 le forze armate del Somaliland hanno preso il controllo della citt\u00e0 in una battaglia contro l'esercito del Puntland."}
{"id": "1163511", "revid": "3732", "url": "https://it.wikipedia.org/wiki?curid=1163511", "title": "Corona iugoslava", "text": ""}
{"id": "1163513", "revid": "371529", "url": "https://it.wikipedia.org/wiki?curid=1163513", "title": "Aldo Ray", "text": "Biografia.\nDi origini italiane, il padre era nato a Vittorio Veneto, in provincia di Treviso. Dal 1944 al 1946 Aldo Ray fece parte di una squadra di sommozzatori dell'U.S. Navy, con la quale partecip\u00f2 allo scontro di Okinawa, sede di una delle pi\u00f9 grandi battaglie della seconda guerra mondiale. Al termine del conflitto segu\u00ec gli studi all'University of California di Berkeley.\nNel 1951 fu eletto sceriffo nella cittadina californiana di Crockett e, nello stesso periodo, esord\u00ec nel cinema con un ruolo marginale in \"Saturday's Hero\" di David Miller. Dimessosi dalla carica istituzionale, si trasfer\u00ec definitivamente a Hollywood, interpretando due film commedia sotto la regia di George Cukor: \"Vivere insieme\" (1952), accanto a Judy Holliday, e \"Lui e lei\" (1952), dove interpret\u00f2 un pugile suonato, accanto a Spencer Tracy e Katharine Hepburn. \nDurante il corso degli anni cinquanta, Ray godette di una certa notoriet\u00e0 sugli schermi, grazie a una serie di ruoli di rude soldato in film bellici quali \"Prima dell'uragano\" (1955) di Raoul Walsh, \"Uomini in guerra\" (1957) di Anthony Mann, e \"Il nudo e il morto\" (1958), ancora di Walsh, tratto da un celebre romanzo di Norman Mailer. Ma fu altrettanto efficace nel ruolo di Albert, l'affabile detenuto di \"Non siamo angeli\" (1955), gradevole commedia interpretata accanto a Humphrey Bogart e Peter Ustinov, con i quali form\u00f2 il terzetto di romantici e amabili forzati che la vigilia di Natale evadono da un carcere dell'Isola del Diavolo e trovano ospitalit\u00e0 presso una famiglia di Caienna, aiutandola negli affari e a liberarsi dagli avidi e dispotici parenti, appena giunti dall'Europa.\nAttore dalla recitazione istintiva, di costituzione virile e robusta, con un particolare tono di voce stridula, Ray si specializz\u00f2 nei ruoli di personaggi grezzi, muscolosi ma amabili. In oltre quarant'anni di carriera apparve in pi\u00f9 di sessanta film, pur di qualit\u00e0 sempre pi\u00f9 modesta con il trascorrere degli anni, con ruoli da comprimario che egli si trov\u00f2 a dover accettare per far fronte a pressanti problemi finanziari.\nSi spos\u00f2 tre volte: dal matrimonio con Shirley Green (1947-1953) ebbe un figlio. Il secondo matrimonio con l'attrice Jeff Donnell dur\u00f2 dal 1954 al 1956. Dal terzo matrimonio (1960-1967) con la produttrice e responsabile di casting Johanna Bennett, Ray ebbe tre figli, di cui uno, Eric DaRe, \u00e8 diventato anch'egli un attore di cinema.\nColpito da un tumore alla gola, Ray mor\u00ec nel 1991 nella citt\u00e0 di Martinez, in California."}
{"id": "1163514", "revid": "14691", "url": "https://it.wikipedia.org/wiki?curid=1163514", "title": "Rivoluzione Messicana", "text": ""}
{"id": "1163516", "revid": "1543377", "url": "https://it.wikipedia.org/wiki?curid=1163516", "title": "Iso Rivolta Fidia", "text": "La Iso Rivolta Fidia, anche denominata Iso Rivolta S4 per i mercati esteri, \u00e8 una berlina prodotta dalla Iso Rivolta tra il 1968 ed il 1974.\nLa nascita.\nPartendo dal pianale allungato (da 270 a 285 cm) della IR300/340, la Iso Rivolta avvi\u00f2, nella seconda met\u00e0 degli anni sessanta, la progettazione di una berlina a 4 porte.\nLa scelta, strategicamente, non era azzardata: l'unica 4 porte \"gran lusso\" ad alte prestazioni, la Maserati Quattroporte, stava per uscire di produzione e la Casa del tridente non aveva in cantiere, nonostante il successo del modello, un'erede (la \"Quattroporte II\" fece, infatti, la sua fugace apparizione solo nel 1976, 6 anni dopo l'uscita di listino della prima serie).\nMentre il disegno della carrozzeria venne affidato alla Ghia, la meccanica rimaneva quella della IR300/340.\nIl telaio era in acciaio (con la scocca portante), l'avantreno a ruote indipendenti con quadrilateri oscillanti, il retrotreno a ponte De Dion, i freni a disco su tutte le ruote (con quelli posteriori montati all'uscita dei semiassi dal differenziale), la trazione posteriore, lo sterzo a circolazione di sfere con servosterzo ed il cambio manuale a 4 rapporti (Borg Warner) o a 5 marce (ZF).\nAnche il motore era il solito V8 Chevrolet di 5358cm\u00b3 a carburatore quadricorpo, offerto sia in configurazione da 300cv (abbinabile, a richiesta, anche ad un cambio automatico General Motors) che da 350cv (solo con trasmissione manuale).\nL'originale e dinamica (grazie alla linea della porta posteriore e alle prese d'aria di sfogo del calore dei freni) berlina a 3 volumi e 4 sportelli \"Fidia 4S\", venne presentata al pubblico nel 1968.\nL'evoluzione.\nNel 1970 la cilindrata del motore venne incrementata a 5736\u00a0cm\u00b3. A parit\u00e0 di potenza massima (300 o 350cv), migliorava la distribuzione di coppia motrice e quindi l'elasticit\u00e0 di marcia. Dalla gamma venne tolto il cambio manuale a 4 rapporti.\nNel 1972, a causa della richiesta della GM di avere pagati anticipatamente i motori, da acquistare oltretutto in blocco (che significava, per la Iso un pagamento anticipato di un anno), la Casa di Bresso abbandon\u00f2 il propulsore Chevrolet per adottare il Ford \"Cleveland\".\nNon fu un'operazione semplice perch\u00e9 il V8 Ford di 5762\u00a0cm\u00b3 da 325cv era pi\u00f9 ingombrante e pi\u00f9 \"caldo\" del precedente ed i tecnici Iso dovettero modificare il telaio per creare spazio al propulsore e ai radiatori maggiorati.\nIl cambio automatico divenne anch'esso Ford, mentre quello manuale (a 5 marce) rimase invariato.\nCon l'occasione la Fidia venne ritoccata sia all'esterno (mascherina e altri particolari) che all'interno (sedili, consolle centrale).\nLa produzione della Fidia termin\u00f2 nel dicembre del '74, con la chiusura della Iso.\nNe sono state costruiti in tutto 192 esemplari.\nLa \"Fidia\" fu l'auto personale del musicista John Lennon che ne possedette tre esemplari. Il primo venne acquistato da Lennon in visita al Salone di Londra con la moglie Cynthia; i coniugi si portarono a casa l'esemplare in esposizione, staccando un assegno di 8000 Sterline."}
{"id": "1163521", "revid": "1543377", "url": "https://it.wikipedia.org/wiki?curid=1163521", "title": "Peugeot Type 81, 96 e 106", "text": "Le Type 81, 96 e 106 erano tre modelli di autovettura prodotti dal 1906 al 1908 dalla Casa automobilistica francese Peugeot.\nProfilo.\nNel 1906 fu introdotta la Type 81, chiamata a raccogliere l'eredit\u00e0 della precedente Type 71. Era una vettura a vocazione familiare, equipaggiata da un motore non tanto potente quanto elastico. Si trattava di un 4 cilindri da 2207 cm\u00b3 di cilindrata in grado di erogare appena 15 CV di potenza massima a 1400 giri/min.\nFu disponibile in tre varianti di carrozzeria ed ebbe un discreto successo soprattutto come taxi. Era lunga 3.82 metri per 1.61 di larghezza, ingombri che per l'epoca erano generosi ma non esagerati, tipici di una vettura di classe medio-alta. In particolare, questa vettura di concezione relativamente moderna per l'epoca viene ricordata per essere l'immediata antenata dei famosi taxi della Marna, impiegati con successo durante la Prima guerra mondiale.\nTra le caratteristiche di questa vettura vi furono l'adozione di un radiatore piatto e della trasmissione tramite albero. La Type 81 fu prodotta nel solo 1906 in 251 esemplari.\nFu sostituita nel 1907 dalla Type 96, pi\u00f9 grande e spaziosa (4.1 metri di lunghezza), prodotta su un telaio dal passo maggiorato ed equipaggiata dallo stesso motore della Type 81. Fu prodotta in 55 esemplari solo nel 1907.\nIl 1908 vide invece l'introduzione, sempre per quell'anno, della Type 106, di ingombri analoghi a quelli della Type 96 ed equipaggiata dalla stessa motorizzazione di 2.2 litri. Fu prodotta in 109 esemplari."}
{"id": "1163527", "revid": "20787", "url": "https://it.wikipedia.org/wiki?curid=1163527", "title": "Al Saad Doha", "text": ""}
{"id": "1163531", "revid": "326822", "url": "https://it.wikipedia.org/wiki?curid=1163531", "title": "Epigrafe marmorea di Dante Alighieri (Benevento)", "text": ""}
{"id": "1163533", "revid": "404449", "url": "https://it.wikipedia.org/wiki?curid=1163533", "title": "Chiese di Grosseto", "text": "Elenco e breve descrizione delle chiese situate nel comune di Grosseto. Tutte le chiese ubicate nel territorio comunale appartengono alla diocesi di Grosseto, fatta eccezione unicamente per l'oratorio della Madonna della Pace ai Cerri Alti che \u00e8 incluso nella diocesi di Pitigliano-Sovana-Orbetello.\nCappelle.\nTra le altre cappelle del territorio comunale si ricordano la cappella del Convitto femminile Sant'Anna, dell'Ospedale, della casa di cura di via Don Minzoni, della casa di riposo Francesco Ferrucci, la cappella del seminario vescovile, la cappella del collegio Enaoli di Rispescia, la cappella del centro salesiano Pier Giorgio Frassati e la cappella dell'Istituto Santa Elisabetta. Infine sono menzionare le numerose cappelle private situate nei cimiteri della Misericordia e di Sterpeto, alcune delle quali di valore storico-architettonico, e la cappella dei caduti, presso il cimitero di Istia d'Ombrone."}
{"id": "1163539", "revid": "36426", "url": "https://it.wikipedia.org/wiki?curid=1163539", "title": "Seduzione (meccanismi psicologici)", "text": ""}
{"id": "1163541", "revid": "1709244", "url": "https://it.wikipedia.org/wiki?curid=1163541", "title": "Ferruccio Magnani", "text": "Per la sua appartenenza politica scont\u00f2 diversi periodi in carcere, nel 1937 venne indagato e trascorse un periodo di 40 giorni in carcere ma visto che non emerse nulla a suo carico dovette essere rilasciato. Nel gennaio 1938 fu di nuovo arrestato assieme a una cinquantina di antifascisti bolognesi e deferito al Tribunale speciale per \"organizzazione comunista\". Nel rapporto della polizia si legge che \"Sfruttava, ai fini della propaganda comunista, il metodo cos\u00ec detto dell'attivit\u00e0 legale, cercava, cio\u00e8, di dilatare i malumori per la disoccupazione, di far sorgere discussioni e reazioni apparentemente leciti, di esercitare azione disgregativa e di sfruttare tutto quanto sotto l'aspetto apparentemente legale potesse servire ai fini di partito\".\nNel novembre 1938 fu condannato a 8 anni di carcere per \"costituzione del PCI, appartenenza allo stesso e propaganda\", periodo che scont\u00f2 nelle carceri di Bologna, Roma, Civitavecchia e Spoleto.\nDopo la caduta del regime, nell'agosto 1944 entr\u00f2 in clandestinit\u00e0 e venne incaricato dal PCI di assumere la funzione di commissario politico della Brigata Partigiana Stella Rossa (estate - ottobre 1944), della Brigata Bolero (ottobre - novembre 1944) e della 7\u00aa brigata GAP \"Gianni Garibaldi\" (novembre 1944 - 5 dicembre 1944).\nCon la 7\u00aa brigata GAP prese parte alla Battaglia di Porta Lame, capitanando il gruppo distaccato presso l'Ospedale Maggiore.\nIl 5 dicembre 1944, fu riconosciuto da alcuni fascisti e ferito. Trasportato all'Ospedale Sant'Orsola vi mor\u00ec lo stesso giorno per ferite al torace e all'addome. La notizia della sua morte venne data da un volantino del comando della 7\u00aa brigata GAP \"Gianni Garibaldi\" in data 27 dicembre 1944.\nRiconoscimenti.\nIl suo nome venne dato alla 6\u00aa brigata di citt\u00e0 e a un battaglione della \"Prima Brigata Garibaldi \"Irma Bandiera\"\". Riconosciuto partigiano, con il grado di tenente colonnello, dal 10 settembre 1943 al 5 dicembre 1944. In suo onore venne intitolata una strada e una sezione del Partito Comunista Italiano di Bologna."}
{"id": "1163542", "revid": "57872", "url": "https://it.wikipedia.org/wiki?curid=1163542", "title": "Pittura fiamminga a Genova", "text": "Per pittura fiamminga a Genova si intende la pittura fiamminga importata in Genova grazie agli scambi commerciali e poi monetari, relativi all'attivit\u00e0 dei banchieri genovesi, avvenuti tra Genova e le Fiandre.&lt;br&gt;\nL'importazione a Genova di tali opere si ha a partire dal XV secolo, a cominciare dalla \"Pala Giustiniani\" di Van Eyck. Tali opere in Genova vennero poi disperse in seguito delle soppressioni dei conventi sotto la Repubblica Ligure (1797) e, successivamente, a causa delle vendite private nell'Ottocento.\nXV secolo.\nDa quanto sappiamo tra i primi acquisti di opere fiamminghe da parte di Genovesi sono una \"Madonna col Bambino\" ora alla Pinacoteca di Dresda, ma presente in Genova per essere stata commissionata da Michele Giustiniani nel 1437 e un quadro, questa volta di motivo profano commissionato da Battista Lomellini per farne dono ad Alfonso di Napoli nei suoi primi anni di regno (iniziato nel 1442). Del secondo se ne ha per\u00f2 solo notizia, non si sa se passasse per Genova o fosse solo inviata dal suo committente direttamente a Napoli; essa viene per\u00f2 descritta da una lettera di Bartolomeo Facio (umanista spezzino alla corte del sovrano aragonese).\nXVI secolo.\nNote sono le opere provenienti dal monastero della Cervara, come il famoso polittico di Gerard David, commissionato nel 1506.\nIn sintonia ad esso, almeno per quanto riguarda alla sobriet\u00e0 raccolta in un interno, \u00e8 l\"'Annunciazione\" di Jan Provost. Venne dipinta nel 1515 per la chiesa di San Colombano. La chiesa che lo ospitava (San Colombano, gi\u00e0 chiesa benedettina, poi accorpata all'Ospedale degli Incurabili o Ospedaletto, in Piccapietra) venne distrutta e, attualmente, la pala si trova a Palazzo Bianco, nelle stesse sale riservate ai Fiamminghi dove sta anche la pala di David.\nUn altro trittico fiammingo lo si trova nella chiesa di San Lorenzo della Costa, di autore incerto, ma sicuramente fiammingo. Questa \u00e8 una delle poche opere che non hanno mutato collocazione nel corso dei secoli.\nSempre del XVI secolo \u00e8 il famoso \"Trittico in San Donato\" o l\"'Adorazione dei Magi\" di Joos van Cleve, in cui compare il committente genovese Stefano Raggi. Dello stesso autore \u00e8 un ritratto femminile ora alla Galleria nazionale di palazzo Spinola.\nL\"'Adorazione dei Magi\", scomparso nell'assedio austriaco di Genova del 1746 \u00e8 ricomparso anni dopo a Dresda, dove si trova tuttora accanto alla pala Giustiniani di Van Eyck del secolo precedente. Oggi si trova nuovamente presso la Chiesa di San Donato a Genova.\nAltro autore che lavora per committenti genovesi \u00e8 Jan Matsys, figlio di Quentin, che esegue una \"Madonna\"' ora a Palazzo Bianco. Questo artista opera all'epoca di Andrea Doria e introduce nell'arte delle Fiandre ulteriori elementi manieristico-rinascimentali. Di lui \u00e8 nota la \"Pala con il giardino di Flora\", sul cui sfondo si riproduce minuziosamente la conformazione della citt\u00e0 di Genova al tempo dell'arrivo al potere di Andrea Doria.\nXVII secolo.\nNel Seicento furono attivi in citt\u00e0 i due artisti di gran lunga pi\u00f9 importanti (anche per il gran numero di opere che ci hanno lasciato) per la pittura fiamminga a Genova: Paul Rubens e Antoon van Dyck.\nIl primo dei due maestri a soggiornare a Genova fu Rubens che si dedic\u00f2 sia alla realizzazione di opere di tema religioso \u2013 alcune di queste sono tuttora \"in situ\" come quelle della chiesa del Ges\u00f9 \u2013 sia alla realizzazione di ritratti di appartenenti alla nobilt\u00e0 genovese. Tra questi \u00e8 ammirabile ancora in citt\u00e0 il ritratto equestre di Gio. Carlo Doria. A Rubens, inoltre, si deve una magnifica serie di incisioni sui palazzi gentilizi genovesi pubblicati in un volume (\"I Palazzi Genovesi\") che ebbe vasta diffusione in tutta Europa. \nAlcuni anni dopo il soggiorno di Rubens raggiunse Genova Antoon van Dyck ed anch'egli realizz\u00f2 numerosi (nell'ordine di diverse decine) ritratti della nobilt\u00e0 genovese, che sono unanimemente ritenuti tra i pi\u00f9 pregevoli esempi di ritratto barocco. A causa delle molteplici alienazioni dei patrimoni della nobilt\u00e0 genovese la gran parte di queste opere abbondon\u00f2 poi Genova, e sono ora distribuite tra i musei e le collezioni di tutto il mondo, ma alcuni mirabili esempi della ritrattistica vandychina sono ancora fortunatamente in citt\u00e0, come il Ritratto equestre di Anton Giulio Brignole-Sale che per la stessa ripresa del tema equestre si pone in linea di continuit\u00e0 con il precedente rubensiano. Se negli anni genovesi la ritrattistica fu certamente l'attivit\u00e0 principale di Van Dyck, anche il giovane maestro di Anversa ebbe modo di cimentarsi sui temi sacri come nel caso dell'imponente \"Crocifissione\" della chiesa di San Michele Arcangelo a San Michele di Pagana, commissionata dal genovese Francesco Orero.\nIn questo periodo sono presenti anche alcuni pittori che sono pure mercanti d'arte e punti di riferimento: Cornelis de Wael \u00e8 il pi\u00f9 noto di questi ed \u00e8 anche il tramite con gli artisti che dall'Europa Settentrionale si recavano a Roma."}
{"id": "1163544", "revid": "125929160", "url": "https://it.wikipedia.org/wiki?curid=1163544", "title": "Skye", "text": "L'isola di Skye (in inglese \"Isle of Skye\", in gaelico scozzese \"An t-Eilean Sgithanach\" o \"Eilean a' Che\u00f2\") \u00e8 un'isola del Regno Unito, appartenente alla Scozia e facente parte dell'arcipelago delle Ebridi interne. Con una superficie di 1.656\u00a0km\u00b2 \u00e8 la maggiore dell'arcipelago. Le sue penisole si originano da un centro montagnoso dominato dai Cuillins, pendenze rocciose che caratterizzano fortemente il paesaggio dell'isola.\nL'isola \u00e8 abitata sin dal mesolitico e la sua storia comprende un periodo di dominio celtico, uno norreno, e un lungo periodo di dominazione da parte del Clan MacLeod e del Clan Donald. L'insurrezione giacobita del XVIII secolo port\u00f2 alla fine del sistema dei clan e condusse alle successive Clearances, che sostituirono interi terreni agricoli con allevamenti di pecore, il che obblig\u00f2 molti all'emigrazione verso terre lontane. Il numero dei residenti scese dagli oltre 20.000 all'inizio del XIX secolo fino a oltre 9.000 nell'ultimo decennio del XX secolo. La popolazione di Skye crebbe del 4% tra il 1991 ed il 2001. Circa un terzo dei residenti del 2001 erano di lingua gaelica scozzese e, anche se il loro numero \u00e8 in discesa, questo aspetto della cultura dell'isola rimane importante.\nLe principali industrie sono quella del turismo, agricoltura, pesca e distillazione del whisky. Skye fa parte della regione scozzese dell'Highland e il maggiore insediamento dell'isola \u00e8 Portree, conosciuta per il suo porto molto pittoresco. Vi sono collegamenti alle isole vicine tramite traghetti e, dal 1995, Skye \u00e8 collegata alla Scozia tramite un ponte automobilistico. Il clima \u00e8 mite, umido e ventoso; l'abbondante fauna comprende l'aquila reale, il cervo rosso ed il salmone dell'Atlantico. La flora locale \u00e8 dominata da brughiere di erica, e vi sono importanti popolazioni di invertebrati nel mare vicino all'isola. Skye \u00e8 stata teatro di diversi romanzi e film, e viene spesso celebrata nella poesia e nella musica.\nEtimologia.\nI primi riferimenti scritti su Skye sono fonti romane, come la \"Cosmografia ravennate\" che fa riferimento agli \"Scitis\" e \"Scetis\", che possono essere rintracciati sulle mappe di Tolomeo. Una possibile derivazione pu\u00f2 giungere da \"skitis\", un'antica parola celtica che significa \"alato\", il che potrebbe descrivere le penisole dell'isola che dipartono come raggi dal centro montagnoso. I successivi popoli di lingua gaelica, norrena ed inglese hanno influenzato la storia di Skye; le relazioni tra i loro nomi per l'isola non sono semplici. Sono state proposte diverse etimologie, come \"isola alata\", o \"isola dentellata\" ma fino ad oggi non \u00e8 stata trovata alcuna soluzione definitiva e il nome del luogo potrebbe provenire da un linguaggio precedente, non gaelico.\nNelle saghe norrene Skye \u00e8 chiamata \"Sk\u00ed\u00f0\", per esempio nella \"H\u00e1konar saga H\u00e1konarsonar\" e in un poema scaldico della \"Heimskringla\" del 1230 circa, che contiene una riga che si pu\u00f2 tradurre con \"gli affamati uccelli da guerra furono coperti a Skye con il sangue degli uomini-demoni uccisi\". Ci sono riferimenti all'isola anche con il termine norreno di \"Skuy\" (isola nebbiosa), \"Sk\u00fdey\" o \"Skuy\u00f6\" (isola delle nuvole). Il nome tradizionale gaelico \u00e8 \"An t-Eilean Sgitheanach\" (l'isola di Skye), e \"An t-Eilean Sgiathanach\" risulta un vocabolo pi\u00f9 recente e di pronuncia meno comune. Nel 1549 Donald Munro, Alto Decano delle Isole, scrisse di \"Sky\": \"Questa isola \u00e8 chiamata \"Ellan Skiannach\" in gaelico, che in inglese significa \"l'Isola Alata\", per via delle sue molte ali e punti che ne dipartono, dividendo la terra dai laghi.\", ma il significato di questo nome gaelico non \u00e8 chiaro.\n\"Eilean a' Che\u00f2\", che significa \"isola della nebbia\", \u00e8 un termine poetico gaelico utilizzato per l'isola.\nGeografia.\nCon i suoi 1.656\u00a0km\u00b2, Skye \u00e8 la seconda isola della Scozia, dopo Lewis e Harris. La costa di Skye consiste in una serie di penisole e baie che dipartono da un centro dominato dalle colline Cuillin (in gaelico scozzese: \"An Cuiltheann\"). Malcolm Slesser sugger\u00ec che la sua forma \"esca della costa occidentale della Scozia del Nord come un artiglio di aragosta pronto ad afferrare quella lisca di pesce di Harris e Lewis\" e W. H. Murray, commentando la sua costa irregolare, afferm\u00f2 che \"Skye \u00e8 lunga 60 miglia (100 km), ma definire quella che potrebbe essere la sua ampiezza va oltre l'intelligenza dell'uomo\".\nIl Black Cuillin, che \u00e8 principalmente composto da basalto e gabbro, comprende 12 munro ed \u00e8 una delle zone pi\u00f9 evocative e scenografiche della Scozia. L'ascesa al Sg\u00f9rr a' Ghreadaidh \u00e8 una delle pi\u00f9 lunghe arrampicate dell'intera Gran Bretagna e il Pinnacolo Inaccessibile \u00e8 l'unica cima della Scozia che richiede conoscenze tecniche di arrampicata per poter raggiungerne la cima. Queste colline richiedono maggiore impegno di quello necessario per ogni altra collina che si trova in Scozia e una traversata completa della catena dei Cuillin pu\u00f2 necessitare di 15-20 ore. Le Colline Rosse (in gaelico: \"Am Binnean Dearg\") a sud sono anche conosciute come i Cuillin Rossi. Questi sono principalmente composti da granito che \u00e8 stato modellato dal clima in colline rotondeggianti con lunghi ghiaioni sulle pendici. Il punto pi\u00f9 alto di queste colline \u00e8 il Glamaig.\nLa penisola settentrionale di Trotternish ha alla base il basalto, che genera suolo relativamente ricco e una variet\u00e0 di caratteristiche insolite per le rocce. Il Kilt Rock prende il nome dal motivo simile al tartan della sua scogliera, lunga 105 metri. Il Quiraing \u00e8 una serie spettacolare di pinnacoli rocciosi sul lato orientale della principale catena della penisola, e pi\u00f9 a sud si trova il pilastro di roccia di The Storr.\nOltre il Loch Snizort, ad ovest di Trotternish, vi trova la penisola Waternish, che termina con il doppio arco di roccia di Ardmore Point. Duirinish \u00e8 separata da Waternish dal Loch Dunvegan, che contiene l'isola di Isay. Intorno al loch vi \u00e8 una serie di scogliere che raggiungono i 295 metri, presso Waterstein Head. Terra grassa di ooliti fornisce fertile terreno arabile nella valle principale. I loch Bracadale e Harport e l'isola di Wiay sorgono tra Duirinish e Minginish, che comprende il glen di Talisker e il Glen Brittle, e le cui spiagge sono costituite da sabbia nera basaltica. Strathaird \u00e8 una penisola relativamente piccola vicina alle colline Cuillin, mentre l'isola di Soay sorge al largo della costa. Lo strato roccioso nel sottosuolo di Sleat nel sud \u00e8 costituito da arenaria terridoniana, che genera terreni poveri e paludosi, anche se le basse altitudini e la costa orientale relativamente protetta consentono la crescita rigogliosa di siepi e piante. Le isole di Raasay, Rona, Scalpay e Pabay sono posizionate a nord e ad est, tra Skye e la Scozia.\nCitt\u00e0 e villaggi.\nPortree nel nord, alla base del Trotternish, \u00e8 il maggiore centro abitato con una popolazione stimata a 2.264 unit\u00e0 nel 2011 ed \u00e8 il principale centro di servizi di tutta l'isola. Broadford, sede dell'unico campo volo dell'isola, si trova sulla costa est dell'isola e Dunvegan, nel nord-ovest, \u00e8 conosciuta per il Castello e per il vicino ristorante \"The Three Chimneys\". La locanda Stein Inn del XVIII secolo sulla costa di Waternish \u00e8 il pi\u00f9 antico pub dell'isola. Kyleakin \u00e8 collegata al Kyle of Lochalsh in Scozia tramite il Ponte di Skye, che si estende sullo stretto del Loch Alsh. Uig, il porto dei traghetti per le Ebridi Esterne, si trova ad ovest della penisola Trotternish, mentre Edinbane si trova tra Dunvegan e Portree. Gran parte della popolazione vive in piccoli poderi che punteggiano tutta la linea costiera dell'isola.\nClima.\nL'influenza dell'Oceano Atlantico e della corrente del Golfo crea un clima mite oceanico. Le temperature sono generalmente fresche, con medie intorno ai 4,5 \u00b0C a gennaio e 13 \u00b0C a luglio a Duntulm, a Trotternish, situata pi\u00f9 a nord, le medie invernali si abbassano leggermente.. Raramente la neve arriva al livello del mare e le gelate sono meno frequenti che sulla terraferma. I venti costituiscono un fattore limitante per la vegetazione; i venti occidentali meridionali sono i pi\u00f9 comuni e sono state registrate velocit\u00e0 fino a 128\u00a0km/h. Venti forti sono possibili specialmente sulle coste esposte di Trotternish e Waternish. Similmente a molte altre isole della costa occidentale della Scozia, le piogge sono generalmente abbondanti, con 1500\u20132000\u00a0mm l'anno, mentre le cime pi\u00f9 elevate dei Cuillin sono ancora pi\u00f9 umide. Vi sono considerevoli variazioni, con il nord che tende ad essere pi\u00f9 secco del sud: Broadford, ad esempio, ha in media 2870\u00a0mm di pioggia per anno. Trotternish tipicamente conta 200 ore di sole nel mese di maggio, il mese pi\u00f9 soleggiato.\nEconomia.\nLa maggiore fonte di impiego sull'isola \u00e8 il settore pubblico, che conta circa un terzo della totale forza lavoro, principalmente nell'amministrazione, istruzione e sanit\u00e0. Il secondo maggior datore di lavoro \u00e8 la distribuzione, gli hotel e ristoranti, importante fonte per il turismo. Le attrazioni principali includono il Castello di Dunvegan, il Castello di Armadale e il centro di arte ed esibizione \"The Aros Experience\" a Portree. Su Skye vi sono circa una decina di grandi proprietari terrieri, il maggiore dei quali \u00e8 il settore pubblico, con il Governo Scozzese che detiene gran parte della parte settentrionale dell'isola. Glendale \u00e8 una tenuta posseduta dallo stato nella Duirinish and the Sleat Community Trust, il centro per lo sviluppo locale, attivo in diversi progetti.\nPiccole imprese dominano l'impiego nel settore privato. La distilleria di Talisker, che produce un whisky di puro malto, si trova oltre Loch Harport sulla costa occidentale dell'isola. Tre altri wkisky \u2014 \"Mac na Mara\" (\"figlio del mare\"), \"T\u00e8 Bheag nan Eilean\" (\"wee dram delle isole) e \"Poit Dhubh\" (\"pentola nera\") \u2014 vengono prodotti dal miscelatore \"Pr\u00e0ban na Linne\" (\"contrabbandieri del Sound di Sleat\"), che si trova a Eilean Iarmain. Questi prodotti sono venduti sul mercato con etichette principalmente in lingua gaelica.\nGoverno e politica.\nIn termini di governo locale, dal 1975 al 1996 Skye e la parte di Scozia di Lochalsh fece parte di un distretto di governo locale all'interno dell'area amministrativa delle Highland. Nel 1996 il distretto fu incluso nel Consiglio delle Highland (\"Comhairle na G\u00e0idhealtachd\") con capoluogo a Inverness. A seguito delle elezioni amministrative scozzesi del 2007, Skye oggi costituisce un ward di quattro membri chiamato \"Eilean a' Che\u00f2\"; \u00e8 attualmente rappresentata da due consiglieri indipendenti, un membro del Partito Nazionale Scozzese e un liberal democratico.\nPer l'elezione del Parlamento scozzese, Skye fa parte della regione elettorale delle Highland e comprende una parte del collegio \"Ross, Skye e Inverness Ovest\", che elegge un membro del Parlamento con il sistema \"first-past-the-post\". Attualmente, il deputato \u00e8 David Thompson del Partito Nazionale Scozzese. Inoltre, Skye costituisce parte della pi\u00f9 estesa circoscrizione elettorale denominata \"Ross, Skye e Lochaber\", che elegge un deputato alla Camera dei Comuni del Regno Unito. Charles Kennedy, dei liberal democratici, ex leader del partito, \u00e8 stato deputato a Londra in rappresentanza dell'area dalle elezioni del 1983 fino a quelle del 2015, quando \u00e8 stato battuto da Ian Blackford del Partito Nazionale Scozzese, che ha conquistato quasi tutti i seggi in palio in Scozia.\nTrasporti.\nSkye \u00e8 collegata alla Scozia con il Ponte di Skye, mentre traghetti partono da Armadale sull'isola per raggiungere Mallaig, e da Kylerhea per Glenelg. I traghetti effettuano servizio anche da Uig a Tarbert, sull'isola di Harris, e Lochmaddy su North Uist, oltre che da Sconser a Raasay.\nIl Ponte di Skye fu aperto nel 1995 tramite un'iniziativa di finanziamento privato, e gli alti pedaggi (5,70 sterline per ogni attraversamento, solo per i visitatori estivi) attirarono forti critiche. Il 21 dicembre 2004 fu annunciato che il Governo scozzese aveva acquistato il ponte dai proprietari e che i pedaggi sarebbero stati immediatamente rimossi.\nEsiste un servizio di autobus che collega Skye a Inverness e Glasgow, e vi sono linee locali sull'isola, che partono da Portree o Broadford. Il servizio ferroviario \u00e8 utilizzabile da Kyle of Lochalsh, sulla terraferma scozzese all'estremit\u00e0 del Ponte di Skye, fino a Inverness, come anche da Glasgow a Mallaig, dove si pu\u00f2 prendere il traghetto per Armadale.\nL'Isle of Skye Airfield a Ashaig, vicino a Broadford, viene utilizzato per voli privati e, occasionalmente, dal servizio sanitario nazionale e dalle ambulanze, per il trasferimento dei pazienti verso ospedali della terraferma.\nLa strada A87 attraversa l'isola dal Ponte di Skye ad Uig, collegando i maggiori insediamenti. Molte delle strade dell'isola sono state allargate negli ultimi 40 anni anche se vi sono ancora diversi tratti a singola corsia.\nNella cultura di massa.\nNel lungometraggio cinematografico Prometheus viene citata l'Isola di Skye come ultimo luogo di ritrovamento di pitture rupestri realizzate da un'antica civilt\u00e0 e apparentemente collegate con altri ritrovamenti in giro per il globo.\nNel 2016 gli autori Andreas Pelikan e Alexander Pfister hanno creato un gioco da tavolo ambientato sull'Isola di Skye.\nNel 2021, a Dicembre, usc\u00ec su Assassin's Creed Valhalla la seconda parte del Cross-over tra Assassin's Creed Odyssey e Valhalla che porta i due protagonisti dei due rispettivi videogiochi sull'Isola di Skye."}
{"id": "1163547", "revid": "74801", "url": "https://it.wikipedia.org/wiki?curid=1163547", "title": "Garoe", "text": "Garoe (in somalo \"Garoowe\") \u00e8 una citt\u00e0 della Somalia, capitale amministrativa dello Stato del Puntland. Vi si trova il parlamento regionale, il palazzo presidenziale ed i ministeri del governo.\nGaroe ha una popolazione di abitanti ed \u00e8 la quarta citt\u00e0 pi\u00f9 grande nella regione dopo Bosaso, Gallacaio e Las Anod. Il clan predominante a Garoe si chiama Harti. Si trova nel parte centrale del Puntland ed \u00e8 attraversata da nord a sud dalla strada principale somala. La presenza di questa strada ha permesso un boom economico poich\u00e9 l'ha trasformata da una piccola citt\u00e0 rurale in una citt\u00e0 di media grandezza.\nLa citt\u00e0 \u00e8 strategicamente localizzata tra la strada principale che collega le principali citt\u00e0 a sud e nord della Somalia. La citt\u00e0 ha molte scuole, un'universit\u00e0 ed un grande ospedale.\nGaroe \u00e8 inoltre la sede della testata giornalistica Puntland Post."}
{"id": "1163548", "revid": "110157", "url": "https://it.wikipedia.org/wiki?curid=1163548", "title": "North American Soccer League 1980", "text": "Il campionato NASL del 1980, il 13\u00b0 della serie, present\u00f2 per la prima volta alla sua partenza tutte le compagini della stagione precedente senza neppure cambi di nome e di citt\u00e0. Non vi furono neppure cambiamenti nella formula, ormai consolidata.\nPer la quarta volta si laurearono campioni i New York Cosmos.\nFormula.\nCome nella stagione precedente, le 24 squadre vennero divise in due grandi \"conference\", la \"National Conference\" e la \"American Conference\". Le due \"conference\" furono a loro volta ripartite in tre divisioni, orientale, centrale e occidentale. I turni che seguirono alla \"regular season\" furono:"}
{"id": "1163549", "revid": "123383528", "url": "https://it.wikipedia.org/wiki?curid=1163549", "title": "Mercedes-Benz Classe C", "text": "La Mercedes-Benz Classe C \u00e8 la serie media di berline, station wagon e coup\u00e9 della casa tedesca. \u00c8 stata prodotta in varie serie, riconoscibili dal tipo progetto: la prima fu la \"Mercedes-Benz W202\", prodotta dal 1993 al 2000, la seconda fu la \"Mercedes-Benz W203\", prodotta dal 2000 al 2007, la terza fu la \"Mercedes-Benz W204\", prodotta dal 2007 al 2013, la quarta \u00e8 la \"Mercedes-Benz W205\", prodotta dal 2014 al 2021, e la quinta, la \"Mercedes-Benz W206\", \u00e8 stata presentata nel 2021.\nStoria.\nLa sua commercializzazione ebbe inizio nel 1993 ed \u00e8 stato il modello pi\u00f9 piccolo della casa di Stoccarda fino alla presentazione della Classe A, avvenuta nel 1997, 4 anni dopo.\nLa Classe C \u00e8 sempre stata venduta sia in versione berlina sia station wagon, ma a partire dalla serie\" W203 \"fu prodotta anche la versione coup\u00e9. \u00c8 stata la prima auto Mercedes a montare la nuova generazione di propulsori \"Kompressor\" a compressore volumetrico.\nLe serie.\nPrima serie (W202).\nVenne presentata in sostituzione della Mercedes-Benz W201, ossia della 190, ed era equipaggiata da motori in linea a 4 cilindri per \"C 180\" (1.8 L, 122 PS (120\u00a0hp/90\u00a0kW)), \"C 200\" (2.0 L, 136 PS (134\u00a0hp/100\u00a0kW) e \"C 220\" (2.2 L, 150 PS (148\u00a0hp/110\u00a0kW). Sempre per quanto riguarda i motori a benzina, l'ammiraglia era la \"C280\" con un motore a sei cilindri, sempre in linea (190\u00a0hp/142\u00a0kW). I motori diesel equipaggiavano invece le \"C200D\", \"C220D\" e \"C250D\". Sin dalla presentazione venne resa disponibile anche una versione AMG, la \"36 AMG\" con un propulsore da 3606cm\u00b3.\nGli ingombri della versione berlina erano di 4.487 mm, 1.723 mm e 1.425 mm, rispettivamente per lunghezza, larghezza e altezza, mentre i pesi variavano tra i 1.350 e i 1.610 kg.\nNei successivi anni di produzione la gamma dei motori vide anche la messa in produzione delle versioni \"C200 Kompressor\", \"C230 Kompressor\" e della nuova generazione di motori Diesel, detti \"CDI\", equipaggiati della tecnologia common rail, che stava esordendo a cavallo tra il secondo e il terzo millennio.\nEsteticamente la gamma sub\u00ec un restyling nel 1996, contemporaneamente con il lancio dei nuovi propulsori.\nSeconda serie (W203).\nLa seconda serie \u00e8 stata commercializzata prima in versione berlina nel 2000, mentre quella station wagon nel 2001 insieme con la Sportcoup\u00e9. La linea segnava una svolta nello stile Mercedes, molto pi\u00f9 filante e rotonda, e simile all'ammiraglia Classe S. La dotazione di serie comprendeva per tutti gli allestimenti i controlli elettronici ABS, ESP, ASR, 6 airbag e climatizzatore bizona. Gli allestimenti disponibili erano tre: \"Classic\", \"Elegance\" e \"Avantgarde\".\nNei primi mesi del 2004 tutta la gamma sub\u00ec un leggero restyling.\nI motori a benzina iniziali erano\nI motori diesel erano \nEra poi disponibile la versione \"AMG\" denominata 32 Kompressor AMG con un motore V6 da 3.2 litri e 354 cv e, con il restyling, la C55 AMG.\nI cambi erano manuali a cinque e sei marce e l'automatico NAG5 a cinque marce, mentre la trazione era sull'asse posteriore, come da tradizione Mercedes, o integrale 4matic con cambio automatico.\nLa produzione della seconda serie della Classe C in versione berlina \u00e8 terminata alla fine del 2006, quella della SW verso l'estate 2007 e quella della coup\u00e9, ossia della Classe C Sportcoup\u00e9, nel 2008.\nTerza serie (W204).\nNel 2007 \u00e8 stato presentato il nuovo modello che punta maggiormente alla sportivit\u00e0 rispetto al modello che l'ha preceduto. Le dimensioni sono aumentate sino a 458 cm di lunghezza, 177\u00a0cm di larghezza e 145\u00a0cm di altezza. Sono state introdotte in questa generazione di Classe C delle sospensioni che si adattano in funzione della velocit\u00e0, quindi maggiore sar\u00e0 la velocit\u00e0 maggiore sar\u00e0 la loro rigidezza. La trazione \u00e8 posteriore.\nI modelli con motore a benzina: si parte dai quattro cilindri della \"C180 Kompressor\" (che sale da 143 cv/220 Nm a 156 cv/229 N\u00b7m, con un consumo che scende di 0,3 L/100\u00a0km) e della \"C200 Kompressor\" (da 163 cv a 184 cv/250 N\u00b7m, -0,5 l/100\u00a0km). Si passa poi ai V6 benzina della \"C230\" (204 cv), \"C280\" (231 cv), \"C350\" (272 cv), e \"C350 CGI\" (292 cv), quest'ultimo con iniezione diretta della benzina.\nPassando ai diesel, i modelli a quattro cilindri sono la \"C200 CDI\" (da 122 a 136 cv) e la \"C220 CDI\" (da 150 a 170 cv) e anch'essi vantano un consumo ridotto a fronte della crescita di potenza (-0,5 L/100\u00a0km). In edizione limitata \"Prime Edition\" [come per la GLK] \u00e8 stata presentata la \"C250 CDI\", una versione che monta un 2,2 litri biturbo da 204cv e ben 500 N\u00b7m di coppia a 1500 giri. Passando al V6, \u00e8 il motore di 3,0 litri di cilindrata da 224 cavalli della 320CDI gi\u00e0 visto su altri modelli della gamma Mercedes. Con il passaggio alla normativa Euro5, il V6 passer\u00e0 a 231CV e successivamente a 265, cambiando denominazione in 350CDI.\nSu tutti i modelli \u00e8 di serie un cambio manuale a 6 marce, salvo la C350 4Matic, la C320 CDI/350 CDI 4Matic e la C63 AMG dove \u00e8 di serie l'automatico a 7 rapporti 7G-Tronic.\nPrevisti diversi pacchetti che incidono direttamente sulle qualit\u00e0 stradali: \"Agility Control\" (sospensioni pi\u00f9 efficaci, sterzo pi\u00f9 diretto e cambio con innesti pi\u00f9 diretti e precisi), \"Advanced Agility\", con sospensioni a controllo elettronico con due diverse tarature (Sport e Control) e servosterzo ad azione variabile e una risposta pi\u00f9 diretta ai comandi dell'acceleratore, integrata con una logica di controllo pi\u00f9 sportiva del cambio automatico.\nOvviamente \u00e8 disponibile un AMG Sports Pack e la \"C63 AMG\", da ben 457cv.\nAl salone di Francoforte 2007 \u00e8 stata presentata la versione station wagon, mentre la coup\u00e9 prende il nome di CLC incominciando una nuova \"Classe\", anche se deriva dal modello precedente, del quale in pratica non \u00e8 che un profondo restyling. Questo modello verr\u00e0 sostituito a met\u00e0 del 2011 dalla C Coup\u00e9, di forma pi\u00f9 classica e derivata finalmente dalla W204.\nQuarta serie (W205).\nUna nuova serie della Classe C \u00e8 stata presentata ufficialmente al Salone dell'automobile di Detroit nel gennaio del 2014, ma era gi\u00e0 stata ufficialmente rivelata mediante diffusione di foto il 16 dicembre 2013. La vettura si adegua ai recenti corsi stilistici della Casa. La produzione viene avviata il 4 febbraio, poco dopo la presentazione di Detroit, e la commercializzazione ha inizio il 15 marzo.\nPoco tempo dopo, a maggio, presso lo stabilimento di Brema in cui viene assemblata, si ha la presentazione ufficiale della versione station wagon, la cui commercializzazione viene per\u00f2 avviata solo a partire dal mese di settembre, poco prima della presentazione al grande pubblico, avvenuta al Salone di Parigi.\nUn anno dopo, questa volta al Salone dell'automobile di Francoforte, viene invece presentata la versione coup\u00e9, che va a sostituire la precedente coup\u00e9 su base \"W204\" e la cui presentazione \u00e8 stata anticipata nel corso dell'estate 2015 da una folta serie di foto ufficiali in molti siti del web.\nNel 2018 viene presentato un restyling che modifica leggermente la calandra e i fari, oltre che il disegno dei cerchi. Viene inoltre ampliata la gamma di colori e viene aggiunto un volante multifunzione con touch control, e una plancia digitale con un display multimediale al centro.\nQuinta serie (W206).\nLanciata nel febbraio 2021, la quinta generazione della \"Classe C\" viene proposta unicamente come berlina e station wagon, giacch\u00e8 le versioni coup\u00e9 e cabriolet, che pure ne sfrutteranno lo stesso pianale, verranno proposte in una gamma a parte denominata CLE e che sostituir\u00e0 in un colpo solo le coup\u00e9 e le cabriolet della \"Classe C\" e della \"Classe E\". La piattaforma su cui si base la serie \"W206\" \u00e8 lo stesso pianale modulare MRA su cui si basano anche i modelli di fascia superiore e le motorizzazioni sono tutte microibride, sia a benzina che a gasolio. \nSia l'avantreno che il retrotreno della \"W206\" sono di tipo multilink, rispettivamente con quattro bracci anteriormente e con cinque bracci posteriormente. Mentre la berlina monta molle elicoidali su entrambi gli assi, la station wagon monta molle pneumatche al retrotreno. A richiesta \u00e8 possibile avere l'asse posteriore sterzante con angolo di sterzata di 2,5 gradi: con questo sistema il raggio di sterzata si riduce di 0,4 m.\nIl design degli esterni si rif\u00e0 alla coeva \"Classe E\", mentre gli interni sono derivati da quelli della \"Classe S\". Dalla \"Classe S\" riprende il sistema MBUX di seconda generazione dotato di due display, uno che funge da quadro strumenti dietro il volante e un secondo posto nella parte inferiore della console centrale. Dalla ammiraglia porta in dote anche i fari dotati di una tecnologia che permette di proiettare simboli e indirizzare in maniera dinamica il fascio luminoso, attraverso una serie di piccoli specchi posti nei pressi dei LED dei fanali anteriori.\nSicurezza automobilistica.\nPer quanto riguarda la sicurezza automobilistica le prime tre versioni della \"Classe C\" sono state sottoposte al crash test dell'Euro NCAP: la prima serie nel 1997, ottenendo il risultato di 2 stelle; la seconda serie ha ottenuto 4 stelle nel 2001 e 5 stelle nel 2002 e il risultato \u00e8 stato confermato anche dalla terza serie nel corso del 2007 e dalla quarta nel 2014."}
{"id": "1163552", "revid": "175886", "url": "https://it.wikipedia.org/wiki?curid=1163552", "title": "Pirati caraibi", "text": ""}
{"id": "1163557", "revid": "171495", "url": "https://it.wikipedia.org/wiki?curid=1163557", "title": "Fluidomeccanica", "text": ""}
{"id": "1163559", "revid": "125496383", "url": "https://it.wikipedia.org/wiki?curid=1163559", "title": "Scorpione (personaggio)", "text": "Scorpione (\"Scorpion\") \u00e8 il nome di due personaggi dei fumetti Marvel Comics.\nBiografia del personaggio.\nMac Gargan era un Investigatore privato inizialmente assunto da J. Jonah Jameson per scoprire come Peter Parker fosse in grado di ottenere incredibili foto dell'Uomo Ragno in azione. Gli sforzi di Gargan innescano il senso di ragno di Peter e il ragazzo sfugg\u00ec facilmente al detective. Jameson decise quindi di assumere Gargan come oggetto di un processo appena testato che lo doterebbe delle caratteristiche utili di un particolare animale con l'aiuto del dottor Farley Stillwell. Il dottor Stillwell lo equipaggi\u00f2 anche con una coda meccanica simile a una mazza. In questo caso, uno scorpione fu la base della creazione di un potente agente in grado di sconfiggere l'Uomo Ragno in quanto lo scorpione \u00e8 un predatore naturale del ragno. Lo Scorpione si rivel\u00f2 pi\u00f9 che una partita per Spider-Man, sconfiggendolo due volte, ma il trattamento mutageno colp\u00ec seriamente la mente di Gargan, facendolo impazzire mentre gli istinti predatori dello scorpione presero il sopravvento. Si rivolse prontamente al suo benefattore ma Spider-Man intervenne e alla fine sconfisse lo Scorpione nella loro terza battaglia. Lo Scorpione divent\u00f2 un supercriminale e torn\u00f2 a dedicarsi a una vendetta contro Spider-Man e Jameson, solo per essere sconfitto di nuovo.\nCos\u00ec, ogni volta che fugge dal carcere si dirige subito da Jameson, anche se viene sempre fermato dall'Uomo Ragno. Negli anni si \u00e8 spesso unito ad organizzazioni criminali, come i Sinistri Sei, per sconfiggere Spidey, suo unico ostacolo per uccidere Jameson. Scorpione fece parte del Sinistro Sindacato con lo scopo di vendicarsi dell'Uomo Ragno ma venne nuovamente fermato.\nCi fu un'unica occasione in cui tent\u00f2 seriamente di redimersi ma venne massacrato dall'Uomo Ragno, in pieno esaurimento nervoso, e da allora abbandon\u00f2 l'idea. Tra le tante battaglie di Scorpione \u00e8 impossibile dimenticare quella in cui tese un agguato a Jameson nei boschi di New York e affront\u00f2 l'Uomo Ragno. And\u00f2 vicino alla vittoria ma fu sconfitto da un branco di orsi selvaggi.\nSuccessivamente Mac Gargan si \u00e8 unito al simbionte di Venom, dopo che esso era stato messo all'asta da Eddie Brock, e divenne cos\u00ec il nuovo Venom, affrontando diverse volte l'Uomo Ragno.\nCivil War.\nDurante Civil War, Venom si schiera a favore dell'Atto di Registrazione introdotto dal governo e dallo S.H.I.E.L.D e viene arruolato nei Thunderbolts, un supergruppo con il compito di catturare gli eroi che non hanno aderito all'atto della registrazione e ha affrontato Capitan America durante la battaglia finale nel centro di Manhattan dalla quale per\u00f2, lui e i suoi compagni, sono stati travolti da Namor e il suo esercito di atlantidei venendo quindi sconfitti. Mac rimane nei Thunderbolts anche dopo Civil War, ma la sua instabilit\u00e0 lo estranea spesso dal gruppo.\nDark Reign: Oscuri Vendicatori.\nDopo che ha ingerito un composto chimico che ha ridotto le dimensioni del simbionte e celato zanne e lingua, dandogli cos\u00ec un aspetto decisamente pi\u00f9 umano, Mac Gargan \u00e8 divenuto \"l'Uomo Ragno\" al servizio del governo nella nuova formazione dei Vendicatori agli ordini di Norman Osborn.\nDopo Assedio.\nIn seguito alla sconfitta e l'arresto di Norman Osborn ed i suoi Vendicatori Oscuri, Gargan venne separato dal simbionte, tuttavia, dal momento che questo era divenuto praticamente il suo supporto vitale egli rischi\u00f2 di morire. Alistair Smythe, alla ricerca di un alleato, lo fece evadere di prigione e costru\u00ec per lui una nuova tuta da Scorpione, da questo momento in poi Gargan ritorna ufficialmente a rivestire i panni del suo vecchio alter ego.\nDesiderio di morte.\nQuando Otto Octavius ha scambiato il suo corpo con quello di Spider-Man, Peter ha utilizzato un Octobot per inviare un messaggio agli alleati di Ock perch\u00e9 lo aiutassero a fuggire dal Raft.\nLo Scorpione, rispose alla chiamata con Hydro-Man e il Trapster. Grazie a loro Peter fece irruzione nella Stark Tower per farsi aiutare dai Vendicatori, in particolare da Tony Stark, ma \"Spider-Man\" tese loro una trappola.\nGargan tent\u00f2 di nuovo di uccidere Jameson, che era nascosto l\u00ec con altri amici e parenti di Peter, ma Otto vedendo in un ricordo quanto Peter amava zia May, assal\u00ec lo Scorpione per proteggerla, rompendogli la mascella, l'unica parte non protetta del suo corpo.\nSenza via di fuga.\nViene rivelato che Mac \u00e8 sopravvissuto ed \u00e8 stato messo nell'infermeria del Raft insieme a Boomerang e all'Avvoltoio. Durante il suo tentativo di evasione, Alistair Smythe li guarisce e potenzia affinch\u00e9 lo aiutino, ma lo Scorpione \u00e8 sconfitto da Lizard (che ha ora la mente di Curt Connors). Successivamente Mac si scontrer\u00e0 con Spiderman 2099.\nPoteri e abilit\u00e0.\nMac Gargan, nei panni dello Scorpione, ha ricevuto poteri sovrumani attraverso trattamenti chimici e radiologici, inclusa l'unione della sua genetica con il DNA di uno scorpione (in quanto un predatore del ragno), che ha prodotto effetti mutageni. Di conseguenza ha poteri di un aracnide simili a quelli di Spider-Man come forza, velocit\u00e0, agilit\u00e0, riflessi, resistenza e durata sovrumane, e pu\u00f2 anche scalare i muri (pu\u00f2 anche perforare i muri come un modo per arrampicarsi). Ha anche una presa eccezionalmente forte, che ricorda le tenaglie di uno scorpione. Indossa una tuta da battaglia per tutto il corpo composta da due strati di rete d'acciaio leggera separati da un sottile strato di gomma isolata. Oltre al suo fisico sovrumano, \u00e8 tradizionalmente armato con una coda meccanica controllata ciberneticamente, con una struttura articolata in acciaio per utensili che pu\u00f2 frustare. La coda \u00e8 stata in passato dotata di armi a proiettili, solitamente un generatore elettrico, sebbene sia stata dotata anche di una punta sulla sommit\u00e0, che pu\u00f2 spruzzare un acido corrosivo, e di un proiettore d'energia al plasma a bassa densit\u00e0. Lo Scorpione pu\u00f2 usare la sua coda come una gamba in pi\u00f9, oppure pu\u00f2 avvolgerla dietro di s\u00e9 per saltare a una distanza sovrumana. Scorpion \u00e8 sostanzialmente pi\u00f9 forte e pi\u00f9 durevole dell'Uomo Ragno, sebbene sia un combattente corpo a corpo molto meno abile, e quindi l'Uomo Ragno fa affidamento sulla sua tattica e ingegno per sconfiggerlo.\nAttualmente l'armatura non \u00e8 in uso, dato che Mac possiede il simbionte alieno. \nPrima di diventare lo Scorpione e il terzo Venom, MacDonald Gargan era un detective con alcune abilit\u00e0 investigative.\nQuando ha acquisito il simbionte Venom, \u00e8 diventato pi\u00f9 forte, resistente e agile di prima, capace di sollevare circa 50 tonnellate. Il costume pu\u00f2 anche generare la coda di quando era lo Scorpione. Nello stato di Venom, aderisce a qualunque tipo di superficie, pu\u00f2 produrre ragnatele organiche illimitate, pu\u00f2 creare tentacoli e non \u00e8 rivelabile al senso di ragno di Spider-Man. Se ferito o arrabbiato riesce ad aumentare la sua massa e la sua forza fisica, al fine di combattere qualunque nemico a pari potenza. Grazie a uno speciale farmaco di Osborn, Venom ha assunto una forma pi\u00f9 umana, simile a quella dell'Uomo Ragno. Come Spider-Man, \u00e8 pi\u00f9 agile e possiede tutti i poteri di quando era Venom, con eccezione degli artigli e delle zanne. In ogni caso, Gargan pu\u00f2 trasformarsi da Spider-Man a Venom e viceversa a suo piacimento.\nCome nuovo Scorpione, attualmente \u00e8 in possesso di un'armatura cibernetica ancora pi\u00f9 potente di prima. Ha una coda pi\u00f9 potente e delle chele al posto delle braccia. Pare abbia un \"senso dello scorpione\", che lo avverte dai pericoli come il senso di ragno.\nPsicologia del personaggio.\nIl simbionte alieno provocava quasi paura in Mac Gargan e quando non lo usava, nausea e mal di pancia, proprio a causa del rifiuto che il simbionte aveva per lui. Inoltre, il simbionte alterava mentalmente Gargan, il quale mostrava spesso attacchi di cannibalismo. Nonostante ci\u00f2, si mostrava ancora legato al costume di Scorpione, tanto che quando venne a sapere di una criminale di nome Scorpione, tent\u00f2 di ucciderla, poich\u00e9 sentiva il titolo di \"Scorpione\" come suo. Come Venom, anche lui si riferiva a s\u00e9 stesso come \"Noi\", invece di \"Io\", perch\u00e9 considerava se stesso sia come lui che come il simbionte. Tutte questi aspetti della sua personalit\u00e0 sembrano essere oramai scomparsi, dopo essere stato separato da Venom.\nCarmilla Black.\nDi lei si conosce poco. Il suo vero nome sarebbe Thasanee Rappaccini, datole dalla madre biologica, mentre il nome che preferisce usare \u00e8 quello datole dai genitori adottivi. La madre biologica \u00e8 Monica Rappaccini, biochimica dell'A.I.M..\nDa bambina \u00e8 stata geneticamente modificata per essere resa immune ad armi batteriologiche, nucleari e anche al simbionte Venom. Durante l'adolescenza ha sviluppato una sorta di pungiglione energetico nel braccio sinistro, estraibile a piacimento. \u00c8 entrata nello S.H.I.E.L.D. per combattere sua madre e l'A.I.M., prendendo il nome in codice appunto di Scorpione. Durante World War Hulk ha collaborato con Amadeus Cho.\nDopo aver lasciato lo S.H.I.E.L.D., Carmilla Black assume solo incarichi indipendenti. Sasha Kravinoff, moglie del defunto Kraven il cacciatore, l'assolda per rubare il costume originale dello Scorpione, ora in possesso di Hood, il quale l'ha ricevuto da Norman Osborn. Durante uno scontro, Carmilla Black punge Spider-Man, che perde temporaneamente i suoi poteri. Una volta riacquisiti i poteri, l'Uomo Ragno si allea con Carmilla e l'aiuta nella battaglia contro Hood.\nAltre versioni.\nUltimate Scorpione.\nLo Scorpione Ultimate \u00e8 completamente diverso da quello classico: egli non \u00e8 Mac Gargan, bens\u00ec un clone di Peter Parker. In seguito allo scontro con l'Uomo Ragno in un centro commerciale, viene messo in animazione sospesa dai Fantastici Quattro. Ha una coda da scorpione innestata nella spina dorsale. Il suo DNA corrisponde al 94% a quello di Parker. Pi\u00f9 tardi verr\u00e0 preso sotto custodia di Nick Fury.\nScorpione 2099.\nKron Stone \u00e8 un ragazzino viziato, figlio di uno degli uomini pi\u00f9 ricchi del 2099: \u00e8 abituato a uscire dai guai grazie a una telefonata al padre. Ma quando si mette a giocare con uno degli esperimenti della Alchemax (uno scorpione per l'appunto) si tramuta in un mostro umanoide con una coda e delle chele abnormi, pronto a seminare il caos in Nueva York e a uccidere Spider-Man.\nLo Scorpione 2099 compare come boss in \"\" nella dimensione 2099. Questa versione \u00e8 decisamente pi\u00f9 forte di quella normale, infatti possiede una forza che si potrebbe considerare ai livelli di Rhino. Inoltre la sua forza combinata con la capacit\u00e0 di fare grandissimi salti alla Hulk lo rende molto temibile, e come se non bastasse \u00e8 anche in grado di urlare cos\u00ec tanto da far perdere i sensi e creare uova esplosive con i raggi laser che escono dalla sua coda. Il frammento della Tavola Dimensionale del Tempo e dello Spazio inoltre gli ha anche permesso di creare dei suoi simili (che si potrebbero anche definire suoi figli) che per\u00f2 sono pi\u00f9 piccoli e pi\u00f9 deboli. Nel gioco gi\u00e0 citato sopra aveva rubato il pezzo della tavola perch\u00e9 poi la Dottoressa Octopus di questa dimensione gli aveva promesso che lo avrebbe fatto ritornare normale, e naturalmente li aveva accettato, anche perch\u00e9 lui si \u00e8 sempre ritenuto un pericolo per se stesso e per gli altri dopo la trasformazione."}
{"id": "1163562", "revid": "793215", "url": "https://it.wikipedia.org/wiki?curid=1163562", "title": "Conti di Piacenza", "text": ""}
{"id": "1163563", "revid": "200568", "url": "https://it.wikipedia.org/wiki?curid=1163563", "title": "Lemuroidea", "text": "I Lemuroidei (Lemuroidea Gray, 1821) sono una superfamiglia di primati strepsirrini appartenenti all'infraordine Lemuriformes.\nComprende i lemuri veri e propri (Lemuridae), i lepilemuri (Lepilemuridae) e gli indridi (Indriidae): si tratta in generale di lemuri di dimensioni medio-grandi (pari o superiori al mezzo metro), dalle abitudini essenzialmente erbivore od anche onnivore (as es. i lemuridi sporadicamente integrano una dieta frugivora con artropodi).\nAltre caratteristiche comuni a tutte le famiglie ascritte sono la regione dentale modificata a formare un pettine, cos\u00ec come l'unghia dell'indice appuntita, ambedue caratteri evolutisi per il \"grooming\" (anche se i lepilemuridi non sono in genere animali sociali), la regione nasale dai caratteri primitivi (da qui il muso volpino di tutte le specie), l'assenza di una barra postorbitale e di una chiusura postorbitale.\nTassonomia.\nAlla superfamiglia sono ascritte 3 famiglie e 7 generi:"}
{"id": "1163564", "revid": "406204", "url": "https://it.wikipedia.org/wiki?curid=1163564", "title": "Cumulus mediocris", "text": "Il cumulus mediocris \u00e8 una specie di nube appartenente al genere dei cumuli. Rappresenta l'evoluzione del cumulus humilis, con cui condivide genesi e struttura.\nCaratteristiche.\nCome per tutti i cumuli, l'origine risiede nel sollevamento di aria calda e umida; tale processo deve essere pi\u00f9 intenso e duraturo per accrescere un \"cumulus humilis\" in mediocris. Di conseguenza lo spessore di questa specie \u00e8 maggiore, variando da poche centinaia di metri fino a circa. All'interno di un cumulus mediocris le correnti ascendenti possono superare i . La base \u00e8 appiattita e posta a un'altitudine identica a quella di eventali altri cumuli posti nelle vicinanze. La parte superiore dei mediocris \u00e8 formata da goccioline d'acqua sopraffuse.\nSi tratta di una nube tipica della tarda mattinata e del primo pomeriggio che, di per s\u00e9, non genera precipitazioni. In condizioni di moderata o forte instabilit\u00e0 atmosferica pu\u00f2 evolvere in Cumulus congestus e cumulonembo, anche in un breve lasso di tempo."}
{"id": "1163573", "revid": "56818", "url": "https://it.wikipedia.org/wiki?curid=1163573", "title": "Complesso Maggiore di Istocompatibilit\u00e0", "text": ""}
{"id": "1163577", "revid": "120922614", "url": "https://it.wikipedia.org/wiki?curid=1163577", "title": "Neuroaprassia", "text": "La neuroaprassia (dal greco \u03bd\u03b5\u1fe6\u03c1\u03bf\u03bd, \u00abnervo\u00bb, e \u1f00\u03c0\u03c1\u03b1\u03be\u03af\u03b1, \u00abinerzia\u00bb, ovvero \u00abassenza di azione del nervo\u00bb) \u00e8 una perdita della funzione di conduzione nervosa di un nervo dovuta a una lesione, a compressione o a ischemia. \nSolitamente, dopo un periodo di tempo variabile, c'\u00e8 recupero completo della funzione.\nLe lesioni neuroaprassiche sono quelle in cui il danno anatomico \u00e8 specificatamente del rivestimento mielinico delle cellule di Schwann mentre viene preservata la continuit\u00e0 dell'assone e le altre guaine del nervo. \nClinicamente e strumentalmente la conduzione nervosa \u00e8 rallentata o assente, sebbene essa sia preservata prossimamente e distalmente alla lesione. Queste lesioni sono generalmente localizzate e rappresentano il grado pi\u00f9 lieve di lesione nervosa. Sono reversibili, con pieno recupero della funzione che solitamente si verifica entro settimane o alcuni mesi dal trauma. \nTale termine \u00e8 stato coniato da Seddon nel 1943 nella prima classificazione delle lesioni dei nervi periferici che in seguito \u00e8 stata perfezionata da Sunderland nel 1951."}
{"id": "1163718", "revid": "121947175", "url": "https://it.wikipedia.org/wiki?curid=1163718", "title": "City manager", "text": "Il city manager (detto talvolta anche chief administrative officer) \u00e8 un organo delle amministrazioni municipali del governo locale degli Stati Uniti d'America che hanno adottato la forma di governo detta \"council-manager\". \nNegli USA tale forma di governo \"council-manager\", adottata per la prima volta dalla citt\u00e0 di Staunton, in Virginia nel 1908. La figura \u00e8 utilizzata anche in altri Stati del mondo, con diverse competenze.\nFunzione e ruolo.\n\u00c8 assunto dal consiglio, teoricamente in considerazione delle sue capacit\u00e0 manageriali e non dell'appartenenza politica, che sovrintende all'amministrazione municipale, nomina i capi dei dipartimenti in cui si articola l'organizzazione municipale e cura l'attuazione delle politiche decise dal consiglio. Il \"city manager\" \u00e8 di solito assunto con contratto a tempo indeterminato ma il consiglio pu\u00f2 licenziarlo in ogni momento.\nNel mondo.\nCanada e Irlanda.\nIn Canada (dove la figura corrispondente al \"city manager\" statunitense \u00e8 variamente denominata: \"city administrator\", \"municipal manager\", \"city commissioner\") e dell'Irlanda (dove si usa il titolo di \"council manager\").\nFinlandia.\nAnche il \"kunnanjohtaja\" (direttore del comune) e il \"kaupunginjohtaja\" (direttore della citt\u00e0) finlandesi sono assimilabili al \"city manager\" statunitense.\nItalia.\nFigure in vario modo ispirate al \"city manager\" statunitense sono state recentemente introdotte anche in altri ordinamenti. Cos\u00ec \u00e8 per il \"direttore generale\" italiano, un organo facoltativo dei comuni con popolazione superiore ai 100.000 abitanti, che pu\u00f2 essere nominato dal sindaco, previa deliberazione della giunta, al di fuori della dotazione organica e con contratto a tempo determinato; provvede ad attuare gli indirizzi e gli obiettivi stabiliti dagli organi di governo dell'ente, secondo le direttive impartite dal sindaco e sovrintende alla gestione dell'ente, perseguendo livelli ottimali di efficacia ed efficienza. Sebbene il direttore generale italiano presenti delle similitudini con il \"city manager\" statunitense, tanto che nel linguaggio giornalistico viene talvolta designato con questo nome, vi sono anche differenze rilevanti: prima di tutto il fatto che il direttore generale \u00e8 pur sempre un collaboratore del sindaco che, lungi dall'avere un ruolo essenzialmente cerimoniale come avviene negli Stati Uniti, rimane il capo effettivo dell'amministrazione."}
{"id": "1163724", "revid": "547034", "url": "https://it.wikipedia.org/wiki?curid=1163724", "title": "Pu\u0142awy", "text": "Pu\u0142awy \u00e8 una citt\u00e0 polacca del distretto di Pu\u0142awy nel voivodato di Lublino. Ricopre una superficie di e nel 2007 contava abitanti. Un tempo citt\u00e0 di cultura, oggi \u00e8 diventata un centro industriale. Sorge sui fiumi Vistola e Kur\u00f3wka. Dal 1846 alla fine della prima guerra mondiale si \u00e8 chiamata Nowa Aleksandria ().\nStoria.\nAll'inizio, nel Cinquecento Pu\u0142awy era un piccolo paesino dove si poteva attraversare la Vistola a nuoto. Fin dalla met\u00e0 del seicento a Pu\u0142awy la famiglia Lubomirski aveva una sede estiva. Poi la propriet\u00e0 \u00e8 passata nelle mani della famiglia Sieniawski e poi della potente famiglia Czartoryski.\nIl Settecento fu l'epoca d'oro della citt\u00e0 di Pu\u0142awy. Con azioni di Adam Kazimierz Czartoryski e sua moglie Izabela Flemming a Pu\u0142awy \u00e8 stato creato un centro della vita culturale e politica. La citt\u00e0 \u00e8 stata battezzata \u201cAtene Polacca\u201d. Nella corte del duca Czartoryski c'erano grandi uomini di cultura del Settecento: Grzegorz Piramowicz, Franciszek Dionizy Knia\u017anin, Julian Ursyn Niemcewicz, Adam Naruszewicz, Jan Pawe\u0142 Woronicz, Franciszek Karpi\u0144ski, Franciszek Zab\u0142ocki, Jan Piotr Norblin, Marcello Bacciarelli, Kazimierz Wojnakowski.\nDopo le Spartizioni della Polonia la principessa Izabela riusc\u00ec a impedire la caduta della citt\u00e0. Nel primo museo polacco, detto \"Tempio di Sibilla\" sono raccolte grandi opere dell'arte polacca. L'epoca dello sviluppo \u00e8 finita dopo la Rivolta di Novembre del 1830. I Czartoryski emigrarono e Pu\u0142awy divent\u00f2 un paesino tranquillo, battezzato nel 1846 con il nome di \"Nowa Aleksandria\" (Nuova Alessandria). Nell'Ottocento sono state fondate alcune istituzioni della scienza e dell'istruzione.\nDurante la prima guerra mondiale Pu\u0142awy fu distrutta dalla guerra, ma l'industria cominci\u00f2 a svilupparsi - fino alla seconda guerra mondiale, quando un terzo degli abitanti fu ucciso. Durante la seconda met\u00e0 del Novecento Pu\u0142awy \u00e8 diventata una citt\u00e0 dell'industria chimica e si \u00e8 sviluppata notevolmente.\nMonumenti e luoghi d'interesse.\nGrazie al suo giardino e complesso storico Pu\u0142awy \u00e8 una citt\u00e0 visitata volentieri dai turisti. L'edificio pi\u00f9 grande \u00e8 il palazzo Czartoryski. Iniziato nel Seicento, nello stile barocco, spesso ristrutturato secondo il gusto di varie epoche, \u00e8 stato completato nello stile classicista. Non molto distanti sono: il Tempio della Sibilla, opera di Enrico Ittar ispirata al Tempio di Vesta (Tivoli), e la Casa Gotica, che appartengono ai primi musei del mondo. Gli edifici sono circondati da un complesso giardino seicentesco, che \u00e8 poi diventato giardino all'inglese e in questo stato \u00e8 rimasto fino ad oggi.\nEconomia.\nIndustria.\nA Pu\u0142awy ha sede la Zak\u0142ady Azotowe Pu\u0142awy, uno dei maggiori produttori al mondo di melammina e la pi\u00f9 grande azienda polacca nel settore della chimica di sintesi."}
{"id": "1163728", "revid": "22356", "url": "https://it.wikipedia.org/wiki?curid=1163728", "title": "Megapode", "text": ""}
{"id": "1163732", "revid": "287204", "url": "https://it.wikipedia.org/wiki?curid=1163732", "title": "Pettine (tessitura)", "text": "Il pettine \u00e8 una parte del telaio. Tra le sue fessure passano i fili dell'ordito.\nFunzione.\nPosizionato nel portapettine o cassa battente (parte del telaio incernierata) \u00e8 movibile, si pu\u00f2 cambiare a seconda delle necessit\u00e0 di lavorazione in base alla dimensione (titolo) del filato e alle caratteristiche della tessitura.\nForma un tutt'uno col porta pettine o cassa battente, dove \u00e8 saldamente collocato, insieme svolgono la funzione di \"battitura\" del filo di trama, cio\u00e8 avvicinare il filo appena posto dalla navetta nel passo schiacciandolo contro quello precedente, per \"chiudere\", compattare il tessuto.\nRiduzione.\nIl numero di fili al centimetro che il pettine contiene \u00e8 detto \"riduzione\", dato fondamentale per il calcolo dell'ordito.\nIl pettine pi\u00f9 \"largo\" pu\u00f2 avere \"riduzione\" 2, cio\u00e8 avere due lamelle che tengono distanziati due fili ogni centimetro, quelli pi\u00f9 fitti 3/4/6... fino a n. Se il filato \u00e8 molto sottile, come la seta o fibre sintetiche, vengono \"tirati\" pi\u00f9 fili in una sola fessura, non essendo possibile per resistenza strutturale dei materiali moltiplicare eccessivamente il numero delle lamelle.\nNella cultura di massa.\nIl proverbio che dice \"tutti i nodi vengono al pettine\" non si riferisce ai nodi sui capelli ma a quelli sui fili di ordito, che quando \"vengono al pettine\" creano difficolt\u00e0 al tessitore, con la rottura del filo quando il pettine batte. Infatti nell'orditura quando si devono giuntare due fili non si possono annodare nel mezzo dell'ordito, bisogna farlo ad una estremit\u00e0 in modo che il tessitore non corra il rischio di ritrovarsi la sorpresa del nodo quando svolge l'ordito.\nUtilizzo in cucina.\nIl pettine da tessitura, realizzato in legno e canna comune, viene utilizzato in cucina per la preparazione tradizionale dei garganelli romagnoli e dei maccheroni al pettine emiliani.\nLa produzione avviene prendendo un piccolo quadrato di pasta all'uovo, che viene arrotolato su un bastoncino e poi pressato sul \"pettine\". In tal modo si ottiene un prodotto con un'insolita rigatura trasversale (anzich\u00e9 quella longitudinale tipica della pasta tubolare estrusa o trafilata), che permette di trattenere meglio i condimenti e in particolare il rag\u00f9 all'emiliana."}
{"id": "1163736", "revid": "1226", "url": "https://it.wikipedia.org/wiki?curid=1163736", "title": "The incredible tide", "text": ""}
{"id": "1163744", "revid": "1305772", "url": "https://it.wikipedia.org/wiki?curid=1163744", "title": "Pettine (disambigua)", "text": ""}
{"id": "1163745", "revid": "22356", "url": "https://it.wikipedia.org/wiki?curid=1163745", "title": "Coristoderi", "text": ""}
{"id": "1163746", "revid": "22356", "url": "https://it.wikipedia.org/wiki?curid=1163746", "title": "Eosuchi", "text": ""}
{"id": "1163747", "revid": "22356", "url": "https://it.wikipedia.org/wiki?curid=1163747", "title": "Talattosauri", "text": ""}
{"id": "1163749", "revid": "1305772", "url": "https://it.wikipedia.org/wiki?curid=1163749", "title": "Gradius III", "text": "Gradius III, titolo originale \u00e8 uno dei capitoli della saga di sparatutto \"Gradius\" ideata dalla Konami. Il gioco \u00e8 noto soprattutto per la sua incredibile difficolt\u00e0, al limite dell'ingiocabilit\u00e0, causa di molte lamentele nei confronti della software house e di un prematuro ritiro dalle sale giochi del cabinato originale. Va notato infatti che oltre all'ardua sfida offerta dai livelli il gioco non prevedeva la possibilit\u00e0 di continuare dopo aver perso tutte le vite a disposizione.\nModalit\u00e0 di gioco.\nIl gameplay non subisce variazioni di rilievo rispetto allo standard della saga, ma ci sono due peculiarit\u00e0: la prima \u00e8 rappresentata dalla presenza di un livello pseudo-3D in cui la visuale \u00e8 posta alle spalle dell'astronave e si deve evitare che questa si schianti contro i muri. L'esperimento non ebbe seguiti negli altri capitoli della serie e non fu riprodotto nemmeno nella conversione del gioco per Super NES.\nLa seconda particolarit\u00e0 \u00e8 data dal cosiddetto \"Edit Mode\", che consente all'inizio della partita di scegliere fra quattro tipologie differenti di arsenale oppure di crearne uno personalizzato, scegliendo tra i vari tipi di missili, sparo doppio, laser, scudo e power-up speciale disponibili."}
{"id": "1163752", "revid": "599013", "url": "https://it.wikipedia.org/wiki?curid=1163752", "title": "Aleksej Jakimenko", "text": "Ha vinto la medaglia di bronzo nella competizione di sciabola maschile a squadre ai giochi olimpici di Atene 2004 insieme a Aleksej D'ja\u010denko, Stanislav Pozdnjakov e Sergej \u0160arikov.\nHa vinto inoltre un'altra medaglia di bronzo nella sciabola maschile a squadre ai Campionati mondiali di scherma di Torino 2006 insieme a Nikolaj Koval\u00ebv, Aleksej Frosin e Stanislav Pozdnjakov.\nHa vinto i campionati mondiali 2005 in squadra con Pozdnjakov, Frosin e D'ja\u010denko."}
{"id": "1163755", "revid": "44627", "url": "https://it.wikipedia.org/wiki?curid=1163755", "title": "NBA Finals 2007", "text": ""}
{"id": "1163759", "revid": "729019", "url": "https://it.wikipedia.org/wiki?curid=1163759", "title": "Telmex", "text": "Telmex \u00e8 la compagnia telefonica di bandiera del Messico. Recentemente ha cominciato a fornire ai propri clienti anche servizi di ADSL e di Internet. L'amministratore e persona chiave della Telmex \u00e8 Carlos Slim Hel\u00fa (un messicano di origini libanesi) , indicato nell'anno 2010 come persona pi\u00f9 ricca del mondo dalla rivista Forbes.\nStoria.\nTelmex \u00e8 stata fondata nel 1947 quando un gruppo di investitori messicani acquistarono il ramo messicano della svedese Ericsson. Nel 1950 gli stessi investitori hanno acquistato il ramo messicano della ITT Corporation, diventando cos\u00ec gli unici fornitori telefonici del paese. Nel 1972 il governo messicano ha comprato la societ\u00e0, trasformandola in un monopolio di stato. Nel 1990, Telmex \u00e8 stata acquistata da un altro gruppo di investitori formato da Carlos Slim, France T\u00e9l\u00e9com, &amp; Southwestern Bell Corporation. Tuttavia, polemicamente, il pagamento stesso avr\u00e0 luogo nel corso dei prossimi anni, con i soldi guadagnati dal servizio telefonico. Dopo la privatizzazione, Telmex ha iniziato ad investire in nuove infrastrutture moderne, come la creazione di una rete nazionale in fibra ottica, offrendo cos\u00ec servizi alla maggior parte del paese"}
{"id": "1163764", "revid": "648716", "url": "https://it.wikipedia.org/wiki?curid=1163764", "title": "Cumulus congestus", "text": "Il Cumulus congestus (abbreviazione: \"Cu con\") \u00e8 una nube a sviluppo verticale, appartenente al genere dei cumuli. Pu\u00f2 raggiungere i di altezza ed \u00e8 caratterizzata dall'aspetto simile alla panna montata o alla superficie di un cavolfiore.\nCaratteristiche.\nLa presenza di un cumulus congestus \u00e8 indice di correnti convettive nella medio-bassa troposfera, le quali \u2013 se sufficientemente intense \u2013 possono indurre a un'ulteriore espansione della nube fino a trasformarsi in Cumulonimbus calvus. \u00c8 formata principalmente da goccioline sopraffuse (\"droplet\") che le conferiscono i tipici contorni netti. Sulla sommit\u00e0 sono presenti numerose protuberanze, ognuna delle quali causate dalla spinta delle correnti ascensionali dell'aria, le quali provocano la condensazione del vapore acqueo contenuto. Sono proprio tali protuberanze (apparentemente piccole per via della grande distanza dall'osservatore) a denotare l'aspetto simile a quello della \"panna montata\". \nIn alcuni casi \u2013 soprattutto quando le correnti ascensionali sono intense \u2013 l'aria pi\u00f9 stabile posta sopra al congestus in evoluzione viene sollevata fino al proprio livello di condensazione; si crea cos\u00ec il pileus, una nube accessoria di breve durata (generalmente pochi minuti o alcuni secondi), simile a un velo sottile a forma di cappuccio che sovrasta generalmente una o pi\u00f9 protuberanze del congestus.\nGhiacciamento e fibrillazione.\nQualora le correnti convettive proseguano ad accrescere il cumulus congestus in altezza, le goccioline sopraffuse che lo compongono raggiungeranno strati di atmosfera sempre pi\u00f9 freddi e inizieranno a ghiacciarsi. Tale stadio segna la trasformazione del congestus in \"cumulonimbus calvus\". Questo processo \u00e8 riscontrabile visivamente: le nubi ghiacciate hanno aspetto fibroso, liscio, privo di protuberanze e sono poste al di sopra delle nubi formate esclusivamente da acqua.\nTalvolta \u00e8 possibile assistere alla \"fibrillazione\", un fenomeno della durata di pochi secondi che consiste nell'espulsione di piccoli ciuffi nuvolosi dalla sommit\u00e0 del cumulus congestus. La causa risiede nell'ulteriore spinta verso l'alto ricevuta dall'aria durante la fase di ghiacciamento dal \"calore latente\" ceduto al passaggio di stato acqua-ghiaccio e vapore-ghiaccio.\nPrecipitazioni.\nIl Cumulus congestus pu\u00f2 causare rovesci di pioggia moderati ma non provoca mai elettrometeore (fulmini). Solo nelle regioni tropicali i rovesci associati a questo tipo di nube possono essere intensi. Inoltre un Cumulo Congesto\nSul mare pu\u00f2 essere capace di produrre una tromba marina: l'aria calda del mare salendo si unisce a quella fredda innescando un moto rotatorio che produce un funnel cloud o una tromba marina di solito debole (EF0-EF1)"}
{"id": "1163766", "revid": "309289", "url": "https://it.wikipedia.org/wiki?curid=1163766", "title": "Bacino della Kama", "text": "Il bacino della Kama (, \"Kamskoe vodochranili\u0161\u010de\") \u00e8 un lago artificiale situato nella Russia europea orientale, formato dal fiume Kama a monte della diga di Perm'.\nSi estende su 1.910 km\u00b2 ed ha una profondit\u00e0 media di 6,4 m, con massimo di 28,6."}
{"id": "1163772", "revid": "1305772", "url": "https://it.wikipedia.org/wiki?curid=1163772", "title": "Luis \u00c1lvarez", "text": "Biografia.\nConsegu\u00ec il Bachelor of Science presso l'Universit\u00e0 di Chicago nel 1932, il Master of Science nel 1934 e il dottorato di ricerca (Ph.D.) nel 1936. Nel corso di quello stesso anno divenne ricercatore del Lawrence Berkeley National Laboratory dell'Universit\u00e0 della California. Negli anni quaranta lavor\u00f2 anche per il Radiation Laboratory del Massachusetts Institute of Technology, per il Metallurgical Laboratory dell'Universit\u00e0 di Chicago ed il Los Alamos Laboratory nell'ambito del progetto Manhattan.\nFu uno degli scopritori del cosiddetto \"East-West effect\", fenomeno causato dal campo magnetico terrestre che perturba le particelle che compongono i raggi cosmici, le quali vengono deviate in modo tale che una percentuale maggiore penetri l'atmosfera da ovest piuttosto che da est. Nel 1937 forn\u00ec la dimostrazione sperimentale della cattura elettronica K da parte dei nuclei. Successivamente ide\u00f2 un metodo per ottenere fasci di neutroni molto lenti.\nPoco prima che scoppiasse la seconda guerra mondiale, insieme al collega Robert Cornog scopr\u00ec la radioattivit\u00e0 del trizio 3H, mostrando che era un costituente stabile dell'elio.\nDurante il conflitto fu il principale responsabile di tre importanti sistemi radar e a Los Alamos contribu\u00ec alla realizzazione dei detonatori della bomba al plutonio. Il 6 agosto 1945, giorno del bombardamento atomico di Hiroshima, \u00c1lvarez si trovava a bordo del bombardiere \"The Great Artiste\" come osservatore. Negli ultimi giorni di guerra scrisse una lettera assieme a Philip Morrison e Robert Serber per lo scienziato giapponese Ry\u014dkichi Sagane, con il quale aveva lavorato al \"Radiation Laboratory\". La lettera fu appesa ai contenitori degli strumenti di registrazione che furono paracadutati a Nagasaki il 9 agosto 1945 dall'aereo \"The Great Artiste\", subito dopo che \"BOCKSCAR\" ebbe sganciato la seconda bomba atomica della storia. La lettera di \u00c1lvarez, Morrison e Serber invitava Sagane a convincere i leader giapponesi ad arrendersi e porre cos\u00ec termine alla guerra.\nAll'inizio degli anni cinquanta \u00c1lvarez perfezion\u00f2 l'uso di enormi camere a bolle contenenti idrogeno allo stato liquido e, osservando numerose foto ottenute grazie a quel dispositivo, il suo gruppo di studio rilev\u00f2 l'esistenza di nuove particelle, sconosciute all'epoca: le pi\u00f9 note presero il nome di \"risonanze\".\nNel 1968 vinse il Premio Nobel per aver approfondito la conoscenza della fisica delle particelle.\nIl suo nome divenne piuttosto popolare nel mondo non accademico per aver proposto una plausibile soluzione al problema dell'estinzione dei dinosauri: nel 1979 suo figlio Walter \u00c1lvarez, studiando un sottile strato d'argilla nella Gola del Bottaccione nei pressi di Gubbio, aveva riscontrato un'anomala presenza d'iridio, metallo assai raro nella crosta terrestre. \u00c1lvarez padre sugger\u00ec che questo elemento avesse un'origine extraterrestre e che dovesse essere diffuso in gran parte del pianeta. In effetti, un'identica concentrazione di iridio fu rinvenuta in molti altri paesi e, poich\u00e9 lo strato d'argilla segnava il limite tra il Cretacico ed il Terziario, gli \u00c1lvarez conclusero che circa 65 milioni di anni fa un grande asteroide aveva colpito la Terra, depositando detriti ricchi di iridio.\nQualche anno dopo nella penisola dello Yucat\u00e1n in Messico fu identificato un enorme cratere da impatto, il Cratere di Chicxulub, risalente alla fine del Cretaceo. Si ipotizza che l'immane impatto, con tutte le tragiche conseguenze dell'esplosione, possa essere stata la causa della scomparsa della maggior parte dei dinosauri. In onore di Luis e Walter Alvarez \u00e8 stata data denominazione ad un asteroide 3581 Alvarez.\nSull'omicidio di John Kennedy.\nLuis \u00c1lvarez, dopo aver analizzato il famoso filmato di Abraham Zapruder relativo all'assassinio del presidente John Kennedy a Dallas, si disse certo che i colpi furono esplosi da una postazione posta alle spalle dello statista. Ci\u00f2, a suo avviso, escludeva qualsiasi ipotesi di complotto e rendeva Lee Harvey Oswald l'assassino pi\u00f9 probabile."}
{"id": "1163773", "revid": "1022003", "url": "https://it.wikipedia.org/wiki?curid=1163773", "title": "Stanislav Pozdnjakov", "text": "Palmar\u00e8s.\nIn carriera ha conseguito i seguenti risultati:"}
{"id": "1163786", "revid": "767487", "url": "https://it.wikipedia.org/wiki?curid=1163786", "title": "L'ultimo testimone (Bassi Maestro)", "text": "L'ultimo testimone \u00e8 l'ottavo album da solista del rapper Bassi Maestro, uscito il 19 novembre 2004.\nA differenza degli album precedenti, \"L'ultimo testimone\" ha una sonorit\u00e0 pi\u00f9 vicina alla musica pop e i testi sono pi\u00f9 sperimentali; un esempio di ci\u00f2 \u00e8 la traccia \"Fonzie.\"\nIn \"Capirai,\" Bassi Maestro sperimenta un testo d'amore\". The Fish\" vira verso le sonorit\u00e0 da club che caratterizzano il gusto del periodo; altri esperimenti sono quello dell'elettrofunk di \"Mostra un po' d'amore\" e del ritmo vagamente latino di \"Non importa.\""}
{"id": "1163787", "revid": "181699", "url": "https://it.wikipedia.org/wiki?curid=1163787", "title": "Radio Tele Spazio", "text": ""}
{"id": "1163788", "revid": "181699", "url": "https://it.wikipedia.org/wiki?curid=1163788", "title": "Telespazio Calabria", "text": ""}
{"id": "1163789", "revid": "2036605", "url": "https://it.wikipedia.org/wiki?curid=1163789", "title": "Regno di Soissons", "text": "Il Regno di Soissons, pi\u00f9 propriamente noto come Dominio di Soissons (chiamato in latino \"Regnum Syagrii\" o \"Regnum Romanorum\"), fu uno stato nella Francia settentrionale, centrato attorno alla citt\u00e0 di Soissons, che fu l'ultimo territorio dell'Impero Romano d'Occidente a cadere, nel 486, dieci anni dopo la deposizione di Romolo Augusto e sei dopo la morte di Giulio Nepote.\nIl cosiddetto \"regno di Soissons\" era una provincia romana nella Gallia settentrionale: sebbene l'ultimo dei suoi governanti, Siagrio, fosse chiamato dai Franchi \"Rex romanorum\" (\"Re dei Romani\"), non fu mai un regno, n\u00e9 i suoi cittadini si considerarono altro che cittadini dell'Impero romano; per tanto il nome \"dominio di Soissons\" risulta pi\u00f9 appropriato.\nStoria.\nEgidio.\nLe origini del dominio vanno fatte ricondurre all'epoca dell'imperatore Maggioriano (457-461), il quale nomin\u00f2 Egidio \"magister militum\" della Gallia. All'epoca, il dominio romano nella regione era ridotto ad una porzione della Gallia settentrionale, con un corridoio che la congiungeva all'Italia.\nAlla morte di Maggioriano per mano del generale romano di origine barbarica Ricimero, sal\u00ec al trono l'imperatore Libio Severo. Egidio non riconobbe il nuovo imperatore, che gli invi\u00f2 contro Agrippino. Agrippino si rivolse ai Visigoti e col loro aiuto combatt\u00e9 contro Egidio e i suoi alleati Franchi, condotti dal re Childerico I: per ottenerne il sostegno, nel 462 Agrippino diede ai Visigoti l'accesso al Mar Mediterraneo, assegnando loro la citt\u00e0 di Narbona, separando di fatto Egidio dal resto dell'impero. Egidio e Childerico sconfissero per\u00f2 i Visigoti ad Orl\u00e9ans nel 463.\nDopo questa vittoria, Egidio non port\u00f2 attacchi contro i Visigoti; \u00e8 per\u00f2 noto che nel 465 invi\u00f2 una ambasciata ai Vandali, forse per cercare il loro aiuto contro le popolazioni barbariche di stanza in Gallia.\nEsiste la possibilit\u00e0 che i Romano-Bretoni abbiano richiesto l'assistenza di Egidio: ad ogni modo, \u00e8 probabile che i Romano-Bretoni stanziati in Armorica, quindi al confine con il dominio di Egidio, avessero rapporti commerciali e di assistenza con i Romani di Soissons, se non altro perch\u00e9 erano gli ultimi avamposti romani, circondati da popolazioni barbariche.\nSiagrio.\nNel 465 Egidio mor\u00ec, assassinato per mano di un sicario di uno dei nemici di Childerico: gli succedette per breve tempo il \"comes\" Paolo, ucciso da Childerico, poi il figlio Siagrio. Siagrio govern\u00f2 la provincia col titolo di \"dux\", di comandante militare provinciale, ma le trib\u00f9 germaniche confinanti lo definivano \"Rex romanorum\". Anche dopo la caduta dell'Impero romano d'Occidente, nel 476, Siagrio continu\u00f2 a governare come ufficiale romano, riconoscendo come imperatore Giulio Nepote , che governava in Dalmazia. Alla morte di questi, nel 480, Siagrio riconobbe come imperatore Zenone , che governava allora sul trono d'Oriente, ma che non pot\u00e9 portare aiuti all'enclave romana in Gallia.\nA differenza del padre, Siagrio combatt\u00e9 le mire espansionistiche del nuovo re dei Franchi, Clodoveo I, figlio di Childerico. Nel 486 le forze di Siagrio vennero sconfitte nella Battaglia di Soissons, segnando la fine dell'ultimo baluardo romano. Siagrio fugg\u00ec dal re dei Visigoti Alarico II, che per\u00f2 lo trad\u00ec e lo consegn\u00f2 a Clodoveo, che lo fece uccidere l'anno successivo, sospettandolo di complotto."}
{"id": "1163790", "revid": "71728894", "url": "https://it.wikipedia.org/wiki?curid=1163790", "title": "Universalit\u00e0 di beni mobili", "text": "Per universalit\u00e0 di beni mobili si intende, secondo l'articolo 816 del Codice civile italiano, la pluralit\u00e0 di cose che appartengono alla stessa persona e che hanno una destinazione unitaria (es. un gregge, una pinacoteca, una biblioteca). Tre sono gli elementi necessari perch\u00e9 si possa parlare di universalit\u00e0: una pluralit\u00e0 di cose mobili, una destinazione unitaria intesa come funzione comune e l'appartenenza delle cose al medesimo soggetto. La destinazione unitaria non fa comunque perdere l'autonomia alle cose che formano la universalit\u00e0 le quali potranno quindi essere oggetto, separatamente l'una dall'altra, di singoli atti.\nQuando l'universalit\u00e0 nasce per volere del proprietario (ad es. di chi ha raccolto i libri), si parla di universalit\u00e0 di fatto. Invece quando l'universalit\u00e0 \u00e8 stabilita dal legislatore si parla di universalit\u00e0 di diritto, ad es. l'azienda \u00e8 definita come universalit\u00e0 di beni dalla legge, in quanto una pluralit\u00e0 di beni \u00e8 destinata al medesimo scopo (catene di montaggio)."}
{"id": "1163791", "revid": "712828", "url": "https://it.wikipedia.org/wiki?curid=1163791", "title": "Anar", "text": ""}
{"id": "1163793", "revid": "254059", "url": "https://it.wikipedia.org/wiki?curid=1163793", "title": "Ferrante II Gonzaga", "text": "Biografia.\nFiglio di Cesare I Gonzaga e di Camilla Borromeo, \u00abnel 1598 fu a Ferrara all\u2019arrivo di Clemente VIII, quando il pontefice prese possesso del ducato. Trovarsi in quella citt\u00e0 in quel momento era funzionale a partecipare al matrimonio di Margherita d\u2019Austria con Filippo III, che vi fu celebrato dal papa. Entr\u00f2 poi a far parte della corte della nuova regina di Spagna, che sarebbe partita nella primavera dell\u2019anno successivo, seguendola sino a Madrid. In quell'anno e circostanza ebbe da Filippo III il Toson d\u2019Oro, e nel 1605 l\u2019incarico di consegnare la medesima decorazione ai duchi di Modena e della Mirandola\u00bb.\nFu un buon politico e ricopr\u00ec incarichi imperiali di prestigio, tra i quali quello di commissario imperiale in Italia.\nIl 2 luglio 1621 la contea di Guastalla divenne un ducato, diventandone primo duca.\nMor\u00ec nel 1630 a causa della peste che stava imperversando per il nord Italia.\nDiscendenza.\nFerrante II si spos\u00f2 con Vittoria Doria (1569-1618), figlia di Gianandrea Doria, con la quale ebbe numerosi figli:"}
{"id": "1163795", "revid": "1573940", "url": "https://it.wikipedia.org/wiki?curid=1163795", "title": "Thaumetopoea processionea", "text": "La processionaria della quercia (Thaumetopoea processionea ()) \u00e8 un lepidottero appartenente alla famiglia Notodontidae, diffuso in Europa; le larve si nutrono delle foglie degli alberi di quercia.\nDescrizione.\nAdulto.\nLa farfalla adulta ha abitudini notturne. Ha un'apertura alare di circa 5 cm. Le ali sono di colore variabile, dal bianco sporco al grigiastro, con striature pi\u00f9 scure. \u00c8 totalmente innocua.\nLarva.\nLa larva \u00e8 la fase di maggiore interesse tossicologico, poich\u00e9 le larve, soprattutto dal terzo stadio, hanno il corpo ricoperto di peli urticanti, pericolosi per l'uomo e per gli animali domestici. La larva di primo stadio, presente sulle gemme degli alberi a inizio primavera, \u00e8 di colore marrone, lunga pochi millimetri. Al quinto e ultimo stadio di accrescimento, la lunghezza \u00e8 di 3-4 cm, il colore, dato dalla presenza di lunghi peli chiari, \u00e8 grigio.\nBiologia.\nLe uova di questo insetto si schiudono in primavera, proprio nel periodo in cui sugli alberi compaiono le prime foglie. In alcune regioni la diffusione (e i danni) sono tali da costituire una vera e propria piaga per le querce. I nidi si trovano di solito sul lato meridionale (il pi\u00f9 soleggiato) dei tronchi e in zone in cui gli alberi sono particolarmente concentrati. Meno frequente \u00e8 la presenza di tale larva nelle zone boschive, dove pare sussistere un certo equilibrio con le specie predatrici, quali la vespe icneumonoidi, i ditteri e il coleottero \"Calosoma sycophanta\". I bruchi si spostano durante le ore notturne in cerca di cibo formando lunghe file simili a processioni, dalle quali il nome comune dell'insetto.\nLe larve si nutrono di foglie di quercia e la loro presenza \u00e8 segnalata dalla presenza di alberi spogli durante il periodo primaverile ed estivo.\nDistribuzione e habitat.\nLa \"Thaumetopoea processionea\" \u00e8 originaria dell'Europa centrale e orientale, ma si \u00e8 diffusa anche in Europa occidentale."}
{"id": "1163800", "revid": "324090", "url": "https://it.wikipedia.org/wiki?curid=1163800", "title": "Pellegrinaggio cristiano", "text": "Un pellegrinaggio cristiano \u00e8 una pratica religiosa svolta da fedeli cristiani verso luoghi di culto particolarmente significativi e santi.\nStoria.\nNel mondo cristiano sono esistite due forme di pellegrinaggio, in seguito collegate e fuse tra loro:\nIl primo esiste fin dall'epoca paleocristiana e faceva parte del processo di conversione: per liberarsi dalle ansie e dalle tensioni del mondo si partiva verso Gerusalemme, dove si viveva da \"stranieri\", da \"esuli\" (secondo l'etimologia del termine \"pellegrino\"), magari fino al resto della propria vita. Un famoso esempio di pellegrinaggio devozionale fu quello fatto da sant'Elena, madre di Costantino I, nel IV secolo.\nIl pellegrinaggio penitenziale, o espiatorio, invece ha origini pi\u00f9 tarde, legate a tradizioni di origini insulari (anglosassoni e soprattutto irlandesi), dove si diffuse nell'alto medioevo per venire poi esportato nel continente europeo dai missionari nel VI e VII secolo. Esso era originariamente una forma di dura condanna verso una colpa molto grave (dall'omicidio all'incesto), nella quale incorrevano soprattutto gli ecclesiastici, non essendo essi sottomessi al diritto dei laici. Il reo era condannato a vagabondare in continuazione, per terre sconosciute e pericolose, vivendo nella povert\u00e0 grazie solo alle elemosine, impossibilitato a stabilizzarsi altrove, lavorare e rifarsi una vita, in tutto simile alla vita fatta da Caino dopo l'omicidio di Abele (\"Genesi\", 4, 12-14). Essi dovevano portare ben visibili i segni del loro peccato: giravano infatti nudi, scalzi e con ferri che ne cingevano i polsi e le gambe: non a caso in vari testi agiografici altomedievali ci sono passi in cui le catene si spezzano improvvisamente quale miracolo (piuttosto frequente) che segnalava la fine decisa da Dio della pena.\nLe prime notizie di pellegrinaggi penitenziali diretti a una specifica meta risalgono all'VIII secolo. I pellegrini avevano anche alcuni segni non infamanti che li contraddistinguevano: il bastone (detto bordone), la bisaccia e i segni del santuario verso il quale si era diretti o dal quale si tornava, ben in vista sul copricapo o sul mantello.\nGli imperatori carolingi scoraggiavano tali pratiche per ragioni di ordine pubblico; nello stesso periodo i vescovi iniziarono a inviare questo particolare tipo di criminali direttamente al pontefice, affinch\u00e9 fosse lui a comminare la penitenza o a concedere un'assoluzione, anche se ci\u00f2 caus\u00f2 talvolta conflitti tra alcuni vescovi e il pontefice: infatti i condannati, se pensavano di essere stati trattati con eccessiva durezza dal proprio vescovo preferivano migrare fino a Roma in cerca di pene meno severe, con un conflitto di competenza che all'epoca non era regolato da alcuna disciplina e che era segno della fatica di alcune diocesi di accettare la supremazia romana in maniera pi\u00f9 che simbolica.\nCon l'uso di andare a Roma dei pellegrini penitenziali, essi si sovrapposero ai pellegrini devozionali, che ivi visitavano le tombe e le reliquie degli apostoli Pietro e Paolo. Durante il medioevo le due forme di pellegrinaggio si sovrapposero fino a confondersi e uniformarsi: ogni pellegrino cercava l'espiazione di qualcosa.\nAi pellegrinaggi verso Roma e la Terrasanta nel corso dell'XI secolo la potente abbazia di Cluny si fece promotrice di un'altra destinazione, la citt\u00e0 di Santiago di Compostela in Galizia, dove esisteva la (presunta) tomba dell'apostolo Giacomo. Santiago aveva il vantaggio di unire il flusso dei pellegrini al processo di \"Reconquista\" della Spagna allora musulmana.\nPer quanto riguarda Gerusalemme essa era fin dal VII secolo in mano dei musulmani, in un'area contesa tra i califfati del Cairo (fatimide, sciita) e di Baghdad (abbaside, sunnita). I pellegrini cristiani potevano visitare la citt\u00e0 e le chiese al prezzo di pagare per i salvacondotti.\nFino all'XI secolo i pellegrinaggi furono un fenomeno esistente ma piuttosto limitato, per l'insicurezza generale e anche per una certa diffidenza da parte della stessa Chiesa: essi andavano oltre il controllo delle diocesi, che era saldamente territoriale, e non era gradito dagli ordini monastici, che seguivano il precetto della \"stabilitas loci\", che impediva a un monaco di cambiare monastero. Essi inoltre sostenevano in genere che la propria \"Gerusalemme\" andasse trovata nel cuore di ogni cristiano, piuttosto che nel viaggio. In seguito la Chiesa riconobbe nel pellegrinaggio un'esperienza fondamentale della vita religiosa e lo disciplin\u00f2, corredandolo di un apposito voto e delle relative indulgenze spirituali.\nI pellegrinaggi furono dopo l'anno Mille uno dei motori della ritrovata mobilit\u00e0 delle persone e affiancarono il rinascere dei commerci. Le vie dei pellegrinaggi si attrezzarono con \"hospitalia\" (ospizi) dove rifocillarsi e curarsi, se infermi.\nUn interessante resoconto di pellegrinaggio quattrocentesco si pu\u00f2 leggere nel Fiore di Terra Santa in cui Girolamo Castiglione, oltre all'esperienza mistica descrive accuratamente luoghi ed edifici. \nA partire dal 1300 quando papa Bonifacio VIII istitu\u00ec il primo Giubileo, ogni fedele cattolico \u00e8 invitato a fare un pellegrinaggio nell'anno giubilare.\nAlcune \"tappe\" del pellegrinaggio erano: \nUr dei Caldei, ove Abramo sent\u00ec la parola del Signore; \nil monte Sinai, ove Mos\u00e8 ebbe la rivelazione del nome di Dio e il dono del Decalogo; \nil monte Nebo, ove Mos\u00e8 pot\u00e9 guardare la Terra promessa, senza tuttavia poterla raggiungere; \nNazareth, luogo della concezione e della nascita di Ges\u00f9, accanto alla Madre e al suo lavoro quotidiano; \nBetlemme, ove Cristo venne alla luce e i pastori e i magi diedero voce all'adorazione dell'intera umanit\u00e0 e risuon\u00f2 l'augurio di pace degli angeli; \nGerusalemme, il Cenacolo e i luoghi dove Cristo ha dato la sua vita e l'ha poi ripresa nella risurrezione; \nDamasco, luogo della conversione di Paolo; \nAtene, ove Paolo tenne nell'Areopago un discorso che il Papa giudica \"il simbolo stesso dell'incontro del Vangelo con la cultura umana\nLuoghi dei pellegrinaggi.\nLe tre mete storiche dei pellegrinaggi sono: Gerusalemme-Terra Santa, Roma, Santiago di Compostela e Canterbury. I due pellegrinaggi europei si sono svolti lungo percorsi che nel corso del tempo sono diventati celebri. I pi\u00f9 famosi sono: il Camino franc\u00e9s per Santiago di Compostela e la via Francigena per Roma.\nA questi tre pellegrinaggi si sono aggiunti quelli diretti ai vari Sacri Monti ed ai principali luoghi d'apparizione mariani: Guadalupe, Lourdes, Fatima, Kibeho in Rwanda, Medjugorie. Oltre che a luoghi particolari legati alla Madonna come Leuca, Cz\u0119stochowa e Loreto o luoghi legati a santi particolarmente importanti come Assisi e Croagh Patrick in Irlanda. \nNel mondo cattolico i pellegrinaggi per antonomasia sono quello a Gerusalemme e in Terra Santa, e quello verso Roma. L'importanza del pellegrinaggio a Roma \u00e8 evidente nel fatto che in spagnolo il pellegrinaggio si chiama \"romer\u00eda\", e anche nell'italiano antico il termine \"romeo\" indicava il pellegrino. Nell'italiano medievale il pellegrino verso la Terrasanta aveva il nome di \"palmizio\" riservando il termine \"pellegrino\" per quello verso Santiago di Compostela.\nAttualmente ogni stato cattolico \u00e8 legato a un particolare pellegrinaggio: per l'Italia Padova, Roma, Assisi, Loreto; per la Spagna Santiago di Compostela e Garabandal; per la Polonia Cz\u0119stochowa, per il Portogallo il Santuario di Nostra Signora di Fatima, il Santuario Alexandrina di Balazar, il Santuario di Cristo-Rei; per la Francia, Lourdes; per il Messico la Basilica di Nostra Signora di Guadalupe, per l'Irlanda Croagh Patrick. Al di fuori dei paesi cattolici i pellegrinaggi principali sono quelli di Gerusalemme-Terra Santa e Medjugorie in Bosnia ed Erzegovina.\nI pellegrinaggi a piedi.\nFino ad un secolo fa tutti i pellegrinaggi si svolgevano a piedi.\nOggi solo alcuni hanno mantenuto questa modalit\u00e0, i pi\u00f9 famosi sono quelli di Santiago di Compostela in Spagna e quello di Cz\u0119stochowa in Polonia. In questi luoghi i pellegrinaggi a piedi non si sono mai interrotti.\nIn altri luoghi invece questo tipo di pellegrinaggio ha ripreso vigore dopo decenni o secoli come quello verso Loreto.\nNegli ultimi 30 anni i Pellegrinaggi a piedi sono in costante espansione sia come partecipanti alle singole iniziative, sia come numero delle iniziative stesse.\nSignificativo in questo senso \u00e8 il caso di Santiago di Compostela in cui il Cammino di Santiago ha ripreso un forte slancio negli ultimi 15 anni.\nNomi tradizionali.\nI tre maggiori pellegrinaggi medioevali davano diritto a chi li avesse compiuti nomi e simboli tradizionali, cos\u00ec indicati da Dante nella \"Vita Nova (XL)\":"}
{"id": "1163801", "revid": "7967", "url": "https://it.wikipedia.org/wiki?curid=1163801", "title": "Normanna", "text": ""}
{"id": "1163809", "revid": "1543377", "url": "https://it.wikipedia.org/wiki?curid=1163809", "title": "Marina militare romana", "text": "La marina militare romana (), pur nascendo durante la prima guerra punica, cominci\u00f2 a operare in modo permanente nel mar Mediterraneo e sui principali fiumi dell'Impero romano solo con l'avvento del principato di Augusto, fino a tutto il V secolo.\nAnche se la marina militare fu fondamentale per la conquista romana del bacino del Mediterraneo, non godette mai del prestigio delle legioni romane. Nel corso della loro storia, i Romani rimasero principalmente ancorati alle truppe di terra, apprendendo invece da Cartaginesi, Greci ed Egizi l'arte del costruire le navi. Forse a causa di ci\u00f2 la marina militare romana non fu mai del tutto assimilata dalla Repubblica romana. Nell'antichit\u00e0, le marine militari o le flotte commerciali non avevano quell'autonomia logistica che oggi hanno invece le navi o le flotte moderne. A differenza delle moderne forze navali la marina romana, anche al suo apice, non ebbe mai ebbe un servizio autonomo; al contrario venne gestita come un completamento dell'esercito romano \"di terra\".\nNel corso della prima guerra punica la flotta romana fu ampliata in modo estremamente massiccio e svolse un ruolo fondamentale nella vittoria romana della guerra e per la successiva conquista ed egemonia del Mediterraneo da parte della Repubblica romana. Nel corso poi della prima met\u00e0 del II secolo a.C. Roma continu\u00f2 a guerreggiare con Cartagine (fino alla sua distruzione) e soggiogare i regni ellenistici del Mediterraneo orientale, raggiungendo la completa egemonia del mar Mediterraneo (\"mare internum nostrum\"). Le flotte romane tornarono a ricoprire un ruolo di primo piano nel I secolo a.C., quando Gneo Pompeo Magno combatt\u00e9 i pirati (67 a.C.) e, ancora, durante le guerre civili che portarono alla caduta della Repubblica, e all'istituzione dell'impero romano con Ottaviano Augusto (battaglia di Azio del 31 a.C.).\nDurante il periodo imperiale il Mediterraneo divenne una sorta di \"lago romano\", in assenza di un nemico marittimo, tanto che il ruolo della marina fu ridotto per lo pi\u00f9 al semplice pattugliamento, con lo scopo di tutelare commerci e trasporti marittimi. Ai margini dell'Impero, tuttavia, a supporto di nuove conquiste territoriali, le flotte romane continuarono a essere impiegate in guerra (per esempio durante la conquista della Germania o della Britannia). Il declino dell'impero nel III secolo, a causa dell'inizio delle invasioni barbariche, ebbe per\u00f2 una pesante ripercussione sulla marina, che fu notevolmente ridotta sia nei suoi effettivi, sia nelle sue capacit\u00e0 di combattimento. Agli inizi del V secolo le frontiere romane furono, infine, pesantemente sfondate, e i regni romano-barbarici apparvero sulle rive del Mediterraneo occidentale. Il regno vandalo riusc\u00ec poi nell'impresa, una volta costituita una propria flotta, di saccheggiare numerose province del mar Tirreno e la stessa Roma, mentre le flotte romane avevano diminuito la loro consistenza, tanto da risultare di scarsa resistenza. E se l'Impero romano d'Occidente croll\u00f2 alla fine del V secolo, la marina militare romana d'Oriente continu\u00f2 a esistere nell'Impero bizantino per quasi altri dieci secoli.\nStoria.\nI Romani trassero le proprie origini da un insieme di trib\u00f9 di pastori e agricoltori, ma ben presto, con l'ingrandirsi dei territori dominati in epoca repubblicana, Roma si trov\u00f2 in competizione con la pi\u00f9 grande potenza commerciale e navale che il Mediterraneo avesse conosciuto fino ad allora: Cartagine.\nEt\u00e0 repubblicana.\nL'origine esatta della marina militare romana \u00e8 oscura. Esistono evidenze di prime navi romane a partire dagli inizi del IV secolo a.C., quando una nave da guerra romana condusse una sua ambasceria fino a Delfi nel 394 a.C., sebbene la flotta romana non fosse ancora all'altezza di altre presenti a quell'epoca nel mar Mediterraneo. La data di nascita tradizionale sembra essere attorno al 311 a.C., quando, dopo la conquista della Campania, a due nuovi ufficiali, i \"duumviri navales classis ornandae reficiendaeque causa\", fu affidato il compito di mantenere la flotta costituita. Come risultato, la Repubblica romana ebbe la sua prima flotta permanente, che consisteva di 20 imbarcazioni, la maggior parte triremi, con ciascun \"duumvir\" al comando di uno squadrone di 10 navi. Comunque, la Repubblica continu\u00f2 a fare affidamento sulle sue legioni, mentre la marina si limitava a combattere la sola pirateria, non avendo ancora raggiunto risultati significativi e venendo poi facilmente battuta nel 282 a.C. dai Tarentini.\nGuerre puniche.\nLa prima spedizione navale oltre i confini dell'Italia romana avvenne nella vicina isola della Sicilia nel 264 a.C., portando allo scoppio della prima guerra punica, rompendo di fatto l'antico trattato con i Cartaginesi. La guerra dur\u00f2 tre anni. A quel tempo la citt\u00e0 di Cartagine deteneva il dominio incontrastato della parte occidentale del bacino del Mediterraneo, dalla Sicilia alle colonne d'Ercole, oltre ad avere un'esperienza e forza navale considerevoli. Roma, al contrario, non disponeva di una forza navale adeguata. Cos\u00ec, nel 261 a.C., il Senato di Roma decise di fare costruire un'imponente flotta, costituita da ben cento quinquereme e venti trireme. Come ci racconta lo storico greco Polibio, i Romani, dopo avere catturato una quinquereme cartaginese che era affondata, la utilizzarono come modello per la costruzione delle loro navi. Le nuove flotte erano comandate da magistrati eletti annualmente, che utilizzavano l'esperienza navale di ufficiali di rango inferiore, reperiti soprattutto tra i \"socii navales\" della Magna Grecia. Tale pratica prosegu\u00ec fino a buona parte dell'Alto Impero romano, come risulta anche dalla numerosa terminologia \"greca\" utilizzata nell'ambito navale e militare.\nNonostante il grande impegno di risorse iniziali gli equipaggi romani rimasero inferiori ai Cartaginesi, non potendo eguagliare le loro tattiche navali, per manovrabilit\u00e0 ed esperienza. I Romani decisero cos\u00ec di trasformare la guerra in mare a loro vantaggio, equipaggiando tutte le loro imbarcazioni con un grande \"ponte levatoio a uncino\" per agganciare la nave nemica, il cosiddetto \"corvus\", sviluppato in precedenza dai Siracusani contro gli Ateniesi (da qui potrebbe essere derivata la sambuca, arma d'assedio). Ci\u00f2 permise di trasformare un combattimento di mare in una specie di combattimento terrestre, dove i legionari romani risultarono nettamente superiori ai loro avversari. Tuttavia si ritiene che il \"corvus\" desse anche grande instabilit\u00e0 alle navi, con il rischio di capovolgerle in mari particolarmente agitati.\nE cos\u00ec, nonostante il grande impegno, il primo scontro avvenuto al largo delle isole Lipari (nel 260 a.C.) si risolse con una sconfitta per Roma, anche se le forze coinvolte furono relativamente piccole. In seguito, con l'applicazione del \"corvus\", la neonata flotta romana, sotto il comando del console Gaio Duilio, riusc\u00ec a battere i Cartaginesi presso Milazzo. Da questo momento in poi le sorti della guerra cominciarono a essere favorevoli a Roma, che vinse altre battaglie: a Sulci (258 a.C.), \"Tyndaris\" (257 a.C.) e Capo Ecnomo (256 a.C.), in cui la flotta romana, sotto i consoli Marco Attilio Regolo e Lucio Manlio, inflisse una devastante sconfitta ai Cartaginesi. Questa serie di successi permise a Roma di portare la guerra in Africa, poco distante da Cartagine. E cos\u00ec, se da una parte la marina romana maturava una significativa esperienza, pur soffrendo un certo numero di pesanti perdite a causa di tempeste improvvise, dall'altra, la flotta cartaginese ne soffriva il pesante logoramento, fino alla sconfitta finale presso le Isole Egadi (nel 241 a.C.).\nGuerre illiriche (prima e seconda), annibalica e macedoniche (prima e seconda).\nDopo la vittoria romana nella prima guerra punica il baricentro del potere navale in Occidente si spost\u00f2 da Cartagine a Roma. Ci\u00f2 permise ai Romani la successiva conquista di Sardegna (238 a.C.) e Corsica (237 a.C.), oltre ad affrontare la minaccia dei pirati illiri, che minacciavano le coste adriatiche dell'Italia romana. Le guerre illiriche che ne seguirono portarono Roma a occuparsi per la prima volta anche del bacino orientale del Mediterraneo, intervenendo nella penisola balcanica. Inizialmente (a partire dal 229 a.C.), una flotta di duecento navi da guerra fu inviata contro la regina Teuta, riuscendo a espellere rapidamente i pirati da tutte le citt\u00e0 greche delle coste dell'attuale Albania. Dieci anni pi\u00f9 tardi i Romani inviarono una nuova flotta da guerra contro Demetrio di Faro, il quale aveva ricostruito la flotta dei pirati illiri, arrivando a colpire fin nel mar Egeo. Ma quella volta Demetrio aveva il supporto del re di Macedonia, Filippo V, il quale temeva l'espansionismo della potenza romana. Ancora una volta i Romani risultarono vittoriosi, costituendo ora un protettorato in Illiria, ma l'inizio della seconda guerra punica (218-201 a.C.) li costrinse a impiegare tutte le proprie risorse per difendersi contro i Cartaginesi di Annibale, per i due decenni successivi, interrompendo di fatto la loro espansione in oriente, almeno provvisoriamente.\nGrazie alla crescente forza di Roma sui mari Annibale fu bloccato per diversi anni in Italia, senza potere ricevere via mare aiuti dalla madre patria, essendo stato costretto a portare la guerra sul suolo italico via terra (dalle Alpi, giungendo dalla penisola iberica). A differenza della prima guerra punica, le marine militari di Romani e Cartaginesi ebbero un ruolo secondario. Gli unici veri scontri navali avvennero nei primi anni di guerra, il primo presso Lilibeo (218 a.C.), il secondo nei pressi del fiume Ebro (217 a.C.), dove ancora una volta Roma risult\u00f2 vittoriosa. Nonostante una generale parit\u00e0 numerica, i Cartaginesi preferirono non sfidare apertamente la supremazia romana sui mari. La flotta romana fu, quindi, impegnata principalmente con incursioni sulle coste africane a salvaguardia della sicurezza di quelle italiche, con il compito principale di intercettare quei convogli cartaginesi che avrebbero potuto portare ad Annibale rifornimenti e/o rinforzi, oltre a controllare un possibile intervento militare di Filippo V, alleato dei Cartaginesi. Sappiamo infatti che Filippo aveva allestito una flotta di cento navi da guerra e fatto addestrare gli uomini a remare; sempre secondo Polibio, era un'abitudine che \u00abquasi nessun altro re macedone aveva mai avuto\u00bb. Ma probabilmente al regno di Macedonia mancavano le necessarie risorse per costruire e mantenere una flotta per affrontare i Romani. E, sempre secondo Polibio, Filippo non aveva alcuna speranza di battere i Romani in mare, soprattutto per mancanza di esperienza e numero di imbarcazioni.\nNel 214 a.C. venne eletto pretore per la seconda volta Tito Otacilio Crasso, continuando a mantenere il comando della flotta in Sicilia, come l'anno precedente. E poich\u00e9 era insistente la voce che vi fosse la guerra in Sicilia Otacilio ricevette l'ordine di recarsi nell'isola con la flotta il pi\u00f9 rapidamente possibile. E poich\u00e9 mancavano i marinai, i consoli, in seguito a una delibera del Senato, disposero che la flotta fosse equipaggiata con marinai pagati e mantenuti con il denaro di privati cittadini. Venne inoltre stabilito che la flotta complessiva raggiungesse per quell'anno il numero di centocinquanta navi da guerra, cento delle quali nuove.\nIl solo grande utilizzo della flotta romana in quegli anni avvenne per il blocco navale della citt\u00e0 della Magna Grecia di Siracusa, dove i Romani impiegarono ben 130 navi sotto il comando del console Marco Claudio Marcello, per due lunghi anni. Si racconta che, a difesa della citt\u00e0, vi fosse quel genio matematico di Archimede, il quale, oltre a disporre numerose armi da lancio sulle mura della citt\u00e0, come balliste, catapulte e scorpioni, cre\u00f2 nuove \"macchine da guerra\" come la \"manus ferrea\" o gli specchi ustori, con cui si dice mise in seria difficolt\u00e0 gli attacchi romani, sia per mare, sia per terra. I Romani, dal canto loro, tentavano gli assalti via mare con le quinqueremi e l'uso di sambuche. Ecco come ci racconta una fase dell'assedio Polibio:\nNel 210 a.C., in pieno conflitto contro i punici, Tito Livio racconta che, una volta reclutato l'esercito, si inizi\u00f2 a procedere all'arruolamento dei rematori delle flotte. Tuttavia, poich\u00e9 non vi erano n\u00e9 uomini a sufficienza per la marina, n\u00e9 vi era sufficiente denaro nelle casse dello stato per procurarsi i rematori e stipendiarli, i consoli decretarono che fossero i cittadini privati, in proporzione alle loro possibilit\u00e0 e alla classe sociale di appartenenza, a stipendiare i rematori e fornire loro il necessario vettovagliamento per trenta giorni. Questa imposizione fece nascere fra i cittadini una ribellione che solo grazie all'intervento dei consoli venne sedata. I consoli, infatti, proposero che l'intera classe dirigente senatoriale desse l'esempio, tassandosi per primi. Alla proposta dei consoli, tutti acconsentirono con grande ardore. Sciolto quindi il senato, ciascuno, secondo le sue sostanze, port\u00f2 all'erario oro, argento e somme di denaro, facendo a gara tra loro a chi sarebbe stato segnato nei pubblici registri tra i primi, tanto che non bastarono n\u00e9 i triumviri per ricevere i doni, n\u00e9 gli scrivani per registrare i nomi. All'esempio dell'ordine equestre, segu\u00ec quello dell'intero popolo di Roma. E cos\u00ec, senza decreti, senza alcun obbligo da parte dei magistrati, la repubblica ebbe i necessari rematori supplementari. Alla fine, concluso ogni preparativo di guerra, i consoli partirono per le province.\nLo storico francese Andr\u00e9 Piganiol sostiene che la flotta romana port\u00f2 a 280 l'effettivo delle sue imbarcazioni militari, nel 208 a.C., poi disceso a un centinaio nel 205 a.C. E sempre la flotta fu impiegata per trasportare l'armata di Scipione Africano in Africa nel 204 a.C., permettendo cos\u00ec a Roma di ottenere la decisiva vittoria a Zama su Annibale, e la conseguente fine della seconda guerra punica.\nSeleucidi e ancora regno di Macedonia.\nRoma era padrona incontrastata del bacino del Mediterraneo occidentale: era dunque arrivato il momento di conquistarne la parte orientale, dominata dal mondo ellenistico. Tra i primi impieghi della flotta romana in questa parte del Mediterraneo, vi fu quello durante le guerre macedoniche, in cui essa fu affiancata da quella del Regno di Pergamo e di Rodi.\nInizialmente i Romani intervennero solo con limitate forze navali durante la prima guerra macedonica, quando nel 214 a.C. una flotta sotto il comando di Marco Valerio Levino ottenne i suoi primi successi contro Filippo V di Macedonia, impedendogli di invadere l'Illiria. Il prosieguo della guerra fu portato avanti dagli alleati di Roma, vale a dire la lega etolica e pi\u00f9 tardi il regno di Pergamo e Rodi, i quali, con una flotta di una sessantina di navi, pattugliarono il mar Egeo fino al 205 a.C.. In questo conflitto Roma, ancora impegnata contro Annibale in Italia, non era intanto interessata a espandere i propri domini in Oriente, quanto a ostacolare la crescita di quelli di Filippo in Grecia. La guerra termin\u00f2 lasciando i contendenti in una situazione di stallo. Si riaccese nel 201 a.C., quando Filippo V invase l'Asia Minore, ma fu fermato a costo di gravi perdite da entrambe le parti a Chios dagli alleati di Roma.\nPoco dopo Pergamo e Rodi preferirono richiedere l'aiuto romano, tanto che la Repubblica romana fu costretta a entrare in guerra per la seconda volta. Sapendo che Roma era nettamente superiore sui mari, Filippo prefer\u00ec combattere con le sue armate oplitiche di terra, tanto che la sua flotta, gi\u00e0 indebolita dopo lo scontro di Chio, rimase all'ancora nel porto di Demetriade. Dopo la schiacciante vittoria romana a Cinocefale, le condizioni di pace imposte al regno di Macedonia furono estremamente dure, comprendendo anche lo scioglimento dell'intera sua forza navale.\nQuasi subito dopo la sconfitta macedone, Roma mosse guerra contro Antioco III e i Seleucidi. Nel 191 a.C., alla fine dell'estate, la flotta romana, composta da ottantuno quinqueremi e ventiquattro imbarcazioni di piccole dimensioni sotto il comando di Gaio Livio Salinatore, unitamente a una flotta inviata dall'alleato di Pergamo Eumene II, composta da quarantaquattro grandi navi e ventisei di piccole dimensioni, ottenne una nuova vittoria sulle forze seleucidi del navarco Polissenida (al comando di duecento navi, settanta delle quali di grosse dimensioni), presso capo \"Corycus\" (tra Chio ed Efeso). Solo allora Rodi decise di allearsi con Roma, partecipando attivamente alla guerra con 27 imbarcazioni, mentre la flotta romana svernava nei pressi del golfo di Smirne.\nL'anno successivo (190 a.C.), mentre il figlio di Antioco, Seleuco IV, stava assediando Pergamo, capitale del Regno di Eumene II, quest'ultimo mosse con la sua flotta, accompagnato dal nuovo comandante navale della \"Classis\" romana, Lucio Emilio Regillo, verso la citt\u00e0 di \"Elaea\" (porto di Pergamo). Frattanto, gli Achei avevano inviato all'alleato Eumene mille fanti e cento cavalieri, i quali, nel corso dell'assedio, avendo notato che gli assedianti seleucidi bevevano oltre misura, decisero di compiere una sortita fuori dalle mura. Poco pi\u00f9 tardi, i Romani ottennero una nuova vittoria navale nella battaglia di \"Myonessus\" dove le flotte romana e rodese sconfissero quella seleucide, ottenendo cos\u00ec il controllo del mare e scongiurando altre invasioni in Grecia.\nLa guerra continu\u00f2 fino alla definitiva vittoria romana, che port\u00f2 alla pace di Apamea e a conseguenti cambiamenti politici nell'area del mar Egeo: Antioco dovette rinunciare alla Tracia e all'Asia Minore fino ai monti del Tauro, mantenendo il controllo solo su parte della Cilicia (fino al fiume \"Calycadnus\" e al promontorio \"Sarpedonium\") ed essendo cos\u00ec estromesso definitivamente dall'area egea. Inoltre dovette cedere buona parte della flotta, a eccezione di sole dieci navi, e tutti gli elefanti da guerra; pagare un'indennit\u00e0 di quindicimila talenti d'argento in dodici anni mille annuali); dovette estradare Annibale, che di l\u00ec a poco per\u00f2 fugg\u00ec in Bitinia; riapr\u00ec i mercati del regno di Siria a Rodi e ai suoi alleati. La guerra tra l'Occidente romano e l'Oriente seleucide cambi\u00f2 in modo significativo gli equilibri delle forze politiche nel Mediterraneo, come ci racconta lo stesso storico greco Polibio, contemporaneo agli eventi. La guerra tra la Repubblica romana e Antioco III segn\u00f2 la fine di una prima fase, in cui Roma sottomise, una dopo l'altra, le grandi potenze mediterranee: da Cartagine, al regno di Macedonia, fino a quello dei Seleucidi. Roma era inoltre riuscita a intervenire direttamente sul mondo greco senza sottometterne direttamente i suoi territori, ma al contrario mantenendo buoni rapporti di alleanza con i diversi stati, anche in qualit\u00e0 di \"arbitro\", ma soprattutto scoraggiando interventi diretti nell'area egea da parte di altre potenze. Solo in seguito alla terza guerra macedonica (171-168 a.C.) con la trasformazione della Macedonia in provincia e la distruzione di Corinto (nel 146 a.C.) la Grecia divenne anch'essa una provincia romana. Contemporaneamente, anche Cartagine dovette soccombere, lasciando cos\u00ec a Roma il dominio incontrastato su quasi tutto il bacino del Mediterraneo, pi\u00f9 tardi chiamato \"Mare nostrum\". Poco dopo anche la marina romana fu ridotta nei suoi effettivi, non avendo pi\u00f9 necessit\u00e0 di rimanere cos\u00ec numerosa e dipendendo ora dagli alleati greci per navi ed equipaggi, almeno fino allo scoppio della prima guerra mitridatica.\nMitridate VI e i pirati.\nIn assenza di una forte presenza romana in Oriente, i pirati cilici e cretesi poterono agire indisturbati, a partire dagli inizi del I secolo a.C., anche grazie all'appoggio del re del Ponto, Mitridate VI, il quale vedeva in loro degli alleati contro l'espansionismo romano. Non a caso, nel 102 a.C. il console Marco Antonio Oratore condusse una campagna nell'area cilicia, tanto che, in seguito ai successi riportati sulle popolazioni piratiche, venne costituita nel 101-100 a.C. una seconda provincia romana, quella di Cilicia.\nDurante la prima guerra mitridatica (89\u201385 a.C.), il proconsole Lucio Cornelio Silla dovette inviare il suo \"legatus\", Lucio Licinio Lucullo, a requisire le navi ovunque potesse trovarle, per contrastare l'immensa flotta di Mitridate, che secondo Appiano di Alessandria disponeva:\nDurante la prima guerra mitridatica il comandante romano, Quinto Bruzzio Sura, il quale si era prima diretto contro Metrofane con un piccolo esercito (tanto che con lo stesso ebbe uno scontro navale, in cui riusc\u00ec ad affondare una grossa nave e una \"hemiolia\"), continu\u00f2 la sua navigazione facendo irruzione nel porto dell'isola di Sciato, covo di pirati, dove crocifisse gli schiavi e tagli\u00f2 le mani dei liberti che l\u00e0 si erano rifugiati (87 a.C.). Negli anni successivi (86-85 a.C.), Lucio Licinio Lucullo fu inviato a raccogliere una flotta composta da navi provenienti da Cipro, Fenicia, Rodi e Panfilia, rischiando pi\u00f9 volte di essere catturato da parte dei pirati, sebbene avesse devastato gran parte delle loro coste.\nTito Livio aggiunge che, dopo le due devastanti sconfitte subite dalle armate di Mitridate da parte di Silla, prima a Cheronea e poi a Orcomeno (nell'86 a.C.), il generale Archelao prefer\u00ec consegnarsi al proconsole romano con l'intera flotta regia, mentre Mitridate puniva le citt\u00e0 che gli si erano ribellate dopo la sconfitta di Orcomeno.\nSubito dopo la fine della guerra fu istituita una forza permanente di circa cento navi per il pattugliamento del Mar Egeo, a carico degli Stati marittimi alleati di Roma. Anche se essa si rivel\u00f2 sufficiente per tenere sotto controllo Mitridate, risult\u00f2 del tutto insufficiente contro i pirati, il cui potere era cresciuto nel tempo enormemente. La provincia d'Asia, al termine della prima guerra mitridatica, versava in condizioni di grande miseria. Vi \u00e8 da aggiungere che il conflitto aveva portato tali territori a subire continui assalti da parte di numerose bande di pirati, le quali assomigliavano pi\u00f9 a flotte regolari che a bande di briganti. Mitridate VI, infatti, le aveva allestite nel momento in cui egli stava devastando tutte le coste romane, pensando che non avrebbe potuto tenere a lungo quelle regioni. Il numero dei pirati era quindi notevolmente aumentato, e ci\u00f2 aveva portato a continui attacchi di porti, fortezze e citt\u00e0. Erano riusciti a catturare le citt\u00e0 di \"Iassus\", Samo, Clazomene e anche Samotracia, nei pressi della quale lo stesso Silla si trovava in quel momento, e si diceva che essi fossero riusciti a derubare il tempio che sorgeva in quel luogo, degli ornamenti del valore di mille talenti. Plutarco aggiunge che le navi dei pirati avevano superato certamente le mille unit\u00e0 e le citt\u00e0 catturate da loro erano almeno quattrocento, avendo attaccato e saccheggiato luoghi mai violati come i santuari di \"Claros\", \"Didima\", \"Samotracia\"; il tempio di Ctonia Terra a \"Hermione\" e di Asclepio a Epidauro; quelli di Poseidone a \"Isthmus\", \"Taenarum\" e \"Calauria\"; quelli di Apollo ad Azio e Leucade; quelli di \"Hera\" a Samo, Argo e \"Lacinium\".\nTra il 78 a.C. e il 75 a.C. oper\u00f2 quale proconsole di Cilicia Publio Servilio Vatia, il quale ottenne numerosi successi sui pirati (dotati di leggere e veloci navi da guerra), costringendoli a rifugiarsi nell'entroterra isaurco. Vatia, che era un comandante energico e risoluto, prese quasi subito la citt\u00e0 di \"Olympus\" in Licia, ai piedi dell'omonimo monte, strappandola al capo dei pirati, Zeniceto, morto per difenderla. Inizi\u00f2 poi la sua marcia attraverso la Pamphilia, dove prese \"Phaselis\", ed entr\u00f2 in Cilicia, dove conquist\u00f2 la fortezza costiera di Corico (\"Corycus\"). Avendo strappato ai ribelli tutte le citt\u00e0 sul mare, fece attraversare il Tauro per la prima volta alle armi romane e diresse verso l'interno, intenzionato a prendere la capitale degli Isauri, Isaura, cosa che ottenne facendo deviare il corso di un fiume e prendendo la citt\u00e0 per sete. Per la sua brillante condotta, fu acclamato \"imperator\" dalle truppe e ricevette l\"'agnomen\" Isaurico. Tornato a Roma, nel 74 a.C. celebr\u00f2 il trionfo. Sembra, infine, che a queste campagne avesse preso parte anche il giovane Gaio Giulio Cesare in qualit\u00e0 di tribuno militare. Poco dopo, nuove incursioni piratiche presero d'assalto la citt\u00e0 di Brindisi, le coste dell'Etruria, inoltre portarono al sequestro di alcune donne di nobili famiglie romane e di addirittura un paio di pretori.\nNel 74 a.C. fu la volta di Marco Antonio Cretico, padre di Marco Antonio, il quale condusse una nuova spedizione nei mari attorno a Creta, che si concluse con una sconfitta. Una nuova campagna militare condotta da Quinto Cecilio Metello Cretico e appoggiata dalle citt\u00e0 di Gortina e di \"Polyrrhenion\" port\u00f2 alla conquista graduale dei principali centri della resistenza antiromana (\"Cydonia\", Cnosso, \"Eleutera\", \"Lappa\", \"Lytto\" e \"Hierapytna\"), malgrado il contrasto sorto tra Quinto Metello e il legato inviato nell'isola da Pompeo, Lucio Ottavio, che in forza della legge Gabinia (\"lex Gabinia\") aveva ottenuto il comando straordinario per la lotta contro i pirati. In seguito alla conquista dell'isola, Quinto Cecilio Metello assunse il cognome di \"Cretico\". Allo stesso periodo di guerra risale un curioso episodio del giovane Gaio Giulio Cesare che, nel 74 a.C., durante il viaggio verso Rodi, meta di pellegrinaggio per i giovani romani delle classi pi\u00f9 elevate desiderosi di apprendere la cultura e la filosofia greca, fu rapito dai pirati e portato sull'isola di Farmacussa, una delle Sporadi meridionali a sud di Mileto. Quando i rapitori gli chiesero di pagare venti talenti perch\u00e9 venisse liberato, Cesare rispose che ne avrebbe consegnati cinquanta e mand\u00f2 i suoi compagni a Mileto perch\u00e9 ottenessero la somma di denaro con cui pagare il riscatto, mentre lui sarebbe rimasto a Farmacussa con due schiavi e il medico personale. Durante la permanenza sull'isola, che si protrasse per trentotto giorni, Cesare compose numerose poesie e le sottopose poi al giudizio dei suoi carcerieri; pi\u00f9 in generale mantenne un comportamento piuttosto particolare con i pirati, trattandoli sempre come se fosse lui ad avere in mano le loro vite e promettendo pi\u00f9 volte che una volta tornato libero li avrebbe fatti uccidere tutti. Quando i suoi compagni ritornarono, portando con s\u00e9 il denaro che le citt\u00e0 avevano offerto loro per pagare il riscatto, Cesare si rifugi\u00f2 nella provincia d'Asia, governata dal propretore Marco Iunco. Giunto a Mileto, Cesare arm\u00f2 delle navi e torn\u00f2 in tutta fretta a Farmacussa, dove cattur\u00f2 senza difficolt\u00e0 i pirati; poi si rec\u00f2 con i prigionieri al seguito in Bitinia, dove Iunco stava sovrintendendo all'attuazione delle volont\u00e0 espresse da Nicomede IV nel suo testamento. Qui chiese al propretore di provvedere alla punizione dei pirati, ma questi si rifiut\u00f2, tentando invece di impadronirsi del denaro sottratto ai pirati stessi e decidendo poi di rivendere i prigionieri. Cesare, allora, prima che Iunco potesse mettere in atto i suoi progetti, si rimise in mare lasciando la Bitinia e procedette egli stesso all'esecuzione dei prigionieri: li fece crocifiggere dopo averli strangolati, in modo da evitare loro una lunga e atroce agonia. In questo modo, secondo le fonti filocesariane, egli non fece altro che adempiere a ci\u00f2 che aveva promesso ai pirati durante la prigionia, e pot\u00e9 anzi restituire i soldi che i suoi compagni avevano dovuto richiedere per il riscatto.\nFrattanto scoppi\u00f2 la terza guerra mitridatica, la pi\u00f9 lunga delle tre (dal 75 al 63 a.C.), ma che fu anche quella risolutiva, che vide coinvolti dalla parte romana generali come Lucio Licinio Lucullo, che aveva prestato servizio come prefetto della flotta sotto Lucio Cornelio Silla durante la prima fase della guerra, e Gneo Pompeo Magno; dall'altra ancora Mitridate VI e il genero Tigrane II d'Armenia. Le operazioni militari cominciarono nella primavera del 74 a.C., quando Mitridate si affrett\u00f2 a marciare contro la Paflagonia e la Bitinia (da poco lasciata in eredit\u00e0 ai Romani, in seguito alla morte del suo re, Nicomede IV) con i suoi generali. Egli accusava i Romani della loro avidit\u00e0 di potere e lussuria \"al punto da avere schiavizzato l'Italia e Roma stessa\" e del mancato rispetto del trattato (siglato dopo la fine della prima guerra mitridatica) e ancora in corso, affermando che le reali intenzioni dei Romani non erano state quelle di firmarlo onestamente, poich\u00e9 stavano gi\u00e0 pensando a come poterlo violare. L'allora governatore provinciale, Marco Aurelio Cotta, fugg\u00ec a Calcedonia. E cos\u00ec la Bitinia torn\u00f2 nuovamente sotto il dominio di Mitridate. E mentre questi assediava Calcedonia via mare (dopo avere ricostituito una grande flotta) e via terra, i Romani scelsero come generale, per questa nuova fase della guerra contro il re del Ponto, il console Lucio Licinio Lucullo. Gli anni che seguirono videro ancora una volta i Romani prevalere e raccogliere una nuova flotta dalla provincia asiatica (72 a.C.), per poi distribuirla tra i legati di essa.\nNel 70 a.C. il pretore Cecilio Metello combatt\u00e9 con successo i pirati che infestavano i mari della Sicilia e della Campania, i quali si erano spinti a saccheggiare Gaeta e Ostia (nel 69-68 a.C.) e rapito a Miseno la figlia di Marco Antonio Oratore. Intanto Lucullo otteneva significativi successi sia contro Mitridate sia contro il regno d'Armenia di Tigrane II, a \"Tigranocerta\" (69 a.C.), \"Artaxata\", \"Nisibis\" e Comana Pontica (68 a.C.).\nMentre Lucullo era ancora impegnato con i due sovrani orientali, Gneo Pompeo Magno riusc\u00ec a ripulire l'intero bacino del Mediterraneo dai pirati, strappando loro l'isola di Creta, le coste della Licia, della Panfilia e della Cilicia, dimostrando straordinaria disciplina e abilit\u00e0 organizzativa (nel 67 a.C.). L'incarico affidato a Pompeo fu inizialmente circondato da polemiche. La fazione conservatrice del Senato era sospettosa sulle sue intenzioni e impaurita dal suo potere. Gli ottimati provarono con ogni mezzo a evitarla. Significativamente Cesare faceva parte di quella manciata di senatori che sostennero il comando di Pompeo fin dall'inizio. La nomina allora fu avanzata dal tribuno della plebe Aulo Gabinio, che propose la \"Lex Gabinia\", la quale assegnava a Pompeo il comando della guerra contro i pirati del Mediterraneo per tre anni, con un ampio potere che gli assicurava il controllo assoluto sul mare e anche sulle coste per quattrocento stadi all'interno (70 km circa), ponendolo al di sopra di ogni capo militare in oriente. Oltre a ci\u00f2 gli si dava il potere di scegliere quindici legati dal Senato, da distribuire nelle principali zone di mare, di prendere il denaro che desiderava dal Tesoro pubblico e dagli esattori delle tasse.\nL'esercito che Gneo Pompeo Magno avrebbe potuto mettere insieme e distribuire in tutto il Mediterraneo, secondo le disposizioni del Senato, doveva inizialmente contare su cinquecento navi, centoventimila armati (pari a circa trenta legioni) e cinquemila cavalieri, sottoposti al comando di ventiquattro pretori e due questori, e una cifra complessiva di mille talenti attici. Sappiamo da Floro che Pompeo chiese aiuto anche alla flotta dei Rodii. In realt\u00e0, gli effettivi non contarono pi\u00f9 di 270 navi (tra cui anche delle \"hemioliae\"), quattromila cavalieri e centoventimila armati, sottoposti al comando di quattordici legati (secondo Floro) o 25 (secondo Appiano di Alessandria) qui di seguito elencati:\nLa Cilicia vera e propria (\"Trachea\" e \"Pedias\"), che era stata covo di pirati per oltre quarant'anni, fu cos\u00ec definitivamente sottomessa. In seguito a questi eventi la citt\u00e0 di Tarso divenne la capitale dell'intera provincia romana. Furono poi fondate ben 39 nuove citt\u00e0. La rapidit\u00e0 della campagna indic\u00f2 che Pompeo aveva avuto talento, come generale, anche in mare, con forti capacit\u00e0 logistiche.\nEgli fu, infine, incaricato di condurre una nuova guerra in Oriente contro Mitridate VI (nel 66 a.C.), grazie alla \"lex Manilia\", proposta dal tribuno della plebe Gaio Manilio, e appoggiata politicamente da Cesare e Cicerone. Questo comando gli affidava la riorganizzazione dell'intero bacino del Mediterraneo orientale, con un potere illimitato mai prima di allora conferito a nessuno, e attribuendogli tutte le forze militari al di l\u00e0 dei confini dell'Italia romana. Al termine di questa nuova impresa della flotta romana, la nuova politica impose una riduzione degli effettivi, dal momento che la minaccia piratica era cessata, tanto pi\u00f9 che non c'era nell'ambito dell'intero bacino del Mediterraneo nessuna potenza che potesse pi\u00f9 impensierire la Repubblica.\nCesare, la Gallia e i Britanni.\nNel 56 a.C., per la prima volta, una flotta romana si scontr\u00f2 in battaglia al di fuori del Mediterraneo. Si trattava di uno scontro con il popolo celtico dei Veneti, che si erano ribellati al proconsole romano Gaio Giulio Cesare durante la conquista della Gallia. Contro i Veneti i Romani si trovarono in svantaggio, poich\u00e9 non conoscevano le coste oceaniche della Gallia, ed erano inesperti nei combattimenti in mare aperto anche a causa della maree e delle correnti. Cesare descrive cos\u00ec la flotta veneta, composta da ben 220 imbarcazioni:\nInoltre Cesare non poteva attaccare le citt\u00e0 dei Veneti perch\u00e9 esse erano protette dalla bassa e alta marea. Decise cos\u00ec di affidarsi a uno scontro navale e affid\u00f2 la flotta a Decimo Bruto. Dopo un lungo combattimento, la vittoria arrise ai Romani, grazie all'uso di lunghe pertiche, con le quali i soldati romani tagliarono le corde che sostenevano le vele delle navi nemiche, immobilizzandole. Ecco come descrive lo scontro Cesare nel \"De bello Gallico\":\nAlla fine del combattimento, i Veneti tentarono la fuga, ma una bonaccia improvvisa li immobilizz\u00f2. Con questa vittoria, Cesare riusc\u00ec a ottenere la resa delle citt\u00e0 venete. Le navi poi furono utilizzate per le successive spedizioni in Britannia degli anni 55 e 54 a.C..\nNella tarda estate del 55 a.C. Cesare decise di salpare per la Britannia. Il proconsole romano aveva scopi pi\u00f9 che altro economici. E se Cesare non riusc\u00ec a ottenere alcuna informazione utile sull'isola, sui suoi abitanti e su dove sbarcare le truppe, raccolse comunque una flotta a \"Portus Itius\" (oggi Boulogne), composta da ottanta navi, e vi trasport\u00f2 due delle sue legioni (VII e X legione) e un non ben precisato numero di navi da guerra, mentre da un altro porto dovevano salpare 18 navi con la cavalleria.\nDopo molte difficolt\u00e0 e duri combattimenti contro le forze britanniche radunatesi per opporsi ai romani, gli invasori riuscirono a sbarcare nel Kent, anche se le navi con la cavalleria e le provviste erano state bloccate e costrette a tornare in Gallia da una tempesta. L'armata di Cesare, dopo avere sconfitto i Britanni, si ritir\u00f2. In breve, dunque, questa prima campagna militare in Britannia fu un insuccesso.\nLa seconda invasione fu lanciata l'anno successivo, quella volta con una forza militare ben pi\u00f9 consistente: cinque legioni e duemila cavalieri a bordo di oltre 800 navi. Dopo un nuovo sbarco, la campagna nell'interno port\u00f2 a una prima vittoria romana sui Britanni, ma, mentre Cesare aveva inviato fanti e cavalieri a inseguire i fuggiaschi nemici, arrivarono presso il campo del generale romano alcuni cavalieri inviati da Quinto Atrio per informarlo che nella precedente notte una grande tempesta aveva danneggiato quasi tutte le navi. Cesare, richiamate le legioni e la cavalleria, torn\u00f2 presso la flotta per constatarne i danni, disporre la riparazione degli scafi meno danneggiati e trarla tutta in secca, costruendo attorno a essa un vallo che la proteggesse fino al suo ritorno. Al termine di nuove operazioni militari vittoriose, i Britanni furono costretti ad accettare la sottomissione romana, a pagare un tributo annuale e a consegnare i primi ostaggi. Ricevutili, Cesare fece ritorno al campo navale e, trovate le navi ormai riparate, fece ritorno in Gallia, dove, una volta assistito all'assemblea dei Galli a Samarobriva (forse l'odierna Amiens), mand\u00f2 le legioni nei quartieri d'inverno.\nLe guerre civili (49-31 a.C.).\nL'ultima grande campagna militare della marina militare romana avvenne durante l'ultima guerra civile repubblicana. In Oriente la fazione repubblicana stabil\u00ec rapidamente il controllo su tutti i mari e Rodi, l'ultimo potere marittimo indipendente nel Mar Egeo, fu sottomessa da Gaio Cassio Longino nel 43 a.C., dopo che la sua flotta fu sconfitta presso l'isola di Kos. In Occidente, invece, contro il secondo triumvirato, fu imposto dal Senato romano il figlio di Gneo Pompeo Magno, Sesto Pompeo (nel 43 a.C.), al quale fu affidato il comando della flotta tirrenica, che riun\u00ec a Massilia. Dopo la sua proscrizione, per effetto della \"lex Pedia\", Sesto si diresse in Sicilia, conquistando l'isola all'inizio del 42 a.C.. Poi, forte della sua flotta, interruppe i rifornimenti per l'Italia.\nDopo avere sconfitto Bruto e Cassio a Filippi (42 a.C.), i triumviri spostarono la loro attenzione sulla Sicilia e su Sesto. Ma Sesto si era preparato a resistere, avendo occupato la Sicilia. Durante gli anni successivi, la forza delle armi non bast\u00f2 a nessuna delle due parti in lotta per giungere a una vittoria conclusiva. Nel 39 a.C. Sesto e i triumviri conclusero la pace a Miseno. Il motivo di questo trattato va ricercato nella campagna militare che Antonio intendeva scatenare contro l'impero dei Parti, per la quale erano necessarie quante pi\u00f9 legioni possibili. Era quindi utile fissare un armistizio sul fronte siciliano.\nLa pace non dur\u00f2 per\u00f2 a lungo. Ottaviano prov\u00f2 di nuovo a conquistare la Sicilia, ma fu sconfitto nella battaglia navale dello stretto di Messina (38 a.C.) e di nuovo due anni dopo. Ma egli aveva al suo fianco Marco Vipsanio Agrippa, un generale di grande talento. Vennero allora costruite navi a Ravenna e Ostia e arruolate nuove milizie nella flotta e ventimila rematori tra gli schiavi. Soltanto un mese dopo Agrippa distrusse la flotta di Sesto nella battaglia di Nauloco. Sesto fugg\u00ec in Oriente, ma fu catturato a Mileto nel 35 a.C. e giustiziato senza processo (un atto illegale giacch\u00e9 Sesto era cittadino romano) per ordine di Marco Tizio, un subordinato di Antonio: aveva poco pi\u00f9 di trent'anni. La sua morte violenta fu una delle accuse usate da Ottaviano contro Antonio alcuni anni dopo, quando la situazione tra i due precipit\u00f2 definitivamente.\nNegli anni che seguirono alla battaglia di Filippi, l'interesse di Antonio si era infatti rivolto all'Oriente, con l'intento di portare avanti quella campagna militare contro i Parti precedentemente progettata da Cesare. Intanto Antonio era entrato in stretti rapporti con la regina egiziana Cleopatra, con la quale ebbe una relazione amorosa. Dopo alcuni illusori successi iniziali contro i Parti, Antonio dovette ritirarsi senza gloria. Tent\u00f2 poi una seconda spedizione nel 34 a.C., anche questa con risultati molto limitati.\nNel frattempo Antonio aveva ripudiato Ottavia, sorella di Ottaviano, e aveva riallacciato la sua relazione con Cleopatra. Nel 34 a.C., ad Alessandria d'Egitto, Antonio proclam\u00f2 pubblicamente che Cesarione (il figlio che Cleopatra aveva avuto da Cesare) era il legittimo erede di Cesare e gli diede il titolo di \"re dei re\" (Cleopatra \"regina dei re\"). Madre e figlio poterono esercitare il potere su Egitto e Cipro, mentre i tre figli che Antonio aveva avuto da Cleopatra avrebbero regnato su diverse zone dell'Oriente. Tutto ci\u00f2 scaten\u00f2 l'indignazione generale dei romani. Cavalcando questa situazione, Ottaviano riusc\u00ec a screditare definitivamente Antonio, ottenendo il consolato per l'anno 31 a.C. e la dichiarazione di guerra contro Cleopatra, che intanto si era spostata in Grecia con il suo esercito e con Antonio. Contro quest'ultimo Roma non prese provvedimenti in maniera esplicita, ma ormai era considerato un mercenario al soldo della regina straniera. Lo scontro finale avvenne il 2 settembre del 31 a.C. nella baia di Azio, dove Antonio era riuscito a raccogliere cinquecento navi e Ottaviano 400. La battaglia che ne segu\u00ec decret\u00f2 la definitiva sconfitta e fuga di Cleopatra e Antonio in Egitto, dove Ottaviano li raggiunse nel 30 a.C., deciso a chiudere la partita. Sia Antonio sia Cleopatra si suicidarono. Ottaviano divenne cos\u00ec il signore indiscusso di Roma. Tre anni dopo, con l'assunzione del titolo di \"princeps\", Ottaviano avrebbe posto definitivamente fine al regime repubblicano, dando cos\u00ec inizio all'et\u00e0 imperiale, che in questa prima fase \u00e8 conosciuta con il nome di \"principato\". Da qui la sua riforma militare di esercito e flotta.\nEt\u00e0 alto Imperiale.\nRiforma augustea dell'esercito, marina compresa.\nDopo Azio Augusto, ritenendo ormai superato il sistema di Caio Mario, decise di compiere una radicale riforma militare, grazie anche alle indicazioni che Gaio Giulio Cesare era riuscito a dare prima di morire nel 44 a.C., introducendo uno spirito altamente professionale in un esercito composto ora da volontari professionisti, disposti a servire in modo permanente prima per sedici e poi per vent'anni, dipendenti dal loro Imperatore. Inoltre, era necessario trovare quelle risorse finanziarie che ne permettessero l'auto-finanziamento. Per questi motivi, nel 6, fu creato un tesoro particolare: l\"'aerarium militare\".\nAnche la flotta fu riorganizzata (tra il 27 e il 23 a.C.) con marinai che rimanessero in servizio in modo permanente per almeno 26 anni, grazie al valido collaboratore di Augusto, Marco Vipsanio Agrippa. Inizialmente fu dislocata in Gallia Narbonense a \"Forum Iulii\", in seguito fu sciolta (durante la dinastia giulio-claudia, lasciando cos\u00ec solo due flotte \"Praetoriae\": le due basi principali e permanenti erano a Miseno (\"Classis Misenensis\" con cinquanta navi e diecimila marinai \"classiarii\", che Vegezio ipotizza pari a una legione), per la difesa del Mediterraneo occidentale, e Ravenna (\"Classis Ravennatis\") per la difesa di quello orientale; ognuna delle due \"squadre navali\" era poi sottoposta a un prefetto, dove il \"praefectus classis Misenis\" risultava pi\u00f9 alto in grado del \"praefectus classis Ravennatis\".\nA queste si affiancavano tutta una serie di flotte provinciali a supporto delle armate di terra, sia di mare, come in Egitto (\"Classis Alexandrina\"), sia lungo i maggiori fiumi come il Reno (\"Classis Germanica\") e il Danubio-Sava-Drava (\"Classis Pannonica\").\nLa flotta veniva cos\u00ec utilizzata per proteggere i mari dagli attacchi dei pirati, mentre truppe e salmerie potevano essere trasportate rapidamente senza pericolo. Mentre, durante la guerra civile, sia Sesto Pompeo, sia Ottaviano avevano reclutato tra gli equipaggi soprattutto schiavi, con la nuova riorganizzazione gli equipaggi furono composti per lo pi\u00f9 da provinciali di nascita libera, nonostante inizialmente fossero ammessi anche liberti e ancora schiavi.\nUna flotta romana in \"Arabia Felix\": sul mar Rosso.\nNegli anni 25-24 a.C. il nuovo prefetto d'Egitto, Elio Gallo esplor\u00f2 l\"Arabia Felix\" fino alla citt\u00e0 di \"Mariaba\" (l'attuale Ma'rib nello Yemen). Il viaggio si rivel\u00f2 per\u00f2 pieno di insidie per il mancato aiuto di Silleo, posto a capo degli alleati Nabatei, alleati dei Romani. Si racconta che quest'ultimo, non fornendo adeguate informazioni sui territori esplorati e sulle strade da percorrere, costrinse i Romani a soffrire oltremodo fame, sete, stanchezza e numerose malattie. Gallo commise, inoltre, un primo errore, preferendo costruire grandi navi da guerra (\"navis longae\") sebbene non fosse in corso alcuna guerra navale, tanto pi\u00f9 che gli Arabi risultavano per nulla predisposti sia agli scontri terrestri sia a quelli marittimi. Erano piuttosto degli abili commercianti. Gallo non se ne cur\u00f2 e fece costruire inutilmente ai suoi uomini ben ottanta imbarcazioni, tra biremi e triremi, oltre ad alcune navi pi\u00f9 leggere, nei pressi di \"Cleopatris\", localit\u00e0 situata vicino al vecchio canale che collega il mar Rosso al Nilo. Quando si rese conto dell'errore, ordin\u00f2 la costruzione di altre centotrenta navi da carico, con le quali salp\u00f2 accompagnato da circa diecimila fanti della guarnigione romana d'Egitto, oltre a truppe alleate, tra cui 500 ebrei (inviati dal re Erode) e mille Nabatei (inviati dal re Obodas II). Dopo una navigazione durata quattordici giorni giunse sulle coste arabe, nel porto commerciale di Leuk\u00e8 Kome (Haura) nella terra dei Nabatei, avendo perduto molte delle sue imbarcazioni insieme al loro equipaggio, non tanto per colpa di una flotta nemica incontrata lungo il tragitto quanto a causa della navigazione difficile. La cattiva traversata fu dovuta principalmente ai pessimi consigli di Silleo, il quale aveva ingannato Gallo, sostenendo non vi fosse altro modo per un esercito di raggiungere l'Arabia, se non per via marittima, nascondendo di fatto le vie carovaniere che conducevano dall'Egitto a Petra in tutta sicurezza e facilit\u00e0. Silleo, infatti, aveva deciso di esplorare il paese insieme ai Romani, lasciando che fossero questi ultimi a distruggere per lui citt\u00e0 e popolazioni nemiche, per poi affermarsi come unico dominatore sulle nuove genti, togliendo di mezzo i Romani stessi, ormai provati da fame, fatica e malattie per il lungo viaggio. Gallo, in seguito ai primi disagi della traversata, fu costretto a rimanere per diversi mesi a Leuk\u00e8 Kome, con l'esercito debilitato dallo scorbuto e da una forma di malattia che provocava la paralisi di bocca e gambe, disturbi tipici di questa regione, dovuti alle caratteristiche delle sue acque malsane ed erbe. Strabone racconta che il governatore romano rimase per l'intera estate e inverno del 25 a.C. in questa localit\u00e0, in attesa di recuperare i malati. La successiva marcia dur\u00f2 sei mesi, portando le truppe romane fino a \"Mariaba\" (Ma'rib), ormai completamente stremate. L'assedio che ne segu\u00ec dur\u00f2 per\u00f2 solo sei giorni, poich\u00e9 Gallo, per mancanza d'acqua, fu costretto a fermarsi a soli due giorni di marcia dal paese che produceva spezie, deciso a riportare la sua armata, ampiamente decimata, in Egitto. Raggiunse in soli sessanta giorni il villaggio di Egra (o Egrac\u00f4m\u00e9) sulla costa, contro i sei mesi dell'andata. L\u00e0 predispose una nuova flotta e attravers\u00f2 il Mar Rosso, portandosi prima a Myoshormos dopo undici giorni di navigazione e poi a Coptos (attuale Qift), fino a raggiungere Alessandria d'Egitto. Il complotto di Silleo apparve allora evidente, tanto che quest'ultimo fu processato e decapitato. Terminava cos\u00ec l'avventura romana nella penisola arabica, dopo avere raggiunto lo Yemen. Di questa campagna militare ne parl\u00f2 lo stesso Augusto nelle sue \"Res Gestae\", omettendo per\u00f2 l'esito finale disastroso della spedizione:\nOccupazione di Rezia e Germania: flotte sul lago di Costanza e il mare del Nord.\nNel 15 a.C. il futuro imperatore Tiberio, insieme al fratello Druso, condusse una campagna contro le popolazioni di Reti, stanziate tra il Norico e la Gallia, e di Vindelici. Druso aveva gi\u00e0 in precedenza cacciato dal territorio italico i Reti, resisi colpevoli di numerose scorrerie, ma Augusto decise di inviare anche Tiberio affinch\u00e9 la situazione potesse essere risolta definitivamente. I due, nel tentativo di accerchiare il nemico attaccandolo su due fronti senza lasciargli vie di fuga, progettarono una grande operazione \"a tenaglia\" che misero in pratica anche grazie all'aiuto dei loro luogotenenti: Tiberio mosse dall'Elvezia, mentre il fratello minore da Aquileia e, raggiunta \"Tridentum\", divise l'esercito in due colonne. Una prima colonna percorse la valle dell'Adige e dell'Isarco (alla cui confluenza costru\u00ec il \"Pons Drusi\", presso l'attuale Bolzano), risalendo fino all'Inn; la seconda percorse quella che sarebbe diventata, sotto l'imperatore Claudio, la via Claudia Augusta (tracciata pertanto dal padre Druso) e che, attraverso la val Venosta e il passo di Resia, raggiungeva anch'essa il fiume Inn. Tiberio, che avanzava da ovest, sconfisse i Vindelici nei pressi di Basilea e del lago di Costanza in una battaglia navale; in quel luogo i due eserciti poterono riunirsi e prepararsi a invadere la Vindelicia. Druso, nel frattempo, aveva sconfitto e sottomesso i popoli dei Breuni e dei Genauni. L'azione congiunta permise ai due fratelli di avanzare fino alle sorgenti del Danubio, dove ottennero l'ultima e definitiva vittoria sui Vindelici. Questi successi permisero ad Augusto di sottomettere le popolazioni dell'arco alpino fino al Danubio, e gli valsero una nuova acclamazione imperatoria, mentre Druso, figliastro prediletto di Augusto, per questa e altre vittorie pot\u00e9 pi\u00f9 tardi ottenere il trionfo. Su una montagna vicino a Monaco, presso l'attuale La Turbie, venne eretto un trofeo delle Alpi.\nNel corso della prima campagna in Germania del 12 a.C. Druso per prima cosa respinse un'invasione dei Sigambri e dei loro alleati Tencteri e Usipeti. Penetr\u00f2 all'interno del territorio germano, passando per l'isola dei Batavi (probabili alleati di Roma) e devast\u00f2 le terre di Usipeti e Sigambri. Dopo avere disceso con una flotta il Reno in direzione del Mare del Nord (grazie anche alla costruzione di un canale artificiale, la \"fossa Drusi\"), rese alleati i Frisi e penetr\u00f2 nel territorio dei Cauci fin oltre l\"Amisia\" (l'attuale Ems, dove potrebbe avere costituito un punto di attracco):\nSappiamo che negli anni 10 e 9 a.C. Druso maggiore, operando dalla fortezza legionaria \"Mogontiacum\", sconfisse prima i Mattiaci, poi i Catti e i Marcomanni, devastando le loro terre, costruendovi alcune fortezze, tra cui quella di R\u00f6dgen, e ponendo anche una flotta a difesa di quel tratto di fiume Reno (\"Classis Germanica\").\nQuindici anni pi\u00f9 tardi, il fratello Tiberio invase nuovamente la Germania (nel 4 e 5), operando al di l\u00e0 del fiume Weser, in un'azione congiunta tra l'esercito terrestre e la flotta. Questa riusc\u00ec a risalire l'Elba, sottomettendo tutte le popolazioni a occidente di esso (dai Cauci, ai feroci Longobardi, fino agli Ermunduri), e costringendo quelle a oriente a diventarne clienti (Semnoni, Cimbri e Charidi). Ecco come lo racconta Velleio Patercolo e le stesse \"Res Gestae Divi Augusti\":\nOccupata l'intera Germania settentrionale e centrale fino all'Elba mancava soltanto la parte meridionale, ovvero la Boemia, per completare l'opera di conquista dell'intera area germanica. Era necessario, pertanto, annettere anche il potente regno dei Marcomanni di Maroboduo. Tiberio aveva progettato tutto e nel 6 cominci\u00f2 quella campagna, che si riteneva sarebbe stata l'ultima. Procedette, cos\u00ec, con 4-5 legioni dal fronte sud-orientale (da \"Carnuntum\" sul Danubio), dovendo attraversare la Moravia, \"accompagnato\" dalla flotta (come risulterebbe da alcuni reperti rinvenuti presso l'accampamento legionario a Mu\u0161ov, che si trovava sul fiume della Slovacchia, il Morava), e poi nel cuore della Boemia, il centro del potere di Maroboduo. Cinque giorni prima di riunirsi, gli eserciti furono fermati dallo scoppio della rivolta in Pannonia e Dalmazia.\nDopo la disfatta di Teutoburgo (del 9 d.C.), che aveva provocato grande angoscia in Roma e in cui tre delle migliori legioni latine erano state completamente distrutte, si rendeva necessaria una reazione militare immediata e decisa da parte dell'impero romano. Non si doveva permettere al nemico germanico di prendere coraggio e di invadere i territori della Gallia e forse dell'Italia stessa, mettendo a rischio non solo una provincia ma la stessa salvezza di Roma. Augusto invi\u00f2 subito Tiberio lungo il fronte renano. Egli, passato il Reno (probabilmente solo fino al fiume Weser), condusse tre lunghe campagne in territorio germanico (dal 10 al 12) anche via mare (i Frisi rimasero infatti fedeli ai Romani fino al 28), accompagnato dal figlio adottivo Germanico.\nVi fu un ultimo tentativo pochi anni pi\u00f9 tardi da parte del figlio di Druso, Germanico appunto, per vendicare l'onore di Roma. In esso ancora una volta la flotta gioc\u00f2 un importante ruolo di appoggio alle legioni (negli anni 14-16). Nel 15 Germanico affid\u00f2 a Publio Vitellio le legioni II Augusta e XIV Gemina con l'incarico di riportarle nei quartieri invernali via terra, per alleggerire la flotta e permetterle di navigare lungo le coste poco profonde del Mare del Nord, evitando cos\u00ec di arenarsi a causa del riflusso della marea. Vitellio non ebbe difficolt\u00e0 nel primo tratto, su terreno asciutto o appena toccato dalla marea ma pi\u00f9 avanti, sotto le raffiche del vento e delle maree dell'equinozio, per le quali l'Oceano s'ingrossa con grande rapidit\u00e0, la colonna venne travolta. Le onde provocarono un grande disastro, trascinando tra i flutti animali, salmerie e uomini. Alla fine Vitellio riusc\u00ec a portare la colonna di soldati, ormai allo sbando, su una leggera altura salvandone molti. La mattina del giorno seguente la marea si era ritirata, e i superstiti poterono ricongiungersi a Germanico e alla sua flotta, imbarcandosi anch'essi e facendo ritorno ai quartieri d'inverno. L'anno successivo (16), Germanico deleg\u00f2 i suoi \"legati\", Silio, Anteio e Cecina di occuparsi della costruzione di una flotta composta da circa mille navi, subito messe in cantiere. Ne furono costruite alcune strette a poppa e a prua ma larghe ai fianchi, per reggere meglio le onde dell'Oceano; altre con la chiglia piatta, per fare in modo che l'arenarsi non procurasse danni. La maggior parte delle navi aveva timoni alle due estremit\u00e0, in modo che potessero approdare da prua o da poppa indifferentemente; molte erano fornite di ponte per potere trasportare macchine da guerra, cavalli e carriaggi; e tutte predisposte all'uso della vela e dei remi. Il luogo in cui fu deciso di concentrarle fu l'isola dei Batavi, per i facili approdi e per il fatto che era adatta all'imbarco delle truppe e alla destinazione finale. La \"Classis Germanica\" era ormai pronta e Germanico, una volta distribuiti i viveri, le legioni e gli ausiliari sulle navi, entr\u00f2 nel canale scavato dal padre, percorse i laghi e un tratto del Mare del Nord, raggiungendo senza intoppi la foce del fiume \"Amisia\" (probabilmente in localit\u00e0 Bentumersiel). Lasciando la flotta sulla riva sinistra dell'Amisia commise un primo errore, poich\u00e9 se avesse marciato sulla riva opposta avrebbe evitato di dovere costruire un ponte pi\u00f9 oltre per fare passare le truppe, opera che richiese alcuni giorni di lavoro.\nAlla fine della campagna del 16, quando l'estate stava ormai volgendo al termine, Germanico decise di rimandare alcune legioni nei loro alloggiamenti invernali via terra, mentre la maggior parte fu condotta al fiume \"Amisia\" presso le navi ivi attraccate, per intraprendere il viaggio di ritorno. La sfortuna volle che una terribile tempesta si abbattesse sulla flotta romana, disperdendo alcune sue unit\u00e0 fino alle vicine isole di fronte alla costa. Molte navi, per evitare di arenarsi o di affondare, furono costrette a buttare a mare cavalli, muli, salmerie, perfino armi, per alleggerire le carene che imbarcavano acqua dai fianchi, mentre onde enormi si riversavano loro addosso dall'alto. La stessa trireme di Germanico, colto da sconforto, approd\u00f2 nella terra dei Cauci:\nUna volta terminata la tempesta, nonostante alcune fossero andate a picco, la maggior parte delle navi torn\u00f2, pur se semidistrutta, con pochi remi e con brandelli al posto delle vele, mentre altre dovettero essere trainate da quelle meno danneggiate. Alcune furono mandate in perlustrazione sulle isole, dove recuperarono numerosi dispersi. Altri, riscattati dalle popolazioni dell'interno, furono restituiti dagli Angrivari (passati da poco dalla parte dei Romani). Altri ancora si videro trascinati fino in Britannia, ma restituiti dai capi locali.\nTiberio, visto anche quanto era capitato alla flotta, prefer\u00ec rinunciare a nuovi piani di occupazione territoriale. Del resto il nipote, Germanico, non aveva raggiunto gli obiettivi militari auspicati, non essendo riuscito a battere in maniera risolutiva Arminio e la coalizione germanica da lui guidata. Ma soprattutto la Germania, terra selvaggia e primitiva, era un territorio inospitale, ricoperto da paludi e foreste, con limitate risorse naturali allora note e, quindi, non particolarmente appetibile da un punto di vista economico. Tiberio prefer\u00ec, pertanto, abbandonare i territori della Germania, lasciando che fossero le sue stesse popolazioni a combattere l'una contro l'altra. Era deciso a evitare nuovi disastri militari da parte dei suoi generali, come in precedenza era accaduto a Varo, oltre a dovere impiegare ingenti e inutili risorse militari ed economiche, per l'occupazione di territori tanto vasti e inospitali.\nNell'anno 28 \u00e8 segnalata una rivolta tra i Frisi (tributari dei Romani fin dalla prima campagna del 12 a.C. di Druso), soffocata nel sangue dalle truppe romane accorse dalla vicina provincia della Germania inferiore. Anche in quell'occasione fu coinvolta la flotta. Si racconta che, vent'anni pi\u00f9 tardi (nel 47), una rivolta tra la popolazione germanica dei Cauci, che aveva portato ad attivit\u00e0 di pirateria marittima lungo le coste della Gallia settentrionale, diede il via a una rapida campagna militare, da parte di Gneo Domizio Corbulone, il quale sottomise tale popolo grazie anche all'aiuto della flotta.\nConquista dell'isola di Britannia.\nLa conquista della Britannia (dal 43 all'84) vide l'armata romana salpare da Boulogne e sbarcare a \"Rutupiae\" (sulla costa orientale del Kent). Alcuni storici come John Manley pensano che l'esercito romano sia salpato da Boulogne per approdare nei pressi di Noviomago (Chichester) o di Southampton, nell'ex regno di Verica. Per altri, invece, sarebbe salpato dalla foce del Reno e avrebbe navigato fino a Richborough. La resistenza britannica fu guidata da Togodumno e Carataco, figli del re catuvellauno Cunobelino. Un consistente esercito britannico diede battaglia vicino a Rochester, sul fiume Medway. La battaglia infuri\u00f2 per due giorni e, visto il ruolo decisivo da lui svolto, Osidio Geta fu insignito degli \"ornamenta triumphalia\". I Britanni furono incalzati oltre il Tamigi dai Romani, che inflissero loro gravi perdite. Togodumno mor\u00ec poco dopo. In breve i Romani dilagarono e conquistarono il sud-est dell'isola, ponendo la capitale a \"Camulodunum\". Claudio torn\u00f2 a Roma per celebrare la vittoria e ottenere il titolo di \"Britannicus\". In seguito a questi eventi, fu istituita la nuova \"classis Britannica\", migliorando l'organizzazione dell'intera marina militare romana. Aument\u00f2 infatti il numero di cittadini liberi e provinciali impiegati fra i marinai, al contrario di quanto fosse accaduto all'epoca di Augusto, dove la maggioranza era costituita da schiavi e/o liberti. La flotta divenne allora parte degli \"auxilia\" regolari, in cui i marinai ricevevano la cittadinanza al momento del congedo (\"honesta missio\"), dopo ventisei anni di servizio, mentre ai loro figli era consentito di prestare servizio nelle legioni.\nLa flotta militare fu utilizzata soprattutto per la conquista della Caledonia da parte di Agricola, quando nel 77 egli, appena diventato governatore, mosse guerra verso occidente, sconfiggendo per primo il popolo degli Ordovici (trib\u00f9 del Galles settentrionale), che poco prima dell'arrivo del generale romano aveva annientato un contingente di cavalleria ausiliaria. Al termine di queste prime operazioni, Agricola decise di allestire una flotta e di sottomettere nuovamente l'isola di Mona (Anglesey), che si trovava poco distante dalle coste appena occupate. La piccola isola, dopo essere stata conquistata da Svetonio Paolino nel 61, era per\u00f2 stata perduta poco tempo pi\u00f9 tardi. Ancora, nell'83-84, quando l'esercito romano si scontr\u00f2 nella battaglia del Monte Graupio contro l'armata dei Caledoni, guidati da un certo Calgaco, dispose che il prefetto navale lo appoggiasse via mare con la flotta lungo la costa settentrionale. Si racconta, infatti, che il prefetto della flotta riusc\u00ec a scoprire e sottomettere le popolazioni delle isole Orcadi (\"Orcadae\") e scorgere l'isola di \"Thyle\" (che alcuni identificano con le isole Shetland o la stessa Islanda). Ci\u00f2 conferm\u00f2 per la prima volta che la Britannia era effettivamente un'isola.\nGiulio-Claudii e Flavii: operazioni navali di appoggio alle forze terrestri.\nNel 46 una nuova spedizione navale, questa volta lungo le coste del Ponto Eusino (Mar Nero), condusse le armate romane fino al fiume \"Tanais\" (attuale Don). Nel 57 una nuova spedizione nell'area raggiunse il Chersoneso Taurico, ovvero l'attuale penisola di Crimea. In seguito a questi eventi venne creata una nuova flotta permanente a presidio e pattugliamento del \"Pontus Euxinus\": la \"Classis Pontica\", utilizzando anche navi appartenute al precedente regno di Tracia (annesso nel 46 da Claudio). Sembra che, sotto Nerone, la marina militare romana abbia ottenuto importanti risultati in termini strategici nella gestione dei commerci con l'India, sebbene non sia nota una flotta sulle rive del mar Rosso. Forse si trattava di \"vexillationes\" della principale flotta della zona: la \"Classis Alexandrina\".\nDurante la prima guerra giudaica (dal 66 al 70) le truppe di terra romane furono appoggiate da quelle marittime, che ingaggiarono aspri combattimenti con quelle degli Ebrei, come ci racconta Giuseppe Flavio. Nel giugno del 67, infatti, la V legione and\u00f2 sul monte Garizim a reprimere una ribellione di Samaritani, mentre il legato di Vespasiano, Marco Ulpio Traiano conquist\u00f2 Iafa, uccidendo dodicimila difensori. Vespasiano fece svernare le sue legioni a Cesarea e quella di Tito a Scitopoli. Alcuni Giudei si rifugiarono a Ioppe (l'attuale Jaffa), distrutta l'anno prima da Cestio. La citt\u00e0 venne ricostruita e divenne la base delle numerose azioni di pirateria che i Giudei compirono nel periodo successivo; i Romani, tuttavia, la conquistarono sfruttando una tempesta che aveva distrutto la flotta pirata.\nNel 68, sempre sotto Nerone, fu arruolata un'intera legione, i cui \"milites\" provenivano tutti dalla flotta \"praetoria\" di Miseno (la \"Classis Misenensis\"). Si trattava di semplici \"classiarii\", ora inquadrati nella \"legio\" I \"Adiutrix\", la quale si schier\u00f2, durante la guerra civile romana che segu\u00ec alla morte di Nerone, dalla parte di Otone, contro l'usurpazione di Vitellio. Solo un certo Aniceto, \"praefectus Classis\" della flotta del Bitinia e Ponto (\"Classis Pontica\"), support\u00f2 inizialmente Vitellio. Si racconta che egli bruci\u00f2 la flotta e si rifugi\u00f2 in Iberia caucasica, trasformandosi in un temibile pirata. Una nuova flotta dovette cos\u00ec essere costruita dai Romani, riuscendo infine a soffocare la rivolta.\nTerminata la guerra civile, il nuovo imperatore, Vespasiano, form\u00f2 una nuova legione di \"classiarii\", questa volta dalla flotta \"praetoria\" di Ravenna (la \"Classis Ravennatis\"), a cui diede il nome di \"legio\" II \"Adiutrix\". Durante la rivolta dei Batavi degli anni 69-70, questi riuscirono a impossessarsi di alcune squadriglie della \"Classis Germanica\", ma la parte rimasta in mano romana (in parte ricostruita dal generale Quinto Petilio Ceriale), insieme a quella \"Britannica\" (e alla Legio XIV Gemina), intervenne a supporto dell'avanzata delle legioni nella Germania superiore, riuscendo a reprimere la rivolta con successo. Quando poi nell'89 gran parte dell'esercito del Reno si rivolt\u00f2 contro l'imperatore Domiziano, la \"Classis Germanica\" gli rimase fedele, contribuendo a sconfiggere i ribelli, tanto da meritarsi il titolo onorifico di \"Pia Fidelis Domitiana classis\".\nDalla conquista della Dacia alle guerre marcomanniche: flotta sul Danubio.\nSi deve a Tiberio la creazione della \"Classis Moesica\", organizzata in un primo momento da Claudio con l'annessione della Tracia (nel 46) e poi da Domiziano, in seguito alle prime campagne militari contro i Daci di Decebalo. Anche nella successiva conquista della Dacia (a nord del limes danubiano), l'imperatore Traiano mise in campo la flotta creata dal suo predecessore. Si racconta infatti che, durante l'inverno del 101-102, Decebalo, ormai bloccato a occidente, decise di passare al contrattacco, mirando soprattutto ad aprire un secondo fronte per dividere cos\u00ec le forze dell'esercito romano. Come era gi\u00e0 successo nell'85, il re dace scelse di assalire la Mesia Inferiore, insieme agli alleati sarmati Roxolani (anch'essi rappresentati sulla Colonna), il cui re era un certo \"Susago\". Le due armate passarono il fiume ma, pur riportando qualche successo iniziale, vennero tenute a bada dall'allora governatore e abile generale Manio Laberio Massimo, il quale riusc\u00ec anche a catturare la sorella del re dei Daci, come ben illustra la Colonna. Solo con l'arrivo dei rinforzi, capeggiati dallo stesso imperatore Traiano (rappresentato sulla Colonna nell'atto di raggiungere il fronte mesico su imbarcazioni della marina), le forze dei Daci e dei Roxolani furono fermate e anzi subirono una pesante sconfitta, forse separatamente:\nAncora la flotta \"Pannonica\" fu coinvolta nel corso della crisi sarmatica degli anni 117-119, quando il nuovo Imperatore Adriano, appena insediatosi sul trono, fu costretto a combattere prima contro i Roxolani della Moldavia e della Valacchia, e poi contro gli Iazigi della valle del fiume Tisza (a cui segu\u00ec l'abbandono del Banato occidentale). La successiva guerra contro le popolazioni suebiche di Marcomanni e Quadi fu condotta dall'erede designato Elio Cesare (negli anni 136-137) e poi dal \"legatus Augusti pro praetore\" Tito Aterio Nepote (negli anni successivi), grazie anche al contributo della flotta. Il successore di Adriano, Antonino Pio, al termine della guerra pot\u00e9 coniare monete (databili agli anni 140-142) che celebravano la sudditanza del re \"cliente\" dei Quadi all'Impero romano (\"Rex Quadi datus\", ovvero \"fu imposto [dai Romani] un re ai Quadi\"), a dimostrazione che le turbolenze lungo il tratto di \"limes pannonicus\" erano, almeno in quel momento, terminate.\nDurante le successive guerre in \"Marcomannia\" e \"Sarmatia\" di Marco Aurelio (170-180), le flotte \"Moesica\" e \"Pannonica\" furono utilizzate in appoggio all'avanzata delle legioni romane nei territori barbarici. Sappiamo per esempio da un'iscrizione di Marco Valerio Massimiano che lo stesso divenne comandante della flotta sul Danubio e che gli fu affidato il compito di proteggere gli approvvigionamenti degli eserciti di Pannonia. Per questo compito furono aggiunti alcuni distaccamenti delle flotte di Miseno, Ravenna e Britannia. In questa particolare circostanza il comando generale della flotta fu tolto alle province pannoniche, a vantaggio di un diretto collaboratore dell'Imperatore, che poteva agire anche lungo gli affluenti del Danubio, a nord dello stesso, nella nuova provincia di \"Marcomannia\". Per questi motivi la stessa flotta fu rinforzata anche in vista della creazione di nuove basi militari nella provincia appena costituita, lungo i fiumi Morava, Thaya, Dyje, Jihlava, Nitra, Waag (o V\u00e1h) e Hron. Stessa sorte accadde per l'area sarmatica, coinvolgendo le flotte \"Moesicae\" lungo i fiumi Tisza (\"Parthiscus\") e Mures (\"Marisus\").\nCampagne contro i Parti: flotte su Eufrate e Tigri.\nAnche durante le numerose guerre romano-partiche, fin dal tempo di Traiano, la flotta romana serv\u00ec come fonte di approvvigionamento e/o trasporto delle legioni romane, tanto che il successore, Adriano, istitu\u00ec una flotta permanente lungo il fiume Eufrate. Ricordiamo, infatti, che nel corso delle campagne militari del 115 e 116, le armate romane furono accompagnate fino a Ctesifonte e poi al golfo persico dalla flotta, seguendo i corsi dei fiumi Eufrate e Tigri. Un'identica situazione si ripet\u00e9 anche durante le campagne partiche di Lucio Vero, quando le armate romane occuparono l'importante roccaforte di Dura Europos sull'Eufrate. Poi, le armate romane vittoriose penetrarono ancor pi\u00f9 profondamente lungo i grandi corsi d'acqua della regione, raggiungendo prima Seleucia, che prefer\u00ec aprire le porte cittadine al nemico, e poi occupando, dopo un lungo assedio, la capitale Ctesifonte, che fu lasciata un cumulo di macerie. Anche Seleucia sub\u00ec la stessa sorte, malgrado si fosse arresa senza combattere. Trent'anni pi\u00f9 tardi, fu la volta di Settimio Severo, il quale, costruita una flotta, percorse l'Eufrate con navi estremamente rapide, raggiungendo prima \"Dura Europos\" e proseguendo per Seleucia, che occup\u00f2, dopo avere messo in fuga la cavalleria catafratta dei Parti. L'avanzata prosegu\u00ec con la cattura di Babilonia, che poco prima era stata abbandonata dalle forze nemiche e, verso la fine dell'anno, anche la stessa capitale dei Parti, Ctesifonte, fu posta sotto assedio. La citt\u00e0, ormai circondata, tent\u00f2 inutilmente di resistere all'impressionante macchina militare che l'imperatore romano era riuscito a mettere insieme (circa centocinquantamila armati). Quando ormai fu prossima alla capitolazione, il re Vologase V abbandon\u00f2 i suoi e fugg\u00ec verso l'interno dei suoi territori. La citt\u00e0 fu saccheggiata e molti dei suoi abitanti furono trucidati barbaramente dai soldati romani, come era successo in passato ai tempi di Traiano e Lucio Vero.\nCrisi del III secolo: invasioni barbariche e sasanidi.\nLa pace, che aveva regnato per oltre due secoli nel Mediterraneo, grazie al fatto che la pirateria era stata debellata totalmente e non si erano verificate altre forme di minacce esterne navali, fu interrotta dal periodo dell'anarchia militare e della crisi del III secolo. Come conseguenza, le tattiche navali e la tecnologia erano state trascurate, tanto che l'intera flotta romana era andata deteriorandosi. A partire dalla fine della dinastia dei Severi (193-235) e per i cinquant'anni successivi, durante il periodo denominato dell'anarchia militare, un costante e crescente assalto dei barbari, proveniente soprattutto dal Ponto Eusino, mise in grave crisi il sistema difensivo romano e la stessa marina militare.\nIn Occidente, a partire dal regno di Treboniano Gallo, i Pitti e le flotte celtiche provenienti dall\"Hibernia\" (l'antica Irlanda) cominciarono a compiere le loro prime scorrerie lungo le coste della Britannia romana, mentre i Sassoni depredavano quelle del mare del Nord, costringendo i Romani ad abbandonare la Frisia.\nNel 255 i Goti intrapresero un nuovo attacco, questa volta via mare, lungo le coste dell'Asia Minore, dopo avere requisito numerose imbarcazioni al Bosforo Cimmerio, alleato di Roma. I primi a impadronirsi di queste imbarcazioni furono per\u00f2 i Borani che, percorrendo le coste orientali del Mar Nero, si spinsero fino all'estremit\u00e0 dell'Impero romano, presso la citt\u00e0 di Pityus, che per sua fortuna era dotata di una cinta di mura molto solida e di un porto ben attrezzato. Qui furono respinti grazie alla vigorosa resistenza da parte della popolazione locale, organizzata per l'occasione dal governatore Successiano.\nI Goti, invece, partiti con le loro navi dalla penisola di Crimea, raggiunsero la foce del fiume Fasi (che si trova nella regione di Guria in Georgia, nelle vicinanze dell'attuale citt\u00e0 di Sukhumi); avanzarono anch'essi verso Pityus, che in quell'occasione cedette, anche perch\u00e9 Successiano, promosso prefetto del Pretorio, aveva seguito l'imperatore Valeriano ad Antiochia. La grande flotta prosegu\u00ec quindi fino a Trapezunte, riuscendo a occupare anche questa importante citt\u00e0, protetta da una duplice cinta muraria e da diverse migliaia di armati, come racconta Zosimo:\nCarichi ormai di un enorme bottino, sulla strada del ritorno saccheggiarono anche la citt\u00e0 di Panticapeo, nell'attuale Crimea, interrompendo i rifornimenti di grano necessari ai Romani in quella regione. La situazione era cos\u00ec grave da costringere Gallieno ad accorrere lungo i confini danubiani per riorganizzare le forze dopo questa devastante invasione, come testimonierebbe un'iscrizione proveniente dalla fortezza legionaria di \"Viminacium\".\nL'anno successivo (256) una nuova invasione di Goti percorse il Mar Nero, ancora una volta via mare ma verso la costa occidentale, avanzando fino al lago di \"Fileatina\" (l'attuale Derkos) a occidente di Bisanzio. Da qui proseguirono fin sotto le mura di Calcedonia. La citt\u00e0 fu depredata di tutte le sue grandi ricchezze, bench\u00e9, come riferisce Zosimo, la guarnigione superasse il numero degli assalitori Goti. Molte altre importanti citt\u00e0 della Bitinia, come Prusa, Apamea e Cio furono saccheggiate dalle armate gotiche, mentre Nicomedia e Nicea furono date alle fiamme.\nAncora la flotta venne in soccorso alle armate di terra, quando, dopo la cocente sconfitta di Edessa, che port\u00f2 alla cattura dello stesso imperatore romano Valeriano (nel 260), la controffensiva romana port\u00f2 Macriano (\"procurator arcae et praepositus annonae in expeditione Persica\") a radunare a Samosata quello che rimaneva dell'esercito romano in Oriente, mentre il prefetto del pretorio, Ballista, riusc\u00ec a sorprendere i Persiani presso \"Pompeiopolis\", catturando l'harem e appropriandosi di molte delle ricchezze di Sapore I. Sulla strada del ritorno la flotta, diretta a Corico in Cilicia e Sebaste, incontr\u00f2 lungo il percorso tremila Persiani e li mise in fuga.\nDieci anni dopo la prima grande invasione, verso la fine del 267 - inizi del 268, una nuova e immensa invasione da parte dei Goti, unitamente ai Peucini, agli \"ultimi arrivati\" nella regione dell'attuale mar d'Azov, gli Eruli, e a numerosi altri popoli prese corpo dalla foce del fiume Tyras (presso l'omonima citt\u00e0). Tale invasione sconvolse le coste e l'entroterra delle province romane di Asia Minore, Tracia e Acaia affacciate sul Ponto Eusino e sul Mare Egeo.\nSembra che i barbari diedero per prima cosa l'assalto alla citt\u00e0 di Tomi, ma furono respinti. Proseguirono invadendo la Mesia e la Tracia fino a raggiungere Marcianopoli. Dopo avere fallito anche questo secondo obiettivo, continuarono la loro navigazione verso sud ma, arrivati negli stretti della Propontide, subirono numerose perdite a causa di una violenta tempesta che si abbatt\u00e9 su di loro.\nVolte le loro vele verso Cizico, che assediarono senza successo, subirono presso Bisanzio un'iniziale sconfitta da parte dell'esercito romano accorsovi. L'incursione dei barbari, tuttavia, continu\u00f2 fino a costeggiare l'Ellesponto e a giungere al monte Athos. Ricostruite alcune navi, si divisero in almeno tre colonne:\nIl 269 vide i Goti, che si erano spinti l'anno precedente nel Mare Egeo e nel Mediterraneo orientale compiendo azioni di pirateria, respinti definitivamente dopo una serie di scontri da parte del prefetto d'Egitto, Tenagino Probo, nelle acque di fronte alle isole di Cipro, Creta e Rodi. La \"Historia Augusta\", riferendosi a un discorso di Claudio gli attribuisce queste parole:\nNel 278, in seguito a una nuova vittoria in Gallia, l'imperatore Marco Aurelio Probo impose ai vinti la consegna di ostaggi a garanzia del trattato di pace. Sedicimila Germani furono arruolati tra le file dell'esercito romano e distribuiti a gruppi di cinquanta o sessanta tra le varie unit\u00e0 ausiliarie e, per compensare il regresso demografico delle campagne, un certo numero di barbari (\"\"laeti\" o \"gentiles\" o \"dediticii\"\") furono insediati a coltivare le terre dell'impero, come era avvenuto gi\u00e0 in passato, all'epoca di Marco Aurelio. Fra questi coloni un gruppo di Franchi stanziati nel Ponto si ribellarono e, dopo essersi impadroniti di alcune navi, compirono incursioni e devastazioni in Acaia, Asia Minore e Africa settentrionale, spingendosi fino a Siracusa, che occuparono prima di fare ritorno in patria incolumi. Sempre nel 278, Probo si rec\u00f2 in Isauria per domare una rivolta di briganti e pirati (con assedio finale presso la loro roccaforte di Cremna, in Pisidia).\nNel 280-281 l'allora governatore della Germania inferiore, Gaio Quinto Bonoso, permise che bande di Alemanni attraversassero il Reno e bruciassero alcune navi della flotta \"Germanica\". Cinque anni pi\u00f9 tardi, nel 286, il prefetto della flotta del canale della Manica, il futuro usurpatore Carausio, che aveva come sede principale la citt\u00e0 di \"Gesoriacum\", riusc\u00ec a respingere gli attacchi dei pirati Franchi e Sassoni lungo le coste della Britannia e della Gallia Belgica.\nEt\u00e0 tardo imperiale.\nDopo le riorganizzazioni di Diocleziano e Costantino, agli inizi del V secolo la flotta cess\u00f2 di esistere in Occidente.\nRiforma dioclezianea.\nNel 285, al nuovo e unico imperatore Diocleziano tocc\u00f2 riorganizzare l'intero sistema militare imperiale. L'anno successivo, il prefetto della flotta del canale della Manica, il futuro usurpatore Carausio, riusc\u00ec a respingere gli attacchi dei pirati Franchi e Sassoni lungo le coste della Britannia e della Gallia Belgica. Conseguentemente (287), si ebbe la secessione di Carausio, che si rese indipendente dal potere centrale di Massimiano con Britannia e nord della Gallia. Ancora nel 287 le armate romane ottennero nuovi successi sulle trib\u00f9 germaniche di Alemanni e Burgundi sull'alto Reno, oltre a Sassoni e Franchi lungo il corso inferiore.\nCon la successiva riforma tetrarchica del 293, la flotta del periodo si attest\u00f2 su un numero di quarantacinquemila effettivi, come testimonierebbe Giovanni Lido, monaco che scrisse ai tempi di Giustiniano. Vi \u00e8 chi sostiene che invece il numero dei \"classiarii\" fosse stato aumentato fino a sessantaquattromila. Tale numero \u00e8 ipotizzabile in un periodo attorno al 300, prima dello scoppio della guerra civile, o forse in seguito alla riforma costantiniana. In totale le armate messe in campo assommavano tra le cinquecentomila e le seicentomila unit\u00e0, vale a dire da centoventicinquemila a centocinquantamila armati per singolo \"Augusto\" o \"Cesare\", di cui il 10% era costituito da \"Classiarii\". Fu nel corso del 293 che il \"Cesare\" Costanzo Cloro riusc\u00ec a riguadagnare al potere centrale di Roma le coste della Gallia. Fu quindi costruita una nuova flotta per la progettata invasione della Britannia, ancora in mano a Carausio. Fu solo nel 296 che la spedizione ebbe successo, con un attacco concentrato sulla capitale \"Londinium\". Roma riotteneva cos\u00ec il controllo di tutte le province occidentali.\nRiforma costantiniana.\nDurante la guerra civile, che port\u00f2 a riunificare l'Impero romano sotto un solo imperatore (Costantino I), la flotta fu probabilmente aumentata a sessantacinquemila uomini. Tra gli anni 318 e 321 Costantino si dimostr\u00f2 ancora una volta molto attivo militarmente. Viaggi\u00f2 lungo l'intero tratto di confine dei territori appena acquisiti con la pace di Serdica (Illirico). Ispezion\u00f2 le guarnigioni della \"ripa sarmatica\", provvedendo al loro rafforzamento anche attraverso la costruzione di nuove \"teste di ponte\" in direzione della piana del fiume Tisza, per fare fronte al pericolo dei barbari d'oltre confine. Potenzi\u00f2 le flotte fluviali su Danubio, Sava, Drina e Morava (riorganizzandole nella \"classis Histrica\"), oltre a quelle marittime dell'Adriatico e dell'Egeo. Rafforz\u00f2 i porti marittimi di Aquileia, Pireo e Tessalonica (ex-capitale di Galerio), con la costruzione di arsenali e cantieri navali, oltre a migliorare l'armamento delle squadre navali. Queste opere di ricostruzione e potenziamento marittimo gli sarebbero servite un giorno, oltre che contro i barbari (Iazigi e Goti), anche contro Licinio.\nNel 324, infatti, dopo una pace che era durata per sei anni, Costantino mise in campo, secondo Zosimo, una flotta di duecento navi da guerra (da trenta rematori ciascuna) e duemila da carico, oltre a centoventimila fanti, diecimila marinai e la cavalleria; Licinio riusc\u00ec invece a mettere insieme un esercito composto da 350 triremi (ottanta provenienti dall'Egitto, ottanta dalla Fenicia, sessanta dalla Ionia d'Asia, trenta da Cipro, venti dalla Caria, trenta dalla Bitinia e cinquanta dall'Africa) oltre a centocinquantamila fanti e quindicimila cavalieri. Il primo scontro avvenne in Mesia ad Adrianopoli, dove Costantino, pur in inferiorit\u00e0 numerica, ebbe la meglio su Licinio, che fu costretto a rifugiarsi a Bisanzio, dove parte delle sue truppe rimasero assediate fino al termine della guerra. La flotta di Costantino, comandata dal figlio Crispo salp\u00f2 dal Pireo e si radun\u00f2 prima in Macedonia, poi all'imboccatura dell'Ellesponto, dove avvenne la seconda battaglia, questa volta navale, in cui Licinio fu sconfitto nuovamente. Questi nomin\u00f2 un nuovo \"cesare\" nel \"magister officiorum\", Sesto Martiniano, inviandolo a Lampsaco per fermare l'avanzata di Costantino dalla Tracia all'Ellesponto. Reclut\u00f2, infine, schiavi e contadini delle terre bitiniche, assieme ai quali ingaggi\u00f2 un'ultima e disperata battaglia contro le truppe veterane di Costantino (la cosiddetta battaglia di Crisopoli, odierna Scutari), venendo disastrosamente sconfitto.\nSappiamo poi da Vegezio che, con la fine della guerra civile nel 324, le flotte \"praetoriae\" scomparvero dall'Italia, ma rimasero per esempio quelle sul Danubio, come la \"Classis Histrica\" che fu riorganizzata.\nAl tempo della \"Notitia Dignitatum\".\nAll'inizio del V secolo solo la parte orientale dell'Impero poteva mettere in campo una flotta, grazie alle risorse marittime di Grecia e Medio Oriente. E bench\u00e9 la \"Notitia Dignitatum\" ancora menzioni alcune unit\u00e0 navali per l'Impero romano d'Occidente, queste non avevano che piccole mansioni di mero pattugliamento, tanto erano state ridotte nell'armamento e nell'organico. A ogni buon conto l'ascesa della potenza navale dei Vandali in Africa sotto Genserico e le sue incursioni nel bacino occidentale del Mediterraneo si rivelarono incontrastate. Bench\u00e9 ci siano alcune evidenze di attivit\u00e0 navale nelle prima met\u00e0 del V secolo, essa si trattava per lo pi\u00f9 di trasporto di truppe di terra o operazioni di sbarco minori.\nVandali in Africa e caduta dell'Occidente.\nCon l'avvento dei Vandali per la prima volta la marina militare romana, largamente abbandonata nel V secolo, trov\u00f2 un avversario che si dimostr\u00f2 addirittura superiore a essa. Sembra comunque che il progressivo sviluppo della flotta vandala sia dovuto al contributo delle popolazioni provinciali sottomesse dai Vandali in Africa (e, prima ancora, in Spagna), che avrebbero insegnato loro l'arte della navigazione e anzi vennero impiegate dai Vandali stessi come equipaggio delle spedizioni, come svelato da Sidonio Apollinare, che, in un panegirico del 467, mette in bocca alla personificazione dell'Africa il seguente discorso:\nNonostante una legge del \"Codice Teodosiano\" proibisse a un romano di insegnare a un barbaro l'arte della navigazione, pena il rogo, i Romani sottomessi contribuirono allo sviluppo e al potenziamento della flotta vandala. Le prime notizie di spedizioni navali a fini di saccheggio si hanno gi\u00e0 nel periodo 425-428, quando ancora i Vandali erano stanziati in Betica: essi, requisite le navi romane nella Spagna e stretti dei contatti con gli armatori locali, saccheggiarono le Isole Baleari. Le navi requisite da Genserico dai porti ispanici conquistati permisero inoltre ai Vandali di sbarcare in Africa indisturbati, dando un contributo decisivo alla caduta dell'Africa romana in mano vandala. Dopo il 455 i Vandali, ritenendo rotto il trattato del 442 con l'Imperatore Valentiniano III, cominciarono a sferrare incursioni in tutto il Mediterraneo, saccheggiando Roma nel 455 e sottomisero Sicilia, Sardegna, Corsica e Baleari.\nSecondo gli storici Prisco di Panion e Sidonio Apollinare, sin dalla met\u00e0 del V secolo l'Impero romano d'Occidente era completamente privo di una sua flotta. Ragion per cui, nel 458, l'imperatore Maggioriano riorganizz\u00f2 e riarm\u00f2 due flotte, probabilmente la \"classis Misenensis\" e quella \"Ravennatis\", con l'intento di allestire una spedizione contro i Vandali. Nel 461 trecento navi erano ancorate nei porti della Cartaginense, una provincia ispanica, con l'intento di trasportare l'esercito romano in Mauritania, per marciare poi in direzione di Cartagine. Tali preparativi allarmarono talmente Genserico da spingerlo ad avvelenare i pozzi della Mauritania come azione di disturbo. Tuttavia, la flotta romana adibita per l'invasione fu distrutta per mano di traditori in Spagna. Nel 468 vi fu l'ultima e pi\u00f9 grande operazione navale dell'antichit\u00e0: sotto il comando del generale Basilisco, le flotte combinate d'Oriente e d'Occidente attaccarono i Vandali. I Romani sembravano avere la situazione in pugno, quando rimasero bloccati dal vento avverso: i Vandali ne approfittarono distruggendo con brulotti (navi incendiarie) la flotta nemica. Per l'Occidente non vi fu pi\u00f9 alcuna possibilit\u00e0 di recupero, poich\u00e9 l'ultimo imperatore occidentale, Romolo Augusto, fu deposto meno di dieci anni pi\u00f9 tardi nel 476. In Oriente, invece, la tradizione navale ellenistica sopravvisse, tanto che fu riformata nel VI secolo e rimase una formidabile flotta almeno fino all'XI secolo.\nCorpo di truppa: \"Classiarii\".\nLa marina romana era una flotta cosmopolita: quasi un terzo dei \"classiari\" (marinai) era composto da egiziani; molti altri erano greci, fenici e siriani; tutti gli altri facevano parte delle restanti etnie sotto il dominio di Roma. I giovani si arruolavano in un'et\u00e0 compresa tra i 16 e i 23 anni e il loro servizio durava non meno di 20-26 anni, al termine dei quali diventavano cittadini romani.\nSi stima che il totale complessivo dei marinai, in epoca augustea, fosse non inferiore ai quaranta o quarantacinquemila uomini, con una retribuzione annua di 150 denarii che, gi\u00e0 alla fine del I secolo sal\u00ec a duecento, a trecento nel II e a quattrocentocinquanta nel III secolo. Questi sistematici aumenti di salario sono comunque da attribuire a un tentativo di ovviare alla continua svalutazione del denario e alla conseguente perdita del potere d'acquisto.\nComunque, nelle rispettive epoche, i \"classiarii\" della flotta imperiale guadagnavano in media il cinquanta per cento in meno dei loro equivalenti sulla terraferma, vale a dire i legionari della fanteria; il loro salario annuale era 225 denari all'epoca di Augusto, trecento nel I secolo, 450 nel II e 675 nel III.\nSi richiedeva grande perizia e responsabilit\u00e0 da parte di tutti i \"classiarii\", in particolare ad alcune figure chiave:\nImbarcazioni.\nLe navi facenti parte della marina romana si dividevano in due categorie, \"naves longae\" e \"naves ceterae\". Le prime erano adibite per la guerra propriamente detta, le altre erano navi da trasporto e da carico. Le navi da guerra romane erano fondamentalmente delle versioni aggiornate e riviste delle navi greche, dunque biremi e triremi (ma anche modelli pi\u00f9 grandi) con l'aggiunta di invenzioni tutte capitoline come il corvo. Ecco come le descrive Vegezio:\nNavi da guerra: le liburne.\nLa liburna prende il nome dal popolo dei Liburni (pirati della Dalmazia, nella zona di \"Iader\"). Utilizzata per la prima volta durante la battaglia di Azio, fu adottata da Augusto come modello per le sue flotte, risultando la migliore tra le navi a disposizione.\nEra una nave stretta, veloce e molto manovrabile, adatta agli inseguimenti, al supporto logistico e al rapido trasporto di truppe. Poteva essere a due, tre, fino a sei ordini di remi, almeno in epoca imperiale.\nEra un'antica imbarcazione ellenistica, costruita probabilmente per la prima volta in Fenicia (V secolo a.C.). Lunga circa 23/24 metri e larga poco pi\u00f9 di tre, presentava due file di rematori (30+30 su un lato e 30+30 sull'altro lato, per un totale di centoventi) seduti sulla stessa panca. Quelli pi\u00f9 in alto erano chiamati \u03b6\u03b5\u03c5\u03b3\u1fd6\u03c4\u03b1\u03b9, quelli pi\u00f9 in basso \u03b8\u03b1\u03bb\u03b1\u03bc\u1fd6\u03c4\u03b1\u03b9. Aveva una vela di forma quadrata e riusciva a raggiungere discrete velocit\u00e0 grazie al peso e alle dimensioni contenute. Abbastanza diffusa nell'antichit\u00e0, fu per\u00f2 presto soppiantata dalla pi\u00f9 funzionale e completa trireme.\nLe triremi costituivano la vera \"spina dorsale\" della marina romana. Veloci e agili, molto manovrabili, furono la tipologia di imbarcazione da guerra pi\u00f9 diffusa nel Mediterraneo fino al Medioevo. Lunghe oltre quaranta metri erano larghe poco pi\u00f9 di sei. Tali dimensioni garantivano anche lo spazio per posizionarvi armi da campo riadattate o semplicemente fissate sul ponte della nave, e una centuria (ottanta uomini) di fanti di marina. Sotto al tavolato del ponte, in condizioni molto precarie (ma mai quanto quelle degli schiavi adibiti alla pulizia delle cloache o di quelli che lavoravano alle fornaci sotto le terme), remavano 170-180 vogatori (secondo quanto ci tramandano Tucidide e Senofonte), disposti su tre livelli sovrapposti (30+30+30 su un lato e 30+30+30 sull'altro lato).\nLa quadrireme e la quinquereme erano due navi simili per dimensioni (45 metri di lunghezza per 8 di larghezza e un pescaggio di un metro circa la prima, poco di pi\u00f9 per la seconda), ed erano le corazzate dell'epoca. Montavano due corvi (uno a prua l'altro a poppa), diverse armi da assedio sul ponte (baliste e piccoli onagri) e una o due vere e proprie torri in legno, per permettere agli arcieri di tirare frecce incendiarie da una posizione vantaggiosamente rialzata. La quadrireme aveva 240 vogatori, 15 marinai e 75 soldati (\"milites classiarii\"). La quinquereme portava sottocoperta 300 vogatori e 120 \"milites classiarii\".\nVi era, infine, una sola nave che trasportava lo Stato Maggiore dell'esercito (dall'imperatore al \"praefectus classis\"), che non prendeva per\u00f2 parte agli scontri. Aveva per lo pi\u00f9 la funzione di deterrente per impressionare il nemico, o anche solo quello di trasportare il \"princeps\" \"in parata militare\". Nonostante la funzione probabilmente \"dimostrativa\", era comunque armata di tutto punto e imponente per dimensioni. Risulta, infatti, che, a partire da Augusto e poi per tutto l'alto Impero romano, vi fosse una sola esareme, che apparteneva alla \"classis Misenensis\" e svolgeva il ruolo di ammiraglia dell'intera flotta romana. Floro, Plutarco e Cassio Dione Cocceiano riferiscono che, nel corso della battaglia di Azio, furono utilizzate navi con nove o addirittura anche dieci ordini di remi, completamente dismesse in seguito alla grande riforma augustea, ma le fonti sono ancora da verificare e confutare con eventuali riscontri archeologici.\nNavi da trasporto/approvvigionamenti.\nQuesto tipo di imbarcazione, la cosiddetta \"navis actuaria\", serviva per il trasporto delle truppe di terra (compresi i reparti di cavalleria) e gli approvvigionamenti. Secondo Ammiano Marcellino, alcune di esse potevano trasportare fino a ottocento armati. Erano imbarcazioni non grandi, con quindici remi per lato e dotate di vele. Avevano, inoltre, una chiglia piatta e timoni anche anteriormente, per potere sbarcare le truppe sulle spiagge e tornare in mare aperto senza incagliarsi. Si ritiene che avessero una lunghezza media di 21 metri per 6,50 metri di larghezza, con profondit\u00e0 della linea di galleggiamento pari a 0,80-0,90 metri. Erano perlopi\u00f9 non armate.\nSappiamo che furono utilizzate durante la spedizione germanica di Germanico del 16, e che durante la campagna sasanide di Giuliano ne furono costruite ben mille sull'Eufrate (su cui erano imbarcati circa ventimila \"classiarii\"), per il trasporto di grano, legname e macchine d'assedio. Vi erano poi le cosiddette \"naves onerariae\" o \"corbitae\", per il trasporto di merci e l'approvvigionamento dei \"classiarii\".\nCaudicaria.\nLa caudicaria (derivante dal latino \"caudex\", che sta per codice, gi\u00e0 usato per la compagine di parecchie tavole) era una nave da trasporto piatta e larga, somigliante a una chiatta, utilizzata nei fiumi venendo trainata da dei buoi sulla sponda destra. Era utilizzata per raggiungere le coste e, in situazioni imperve, era un'alternativa al trasporto via terra, portando anche truppe, viveri o macchine da guerra.\nMateriali e metodi di costruzione.\nSecondo quanto ci racconta Vegezio, le navi liburniche erano normalmente costruite in legno di cipresso, pino domestico o silvestre, larice e abete. Le travi erano fissate con chiodi di bronzo, preferito al ferro che si arrugginisce per l'acqua.\nVegezio raccomanda che gli alberi per la costruzione delle navi siano tagliati tra la quindicesima e la ventiduesima luna. Egli sostiene che solo il legno tagliato durante questi otto giorni del mese lunare si conservi perfettamente, e che quindi bisogna avere quest'accortezza per evitarne il disfacimento una volta in mare. Quello, al contrario, tagliato nei giorni sbagliati, si ridurrebbe con l'andare del tempo in polvere a causa della corrosione interna. Vegezio consiglia, inoltre, di tagliare i tronchi degli alberi tra i mesi di luglio e agosto, ovvero trascorso il solstizio d'estate, e nel periodo tra l'equinozio d'autunno e gli inizi di gennaio. In tali mesi, infatti, l'umidit\u00e0 pu\u00f2 evaporare e il legno risulta pi\u00f9 asciutto e quindi pi\u00f9 forte. Ancora, bisognerebbe evitare che i tronchi venissero segati subito dopo essere stati tagliati, e che venissero inviati subito per la costruzione delle navi dopo essere stati segati, poich\u00e9 essi devono avere un periodo di riposo, per raggiungere un giusto livello di secchezza, prima di essere lavorati. Vegezio d\u00e0 la sua motivazione:\nFlotte alto imperiali.\nLa marina militare romana aveva due basi principali (\"praetoriae\") e diverse basi provinciali (\"provinciales\"); ciascuna base ospitava una flotta, marittima o fluviale. Le due flotte principali avevano la funzione di controllare l'intero Mediterraneo, ed erano la \"Classis Misenensis\", di stanza a Miseno e la \"Classis Ravennatis\", di stanza a Ravenna (porto di Classe). Ognuna era comandata da un prefetto dell'ordine equestre. Il prefetto di Miseno era di grado superiore rispetto a quello di Ravenna.\nLe flotte provinciali erano la \"Classis Britannica\", che controllava il canale della Manica e le acque intorno alla Britannia; la \"Classis Germanica\", che era una flotta fluviale e controllava il Reno; la \"Classis Pannonica\", che era una flotta fluviale e controllava il Danubio; la \"Classis Moesica\", che controllava il Mar Nero occidentale e parte del corso del Danubio; la \"Classis Pontica\", che controllava il mar Nero meridionale; la \"Classis Syriaca\", che controllava le coste della Siria, della Palestina e della Turchia meridionale; la \"Classis Alexandrina\", che controllava le coste dell'Egitto; la \"Classis Mauretanica\", che controllava le coste dell'Africa occidentale e la \"Classis Libyca\", che controllava i litorali libici.\nSuccessivamente, nel IV e nel V secolo, a causa dell'indebolimento militare dell'Impero, vennero create molte piccole flottiglie navali che operavano soprattutto nei fiumi della Gallia e nei laghi alpini.\nFlotte \"praetoriae\".\nLa \"Classis Misenensis\", successivamente \"Classis Praetoria Misenensis Pia Vindex\", aveva il compito di controllare la parte occidentale del Mediterraneo. Istituita da Augusto intorno al 27 a.C., era di stanza a Miseno, porto naturale nel golfo di Napoli. I Romani sfruttarono ad arte la naturale conformazione del porto, che consiste in una doppia baia (una interna e una esterna), adibendo gli spazi pi\u00f9 interni ai cantieri e al rimessaggio delle navi, mentre quelli pi\u00f9 esterni come porto propriamente detto. La flotta ebbe poi alcuni suoi distaccamenti nei principali porti del Mediterraneo, come per esempio nel mar Egeo a Il Pireo (presso Atene), e a Salona.\nLe navi della flotta rimanevano al sicuro nella base in autunno e inverno: la navigazione iniziava il 10 marzo con la festa detta \"Isidis Navigium\" in onore della dea egizia Iside, patrona del mare, dei marinai e delle attivit\u00e0 marinare.\nLa residenza del prefetto della flotta di Miseno sorgeva su quello che oggi \u00e8 l'isolotto di Punta Pennata (allora collegato alla costa), dove sono presenti alcune evidenze archeologiche risalenti al periodo romano. Nel 79 il prefetto della flotta misenate era Gaio Plinio Secondo, meglio conosciuto come Plinio il Vecchio. Plinio, secondo il nipote, mor\u00ec durante l'eruzione del Vesuvio del 79, nel tentativo di salvare alcuni cittadini in difficolt\u00e0.\nIl \"velarium\" (sistema di teloni retrattili che coprivano il Colosseo) era azionato da un distaccamento della \"Classis Misenensis\", che era alloggiato nei \"castra misenatium\", accampamenti situati nei pressi del grande Anfiteatro Flavio. L'imperatore Costantino I, nel 330, cre\u00f2 una nuova flotta \"praetoria\" a Costantinopoli.\nGli effettivi in armi erano circa diecimila tra legionari e ausiliari ed erano acquartierati nella cittadella di Miseno, nei pressi della quale aveva sede la \"Schola Militum\" dove i legionari apprendevano e si esercitavano tanto nelle tattiche della guerra navale quanto in quelle tradizionali della guerra campale.\nLa \"Classis Ravennatis\", successivamente rinominata \"Classis Praetoria Ravennatis Pia Vindex\", fu istituita da Augusto intorno al 27 a.C. Era di stanza a Ravenna ed era la seconda flotta dell'Impero per importanza. Aveva il compito di sorvegliare la parte orientale del Mediterraneo.\nIl porto di Classe era simile per conformazione a quello di Miseno, ma nel suo complesso non era del tutto naturale. Si racconta che potesse contenere fino a duecentocinquanta imbarcazioni. Le lagune, interne rispetto alla costa, erano unite al mare tramite un sistema di dune costiere sopraelevate tagliate da un canale, la \"Fossa Augusta\", che, prolungato verso nord, congiungeva Ravenna alla laguna veneta e al sistema portuale di Aquileia. Lungo la fossa e attorno ai bacini si potevano vedere arsenali e depositi a perdita d'occhio; lo sviluppo delle banchine raggiungeva i 22 chilometri, estensione ragguardevole se si pensa che alcuni porti europei hanno raggiunto queste dimensioni solo nell'ultimo secolo. A Ravenna, la basilica di Sant'Apollinare in Classe, quando fu costruita nella prima met\u00e0 del VI secolo, era in riva al mare. Il nome \"in Classe\" indica appunto la vicinanza a quelli che erano i cantieri navali della flotta imperiale.\nLa flotta ebbe poi alcuni suoi distaccamenti nei principali porti del Mediterraneo, come per esempio nel mar Egeo a Il Pireo (Atene), nel mare Adriatico ad Aquileia e a Salona. Come la flotta di Miseno, parte di quella di Ravenna fu trasferita nel 330 a Costantinopoli da Costantino. Anche per la flotta ravennate il numero degli effettivi si aggirava intorno ai diecimila tra legionari e ausiliari.\nFlotte \"provinciales\".\nFlotta africana istituita da Commodo nel 186, secondo quanto ci riferisce la \"Historia Augusta\". Fu creata per mettere al sicuro i rifornimenti di grano a Roma provenienti dall'Africa proconsolare.\nCon base principale ad Alessandria d'Egitto (oltre a basi secondarie lungo il Nilo, come a \"Thebis\"), la \"Classis Alexandrina\" controllava la parte orientale del Mediterraneo. Venne formata da Augusto nel 30 a.C. e, per avere dimostrato il proprio appoggio a Ottaviano nella guerra civile, ricevette il titolo di \"Augusta\", divenendo cos\u00ec la \"Classis Augusta Alexandrina\". Durante la guerra civile del IV secolo tra Costantino I e Licinio, quest'ultimo pot\u00e9 schierare 80 triremi provenienti dalla \"Classis Alexandrina\".\nLa \"Classis Britannica\" aveva il compito di controllare le acque tra le province romane della Gallia e della Britannia. Questa flotta svolse un ruolo importante nell'invasione della Britannia da parte dell'imperatore Claudio. Era inizialmente di stanza a \"Portus Itius\", forse l'attuale Boulogne-sur-Mer (detta anche \"Gesoriacum\" o \"Bononia\"), in Gallia settentrionale. Con la dinastia dei Flavi, venne resa permanente, spostandola nell'85 a \"Portus Dubris\" (Dover), con basi aggiunte anche a \"Portus Lemanis\" (Lympne) e \"Anderitum\" (Pevensey). Sotto il governatorato di Gneo Giulio Agricola, la \"Britannica\" circumnavig\u00f2 la Scozia e, nell'83, attacc\u00f2 la costa orientale della Scozia. L'anno dopo, invece, raggiunse le isole Orcadi. Dopo la vittoria di Costanzo Cloro del 296 sull'usurpatore Alletto, sembra che la base principale della flotta sia stata spostata a \"Rutupiae\" (Richborough).\nDetta anche \"Classis Augusta Germanica Pia Fidelis\", la \"Classis Germanica\" fu istituita nel 12 a.C. da Augusto. Era di stanza a \"Castra Vetera\" (l'odierna Xanten), ma fu spostata da Claudio nel 50 a \"Colonia Agrippinensis\" (l'odierna Colonia). Aveva il compito di pattugliare il fiume Reno, i suoi affluenti e il Mare del Nord. Di fondamentale importanza logistica, trasportava anche truppe e armamenti al di l\u00e0 di quello che per i romani era il confine per antonomasia.\nTra i prefetti a capo della \"Classis Augusta Germanica Pia Fidelis\" risulta, da un'epigrafe, anche il nome di Publio Elvio Pertinace, imperatore dal 192 al 193. Vi fu anche un certo Marco Pomponio Vitelliano.\nDetta anche \"Classis Nova Lybica\", aveva il compito di pattugliare le coste libiche. Le fonti la menzionano per la prima volta intorno al 180 sotto l'imperatore Marco Aurelio o pi\u00f9 probabilmente sotto Commodo (tra il 180 e il 188). Di questa flotta potrebbe essere poi stato \"praefectus classis\" un certo Clodio Lucifero.\nDi stanza a \"Iol\"-\"Cesarea Mauretaniae\" (l'attuale Cherchell in Algeria), la \"Classis Mauretanica\" aveva il compito di pattugliare lo stretto di Gibilterra in particolare, ma anche le coste del Mediterraneo sud-occidentale (le coste della Mauretania) e della Spagna meridionale.\nEra un distaccamento della \"Classis Alexandrina\" (con comando speciale). La sua comparsa si fa risalire al 40 circa, sotto Caligola o pi\u00f9 probabilmente sotto Claudio, dopo la costituzione della regione in provincia (abbiamo informazioni di \"classiarii\" al tempo di Traiano, probabilmente come \"vexillationes\" di altre flotte permanenti). Divenne flotta permanente dopo il 176 con Marco Aurelio.\nLa \"Classis Moesica\" era il completamento naturale della flotta del Danubio insieme a quella \"pannonica\". Sede principale della flotta a partire da Domiziano (in seguito alla crisi dacica dell'85-88) fu \"Sexaginta Prista\" (\"citt\u00e0 delle sessanta navi\"), pi\u00f9 tardi (sotto Traiano dopo la conquista della Dacia) fu \"Noviodunum\".\nAltre sedi nel corso dei secoli furono: \"Novae\", \"Dinogetia\", \"Carsium\" (oggi H\u00e2r\u0219ova), \"Troesmis\", Barbosi, \"Independenta\" \"Tomi\" e \"Histria\". Pattugliava il basso corso del Danubio e i suoi affluenti e, dal 41, il Mar Nero settentrionale con distaccamenti a Olbia Pontica e Chersonesos Taurica.\nFu istituita negli anni 35-33 a.C. dopo le campagne in Illirico di Ottaviano, ma fu stabilmente operativa dal 9/10 dopo la fine della grande ribellione dalmato-pannonica. Lo storico Tacito racconta che nel 50 era presente una flottiglia a guardia del Danubio, subito dopo la caduta di Vannio, re di Marcomanni e Quadi. Riorganizzata sotto la dinastia Flavia, prese il nome di \"Classis Flavia Pannonica\". Aveva il controllo:\nDi stanza a \"Trapezus\" (l'odierna Trebisonda), la \"Classis Pontica\" pattugliava il Mar Nero meridionale e orientale. Istituita da Augusto nel 14 a.C., oper\u00f2 stabilmente solo a partire dal principato di Nerone. Sembra infatti che, dopo una spedizione nel Chersoneso Taurico (l'attuale penisola di Crimea) nel 57, venne istituita una nuova flotta permanente a presidio e pattugliamento del \"Pontus Euxinus\": la \"Classis Pontica\", utilizzando anche navi appartenute al precedente regno di Tracia (annesso nel 46 da Claudio).\nDetta anche \"Classis Syriaca Seleucena\", fu istituita nel 63 a.C. da Gneo Pompeo Magno per debellare i pirati della Cilicia, che rendevano insicure per i commerci le acque orientali del Mediterraneo e del mare Egeo; divent\u00f2 operativa come flotta stabile sotto l'imperatore Vespasiano nel 70, o forse gi\u00e0 sotto Tiberio, al tempo dell'allora governatore di Siria, Gneo Calpurnio Pisone. Era di stanza a \"Seleucia Pieriae\" (o Seleucia di Pieria, l'attuale Samanda\u011f in Turchia).\nVexillationes di flotte.\nEsistono altri nomi di navi di cui non sappiamo se siano appartenute a flottiglie minori o se, pi\u00f9 probabilmente, appartenessero a \"vexillationes\" di altre gi\u00e0 conosciute (tra cui le due flotte pretorie):\nFlotte tardo imperiali.\nLe informazioni qui raccolte derivano in gran parte dalla \"Notitia Dignitatum\", che corrisponde a una situazione databile attorno al 420 per l'Impero romano d'Occidente e al 395 per l'Impero romano d'Oriente. Va notata la moltiplicazione di flotte fluviali o locali rispetto al periodo alto imperiale.\nFlotte danubiane.\nLa \"Classis Histrica\" successe alle \"Classis Pannonica\" e alla \"Classis Moesica\". Aveva come principali basi \"Mursa\" nella Pannonia secunda, \"Florentia\" in Pannonia Valeria, \"Arruntum\" in Pannonia prima, \"Viminacium\" in Moesia prima e \"Aegetae\" nella \"Dacia ripensis\".\nFlotte di minori dimensioni erano attestate anche lungo i tributari del Danubio:\nLe unit\u00e0 navali erano poi connesse con i porti e le unit\u00e0 imbarcate. Lungo il limes danubiano erano presenti:\nFlotte occidentali.\nNella parte occidentale, in particolare nella Gallia, si trovavano numerose flotte fluviali. Erano tutte poste sotto il comando di un \"magister peditum\" dell'Occidente, ed erano le seguenti:\nVa notato che, con l'eccezione della flotta pretoriana (la cui citazione nella lista non significa necessariamente un suo stato di attivit\u00e0), le antiche flotte del Principato sono del tutto assenti. La \"Classis Britannica\" scomparve sotto questo nome dopo la met\u00e0 del III secolo. I suoi resti confluirono tutti nel sistema del \"litus Saxonicum\". Le flotte di Mauritania e Africa furono invece sciolte dopo la conquista dei Vandali, mentre l'assenza della \"Classis Germanica\" fu dovuta molto probabilmente al crollo del limes renano dopo la grande invasione dell'inverno del 405-406.\nFlotte orientali.\nRiguardo invece alle flotte orientali, sappiamo da fonti autorevoli che la \"Classis Alexandrina\" e la \"Classis Seleucena\" continuarono a operare, e che attorno al 400 fu creato un distaccamento dalla \"Classis Syriaca\", denominato \"Classis Carpathia\", con sede nel mare Egeo, nell'isola di Scarpanto. Una flotta era infine posizionata a Costantinopoli, ma non si han sufficienti dettagli su di essa.\nPrincipali porti militari imperiali.\nPossiamo dividere i principali porti militari/commerciali in due aree di influenza: occidentale e orientale. Nell'ambito poi di questa divisione, vale la pena considerare i porti delle flotte pretorie e provinciali, di quelle marittime e fluviali.\nPorti occidentali.\nItalia.\nIn et\u00e0 augustea, in seguito all'impraticabilit\u00e0 del precedente porto militare di \"Portus Iulius\" nella baia di Pozzuoli (utilizzato da Ottaviano durante la guerra contro Sesto Pompeo), la vicina Miseno divenne la pi\u00f9 importante base militare della flotta \"praetoria\" romana a guardia del bacino del Mediterraneo occidentale. Il porto sfruttava un doppio bacino naturale, quello pi\u00f9 interno di circa 3\u00a0km di circonferenza (detto \"Maremorto\" o \"Lago Miseno\"), in epoca antica dedicato ai cantieri e alla manutenzione navale, e quello pi\u00f9 esterno, che era il porto vero e proprio. Tra i due bacini gli storici hanno immaginato vi fossero gli impianti navali e gli alloggiamenti della \"classis Misenensis\".\nGallie e Germanie.\nFondata da Giulio Cesare in sostituzione della vicina \"Massalia\", attorno al 49 a.C.. Qui Ottaviano, dopo la vittoria di Azio, port\u00f2 tutte le navi da guerra prese al rivale Marco Antonio, costituendovi una base militare. Poi, tra il 29 e il 27 a.C., \"Forum Iulii\" venne trasformata in colonia romana con il nome di \"Colonia Octaviorum\" con i veterani della legio VIII \"Augusta\" e VIIII Hispana, divenendo un grande mercato per il commercio di prodotti artigianali e beni agricoli. Il porto commerciale, fu secondo solo a quello di Ostia in Occidente.\n\"Colonia Claudia Ara Agrippinensium\" (oggi Colonia), oltre a essere una fortezza legionaria della provincia romana della Germania inferiore, fu porto fluviale della \"Classis germanica\".\nSi trattava di uno dei maggiori porti fluviali. Era posizionato lungo il limes renano. Sorgeva non molto distante dalla fortezza legionaria, lungo la strada che conduceva a nord-est fino al fiume, sede della \"classis germanica\". Alcune navi della flotta vennero rinvenute e sono oggi presso il Museo delle navi romane di Magonza. Sulla sponda opposta del fiume, attraversato da un lungo ponte i cui piloni in pietra poggiavano su palafitte in legno (met\u00e0 del I secolo), si raggiungeva un forte ausiliario in localit\u00e0 \"Kastel\", a protezione del ponte stesso.\nAfrica e Mauritanie.\nIl porto era un elemento dal quale la citt\u00e0 non poteva prescindere nella visione urbanistica di Settimio Severo, che qui vi era nato. Del faro non restano oggi che le fondamenta, ma un tempo esso era alto pi\u00f9 di 35 metri e, a detta di alcuni storici, non era molto diverso dal pi\u00f9 rinomato Faro di Alessandria. Le zone che meglio si sono conservate del porto sono il molo orientale, i magazzini, le rovine di una torre di osservazione e una parte delle banchine utilizzate per il carico delle merci. Il porto era costituito da un grande bacino di circa mq (390 x 410 metri), con una circonferenza fi quasi 1.300 metri. Ai lati vi erano due banchine di metri ciascuna (una delle quali terminava con la forma di una \"T\"), dotate di numerose postazioni di ormeggio. Altrettanto degna di nota \u00e8 l'imponente scalinata del Tempio di Giove Dolicheno. Era, questa, una divinit\u00e0 siriana poco conosciuta all'epoca di Settimio Severo, e si crede che la comparsa di questo tempio a lei dedicato sia dovuta al fatto che la moglie dell'imperatore fosse siriana.\nNel 44, dopo quattro anni di rivolte, l'Imperatore Claudio divise il regno di Mauretania in due province. \"Caesarea\" divenne la capitale della \"Mauretania Caesariensis\". Claudio diede poi alla citt\u00e0 due nomi: la capitale \"Caesariensis\" e la citt\u00e0, colonia romana con il secondo nome di \"Colonia Claudia Caesarea\". La citt\u00e0 ebbe quindi un porto, dove fu insediato un distaccamento della \"Classis Alexandrina\" e che in seguito divenne la \"Classis Mauretanica\". Fu quindi luogo di nascita dell'Imperatore Macrino, succeduto a Caracalla. Poi, nel V secolo fu assediata e distrutta dai Vandali, per essere rioccupata dall'Imperatore bizantino Giustiniano I, che la restaur\u00f2 e la riport\u00f2 al suo antico splendore.\nPorti orientali.\nItalia e Illyricum.\nIl porto di Classe era simile per conformazione a quello di Miseno, ma nel suo complesso non era del tutto naturale. Poteva contenere fino a 250 imbarcazioni. Le lagune, interne rispetto alla costa, erano unite al mare tramite un sistema di dune costiere sopraelevate tagliate da un canale, la \"Fossa Augusta\" che, prolungato verso nord, congiungeva Ravenna alla laguna veneta e al sistema portuale di Aquileia. Da questo porto potrebbe essere iniziata la seconda campagna di Traiano contro i Daci (nel 105), come rappresentato sulla omonima Colonna. Lungo la fossa e attorno ai bacini si potevano vedere arsenali e depositi a perdita d'occhio; lo sviluppo delle banchine raggiungeva i 22 chilometri, estensione ragguardevole se si pensa che alcuni porti europei hanno raggiunto queste dimensioni solo nell'ultimo secolo.\n\"Carnuntum\" divenne un'importante fortezza legionaria dell'Impero romano a partire dal 50 (misurava 480\u00d7368 metri, per un'estensione pari a circa 17,6 ettari) e sede della \"Classis Pannonica\", diventando anche sede del governatore prima della Pannonia e poi (nel 103-106) della \"Pannonia superior\". Attualmente si trova in Austria.\nMesia, Tracia, Macedonia e Grecia.\nIl porto di Atene, il Pireo, fu base di appoggio di alcuni distaccamenti della flotta \"praetoria\" di Miseno, per il pattugliamento del mare Egeo.\nNell'antica Bisanzio fu raccolta una flotta durante la guerra civile del 69. Qui sono state trovate due epigrafi funerarie di un \"bucinator\" e di un \"aquilifer\" delle due legioni di ex-\"classiarii\" legio I \"Adiutrix\" e II \"Adiutrix\", databili al II secolo, forse da porre in relazione all'assedio delle forze di Settimio Severo contro quelle del rivale Pescennio Nigro nel 195. Quando poi Costantino I decise la costruzione di una nuova capitale per l'Impero (dopo la vittoria su Licinio del 324), il sito ideale venne individuato in quello di Bisanzio, che si trovava al centro di eccellenti vie di comunicazione sia terrestri che marittime verso i principali centri dell'Impero; che dominava gli stretti strategici del Bosforo e dei Dardanelli e che, per la sua dislocazione al culmine di una sorta di penisola, risultava facilmente difendibile.\nL'opera colossale di ricostruzione vide un allargamento dell'area urbana da 200 a 700 ettari, la costruzione di nuove mura, di un nuovo porto nel Corno d'Oro e di un nuovo impianto urbano, con la creazione di nuovi edifici, templi e strutture pubbliche atti a fare della citt\u00e0 la nuova Roma. Qui fu trasferita parte della flotta \"praetoria\", che in precedenza si trovava dislocata a Miseno e Ravenna. Sotto gli altri imperatori della dinastia costantiniana, la citt\u00e0 continu\u00f2 a crescere e a prosperare. L'ultimo esponente della dinastia, Flavio Claudio Giuliano, lasci\u00f2 alla citt\u00e0 un nuovo grande porto, realizzato sul lato meridionale e affacciato sul Mar di Marmara.\nTessalonica fu sede di un importante porto militare fin dall'epoca macedone, disponendo anche di un arsenale. Ebbe una sua importanza strategica a partire dal periodo tetrarchico, quando Galerio, Cesare d'Oriente, la utilizz\u00f2 come una delle sue capitali imperiali (298-299) oltre a \"Sirmium\", presso il Danubio. Con la morte di Galerio, nel 311, Tessalonica torn\u00f2 a essere residenza imperiale negli anni tra il 317 e il 323, quando Licinio dovette cedere a Costantino I l'Illirico. In questo periodo Costantino potenzi\u00f2 le flotte sull'Adriatico e sull'Egeo, rafforzando i porti marittimi di Aquileia, Pireo e Tessalonica, con la costruzione di nuovi arsenali e cantieri navali, oltre a migliorare l'armamento delle squadre navali.\n\"Noviodunum\" pass\u00f2 sotto il controllo romano con l'annessione della Tracia nel 46, venendo poi annessa alla provincia di Mesia. Divenne un importante porto della \"Classis Moesica\" e centro militare della regione a partire da Domiziano-Traiano, in seguito alla conquista della Dacia. Qui furono distaccate alcune \"vexillationes\" della \"legio\" V \"Macedonica\", almeno fino al regno di Marco Aurelio. Seguirono \"vexillationes\" della \"legio\" I \"Italica\", e, a partire da Diocleziano, della \"legio\" I \"Iovia\". Fu probabilmente distrutta nel corso della seconda met\u00e0 del III secolo durante le invasioni dell'epoca, da parte di Goti e Eruli. Fu ricostruita sotto il regno dell'imperatore Costantino il Grande (dopo il 324), durante le campagne militari e posta sotto il comando del \"Dux Scythiae\". Nel 369, sulla sponda opposta del Danubio, fu combattuta una grande battaglia tra l'imperatore Valente e Atanarico, capo dei Tervingi. Tra il 434 e il 441, la citt\u00e0 fu occupata dagli Unni, per poi tornare sotto il dominio dell'Impero bizantino.\nI Romani fondarono agli inizi del II secolo il porto fluviale di \"Sexaginta Prista\" (ovvero \"citt\u00e0 delle sessanta navi\"). Come base navale, essa aveva il compito di controllare il \"limes\" mesico inferiore, contro le incursioni barbariche al di l\u00e0 del grande fiume nella piana della Moldavia. Con le riforme di Diocleziano e Costantino fu posta sotto il comando del \"Dux Moesiae secundae\". La citt\u00e0 cominci\u00f2 a declinare con le invasioni di Avari e Slavi nel 586.\nOriente.\nFondata come porto della vicina citt\u00e0 di Antiochia, in epoca romana, in seguito alla riforma augustea dell'esercito romano, fu base militare principale della \"Classis Syriaca\". Si trattava di un porto artificiale, di forma quasi circolare, con una superficie di sedici acri, collegato al mare da un canale lungo metri e largo tra i 130 e i 150 metri, costruito sembra al tempo di Vespasiano. Fu di importanza fondamentale per accogliere le truppe giunte da altre province, oltre a quelle della guardia pretoriana provenienti da Roma, ogni volta che fu necessario compiere una campagna contro i Parti, per esempio al tempo di Traiano, Lucio Vero, Settimio Severo e Caracalla. Al tempo di Diocleziano erano presenti cinquecento addetti a mantenere libero il canale del porto da eventuali detriti. Il Codice Teodosiano menziona per gli anni 369-370 una \"Classis Seleucena\".\nIl porto principale della \"Classis Pontica\" fu posto a \"Trapezus\" (l'odierna Trebisonda in Turchia), dopo l'annessione del Ponto attorno al 63 a.C.. Fu utilizzato per il pattugliamento soprattutto della parte orientale del Mar Nero. Qui fu concentrata la flotta di Muciano nel 69, prima di recarsi nell\"'Illirico\" e poi in Italia durante la guerra civile di quegli anni. Sempre da questo porto part\u00ec Arriano in perlustrazione delle coste orientali del \"Pontus Euxinus\". A questo periodo potrebbero appartenere alcune \"vexillationes\" delle legioni XII \"Fulminata\" e XV \"Apollinaris\". A partire dal periodo tetrarchico qui fu installata un'intera legione romana, la \"legio I Pontica\", a maggior protezione della costa.\nEgitto.\nIl porto di Alessandria d'Egitto (citt\u00e0 di abitanti in epoca pre-romana), sede della \"Classis Alexandrina\", era uno dei pi\u00f9 grandi di tutto l'Impero con un bacino di 60 ettari. La diga dell'Eptastadio, il cui nome deriva dalla sua lunghezza di sette stadi, collegava l'isola di Faro alla terraferma, nel punto in cui oggi si apre la Grande piazza con la Porta della Luna. Il molo, che divideva i due porti, occidentale e orientale, \u00e8 oggi coperto dal moderno quartiere di Ras al-Tin, che occupa un istmo considerevolmente allargato.\nNavigazione.\nPer le flotte militari era essenziale sapere riconoscere in anticipo i segnali di possibili tempeste. Come Vegezio stesso riporta, infatti, il mare grosso e le burrasche inflissero alle \"classes\" sconfitte ben pi\u00f9 gravi delle guerre. L'arte della navigazione doveva, pertanto, prendere in primo luogo conoscenza dei venti. Secondo Vegezio gli antichi credevano vi fossero solo quattro venti, come i punti cardinali. Poi, le generazioni successive ne riconobbero dodici. Come detto, risultava indispensabile per evitare un naufragio, conoscere e studiarne l'elenco e il comportamento di questi venti.\nEra inoltre importante stabilire quale fosse il periodo dell'anno migliore per la navigazione. Per Vegezio esso si colloca sicuramente dopo che le Pleiadi sono sorte, ovvero dal 27 maggio fino al 14 settembre, proprio quando la mitezza dell'estate smorza l'impeto dei venti. Dopo questo periodo, fino all'11 novembre, la navigazione si fa pi\u00f9 incerta e rischiosa. Da novembre in poi il numero delle tempeste si moltiplica e il mare risulta inaccessibile fino al 10 marzo.\nTattiche e armamento.\nAlle grandi navi da guerra liburniche furono aggregate imbarcazioni pi\u00f9 piccole da ricognizione, che avevano spesso non pi\u00f9 di venti rematori per lato e lo scafo ricoperto di pece (chiamate perci\u00f2 dai Britanni, \"picatae\"). Con queste si sferravano attacchi improvvisi e si catturavano i convogli di navi nemiche. Erano inviate in esplorazione per anticipare i piani del nemico. Per evitare che le imbarcazioni in fase di esplorazione potessero essere riconosciute venivano colorate di blu, insieme alle funi e alle vele, per meglio mimetizzarsi in mare aperto, non solo di notte ma anche di giorno. Identica cosa accadeva anche ai \"classiarii\", che indossavano divise azzurre, cos\u00ec da potere rimanere nascosti. Le ricognizioni servivano, inoltre, per analizzare pi\u00f9 attentamente le correnti prodotte dalle maree, poich\u00e9:\nNell'antichit\u00e0 classica l'arma principale utilizzata sulle navi da guerra fu certamente il \"rostrum\" (da cui il nome di \"naves rostratae\"), utilizzato soprattutto per speronare, affondare o comunque immobilizzare la nave nemica, bloccando il suo scafo. Il suo impiego, per\u00f2, richiedeva un equipaggio esperto e qualificato, oltre a una nave veloce e agile, come una trireme o anche una quinquereme. Nel periodo ellenistico le flotte pi\u00f9 grandi, invece, facevano affidamento su navi di grandi dimensioni. Ci\u00f2 aveva i suoi vantaggi: la struttura pi\u00f9 pesante e robusta limitava i danni di uno speronamento di una nave di pi\u00f9 piccole dimensioni; uno spazio maggiore per imbarcare un buon numero di armati e una miglior stabilit\u00e0 delle imbarcazioni. Inoltre, le dimensioni permettevano il posizionamento sulle navi pi\u00f9 grandi di una torre, sopra la quale potevano essere montate balliste, scorpioni e catapulte.\nAnche se i rostri continuarono a costituire una caratteristica standard di tutte le navi da guerra romane, le tattiche andarono via via evolvendo: da una in cui la nave era trasformata in un vero e proprio \"siluro\" con equipaggio, progettato per affondare le navi nemiche, a una in cui rappresentava piattaforme di artiglieria mobile, impiegate non solo in azioni di lancio di dardi, ma anche per azioni di sbarco. I Romani in particolare, essendo inizialmente inesperti in combattimenti marittimi, si erano attrezzati con il famoso corvo (una sorta di ponte levatoio) per azioni di assalto e arrembaggio delle navi avversarie. Questo li port\u00f2 da un lato a vittorie decisive, dall'altro a \"sbilanciare\" notevolmente le loro quinqueremi quando erano in balia di venti e correnti in alto mare, causando frequenti naufragi. Due intere flotte romane andarono, infatti, perdute a causa delle tempeste nella sola prima guerra punica.\nDurante il periodo delle guerre civili, vi furono importanti innovazioni nella marina militare romana, attribuite a Marco Vipsanio Agrippa, come racconta Appiano di Alessandria. Si trattava dell'introduzione di una nuova macchina da guerra, l\"harpax\": una catapulta che lanciava grappoli di arpioni, utilizzata per bloccare una nave nemica. Essa era pi\u00f9 efficiente rispetto al vecchio corvo perch\u00e9, pesando molto meno, evitava di ribaltare le navi. Un'altra innovazione fu l'utilizzo di torri a prua e poppa della nave per avere un \"fuoco di copertura\" per l'arrembaggio delle truppe di \"milites classiarii\".\nAltre armi utili negli scontri navali erano le stanghe, le falci e le bipenni:\nVegezio spiega che, quando i nemici sono impreparati, sono pi\u00f9 facili da sconfiggere. Egli raccomanda di cogliere l'attimo e di sferrare l'attacco vincente in tutte le situazioni in cui i marinai nemici fossero in chiaro svantaggio per qualche motivo: la stanchezza per il lungo remare, la presenza un vento o di una marea contrari, il fatto che fossero ignari di un possibile assalto o la loro posizione in un punto senza via d'uscita.\nSe invece il nemico fosse stato attento agli agguati e fosse riuscito a evitare scontri frontali, si sarebbe dovuto schierare la liburne non in linea retta come le truppe sulla terraferma ma, al contrario, con la forma di \"mezzaluna\", in modo tale che, quando le estremit\u00e0 (\"ali\") sarebbero avanzate, il centro si sarebbe incurvato, in modo da circondare l'avversario. Vegezio raccomanda di sistemare alle \"ali\" le forze maggiori, sia come tipologia di imbarcazioni, sia come numero di soldati."}
{"id": "1163820", "revid": "287204", "url": "https://it.wikipedia.org/wiki?curid=1163820", "title": "Primera Divisi\u00f3n 1989-1990 (Spagna)", "text": "La Primera Divisi\u00f3n 1989-1990 \u00e8 stata la 59\u00aa edizione della massima serie del campionato spagnolo di calcio, disputato tra il 2 settembre 1989 e il 6 maggio 1990 e concluso con la vittoria del , al suo venticinquesimo titolo, il quinto consecutivo.\nCapocannoniere del torneo \u00e8 stato Hugo S\u00e1nchez (Real Madrid) con 38 reti.\nStagione.\nNovit\u00e0.\nSulla base del ranking UEFA 1989, la Spagna ottenne un 4\u00ba posto disponibile per l'accesso in Coppa UEFA.\nClassifica finale.\nLegenda:\nRegolamento:"}
{"id": "1163824", "revid": "287204", "url": "https://it.wikipedia.org/wiki?curid=1163824", "title": "Primera Divisi\u00f3n 1990-1991 (Spagna)", "text": "La Primera Divisi\u00f3n 1990-1991 \u00e8 stata la 60\u00aa edizione della massima serie del campionato spagnolo di calcio, disputato tra il 1\u00ba settembre 1990 e il 6 maggio 1991 e concluso con la vittoria del , al suo undicesimo titolo.\nCapocannoniere del torneo \u00e8 stato Emilio Butrague\u00f1o () con 19 reti.\nClassifica finale.\nLegenda:\nRegolamento:"}
{"id": "1163835", "revid": "2091899", "url": "https://it.wikipedia.org/wiki?curid=1163835", "title": "San Giorgio (incrociatore)", "text": "Il San Giorgio fu un incrociatore corazzato della Regia Marina che partecip\u00f2 prima alla guerra italo-turca e successivamente, alla prima e alla seconda guerra mondiale e nel ruolo di nave ammiraglia, alla guerra civile spagnola.\nCaratteristiche.\nLa nave fu progettata dall'Ispettore generale del Genio Navale Edoardo Masdea come perfezionamento degli incrociatori corazzati classe Pisa, nell'ambito del programma italiano di ampliamento della flotta della Regia Marina.\nAll'epoca dell'entrata in servizio era un'imbarcazione moderna e potentemente corazzata, con lo scafo in acciaio cementato ad elevata resistenza a quattro ponti: il ponte di coperta, il ponte di batteria, il ponte di corridoio e il ponte paraschegge. La protezione era assicurata da una cintura corazzata da 203\u00a0mm, oltre che dal ponte paraschegge e rivestimenti protettivi sui ponti superiori, che presentavano un rivestimento protettivo in grado di fornire una tra le migliori protezioni dell'epoca. L'armamento era costituiro da quattro cannoni da 254/45\u00a0mm in due torri binate, otto cannoni da 190/45 Mod. 1908 in quattro torri binate, diciotto cannoni singoli da 76/40\u00a0mm, due cannoni singoli da 47/50\u00a0mm, due mitragliatrici Colt-Browning M1895 da 6,5\u00a0mm e da tre tubi lanciasiluri da 450\u00a0mm; le mitragliatrici Colt-Browning M1895 vennero camerate per la cartuccia d'ordinanza 6,5 \u00d7 52 mm Carcano, e convertite per il raffreddamento ad acqua, con l'installazione di uno stretto manicotto d'ottone intorno alla canna.\nL'apparato motore era costituito da due motrici alternative verticali a triplice espansione, alimentate da 14 caldaie tipo Blechynden a combustione mista con una potenza di 18.000CV su due assi, che consentivano all'unit\u00e0 una velocit\u00e0 che alle prove risult\u00f2 di 23 nodi, raggiunta con un dislocamento di 9760 tonnellate e 146 giri alle due eliche.\nStoria.\nLa nave, impostata sugli scali del cantiere navale di Castellammare di Stabia il 4 luglio 1905, e varata nel 1908, venne consegnata il 1\u00ba luglio 1910. Dopo il varo, e al termine dell'allestimento, la nave venne attraccata a Pozzuoli al pontile dell\u2019Armstrong, dove i tecnici completarono l'installazione dei nuovi e complessi meccanismi elettrici e di puntamento.\nPrimo comandante del \"San Giorgio\", designato fin dal 1 settembre 1908 con la nave ancora in costruzione, fu il capitano di vascello Guglielmo Capomazza di Campolattaro, che come contrammiraglio, dal 24 maggio 1915 al 18 ottobre 1915, avrebbe ricoperto la carica di aiutante di campo di Vittorio Emanuele III presso il Quartier Generale del Re a Villa Linussa di Martignacco e avrebbe terminato la sua carriera nella Regia Marina con il grado di viceammiraglio. \nLa nave, dopo aver preso parte alle grandi esercitazioni nel Mediterraneo del 1910, durante le quali fu scelta come Nave Bandiera dal Capo di Stato Maggiore della Marina Viceammiraglio Giovanni Bettolo, ricevette la bandiera di combattimento a Genova, citt\u00e0 di cui San Giorgio \u00e8 simbolo pur non essendone il Patrono, il 4 marzo 1911 dalla Duchessa di Genova, moglie di S.A.R. Tommaso di Savoia Duca di Genova. Il motto della nave, \"\"Tutor et ultor\", venne poi cambiato in \"Protector et vindicator\"\" nel corso del primo conflitto mondiale.\nPoco dopo la consegna alla Regia Marina, il pomeriggio del 12 agosto 1911, dopo una giornata di esercitazioni nel Golfo di Napoli, mentre si apprestava a rientrare in porto a Napoli, and\u00f2 ad incagliarsi sulla secca della \u201ccavallara\u201d (nelle acque antistanti la Gaiola), subendo ingenti danni e imbarcando 4300 tonnellate d'acqua. L\u2019imprudenza del comandante, Capitano di Vascello Marchese Gaspare Alberga, fu provocata dal capriccio della marchesa Anna Boccardi Doria, ospite del comandante come passeggera, assieme all'avvocato Parascandolo, che voleva ammirare la costa di Posillipo da vicino. La nave rimase in secca oltre un mese, e per essere trainato il \"San Giorgio\" dovette essere alleggerito oltre che dall'acqua imbarcata, dalla torre e dai fumaioli prodieri e da numerose piastre della corazzatura. Il 15 settembre la nave da battaglia pre-dreadnought , mediante quattro cavi di rimorchio, riusc\u00ec a liberare dalla secca l'incrociatore, che venne portato in un bacino napoletano per le opportune riparazioni. Alla fine di quello stesso mese di settembre l'Italia entr\u00f2 in guerra contro l'Impero Ottomano, per la conquista delle regioni nordafricane della Tripolitania e della Cirenaica, ma il San Giorgio, a causa delle riparazioni necessarie in seguito a questo incidente prese parte solo alle battute finali della conflitto, operando davanti alle coste libiche a protezione delle unit\u00e0 che trasportavano truppe e rifornimenti per l'occupazione della Tripolitania. Nonostante il suo impiego tardivo il comando della Regia Marina si ritenne soddisfatto delle prestazioni dell'incrociatore che venne assegnato alla squadra navale del basso Adriatico.\nAnalogo incidente a quello del 1911 si verific\u00f2 nel 1913, quando and\u00f2 ad incagliarsi su un fondale sabbioso nelle acque antistanti Sant'Agata di Militello preso Messina, riportando questa volta danni minimi.\nNel corso del primo conflitto mondiale, oper\u00f2 contro la Marina Austro-Ungarica principalmente in Adriatico meridionale, impegnato tra Brindisi, Otranto, Valona e nella difesa di Venezia. Durante il conflitto l'azione maggiormente significativa fu, nell'ottobre 1918, un'incursione alle infrastrutture portuali di Durazzo, azione alla quale prese parte, insieme al gemello \"San Marco\" e al \"Pisa\", partendo da Brindisi, presentandosi davanti al porto ed annientando una flottiglia di navi alla fonda.\nNel periodo successivo al conflitto svolse numerosi viaggi all'estero tra cui un viaggio in America Latina, nell'estate del 1924, in cui ospit\u00f2 a bordo il principe ereditario Umberto di Savoia.\nNel 1925-26 venne dislocato nel Mar Rosso, quindi, essendo ormai obsoleto per missioni operative, tra il 1930 e il 1935 venne dislocato a Pola per l'attivit\u00e0 addestrativa degli allievi delle scuole CREM.\nDal 1936 in seguito allo scoppio della guerra civile spagnola l'intervento italiano in aiuto dei nazionalisti guidati da Francisco Franco, obblig\u00f2 il comando italiano ad assegnare alcune navi della Regia Marina al trasporto e la scorta armata di truppe verso la penisola iberica, e nonostante fosse stata adibita a nave scuola, il \u201cSan Giorgio\u201d venne assegnato alla divisione impegnata nella guerra civile spagnola in qualit\u00e0 di nave comando. Tra il 1937 e il 1938 il \"San Giorgio\" venne radicalmente rimodernato, nei cantieri navali di La Spezia per essere utilizzato come nave scuola per le crociere estive degli allievi dell'Accademia Navale di Livorno.\nLo stesso ruolo di nave scuola sarebbe stato ricoperto dal 1965 al 1980 da un'altra unit\u00e0 con il nome \"San Giorgio\".\nRicostruzione.\nLe modifiche riguardarono gli spazi interni destinati ad ospitare gli allievi, le sovrastrutture e l'apparato motore.\nLe modifiche alla propulsione videro la rimozione di sei caldaie, con le otto caldaie rimaste modernizzate ed adattate alla combustione a nafta, e vennero eliminati anche i due fumaioli estremi.\nL'armamento fu completamente rinnovato ad eccezione dei cannoni da 254 e da 190, mentre furono eliminati i cannoni da 76, i lanciasiluri e tutte le armi minori.\nL'armamento leggero venne modificato in otto cannoni antiaerei da 100/47 OTO Mod. 1928 in quattro torri binate, sei cannoni da 37/54 mm, dodici mitragliere da 20/65mm e quattro mitragliatrici Breda Mod. 31 da 13,2mm ed al termine dei lavori, entrato ufficialmente nella divisione navi scuola, effettu\u00f2 svariate missioni d'addestramento e crociere estive nel Mediterraneo.\nSuccessivamente, alla vigilia del conflitto furono installati un'altra torre binata da 100/47\u00a0mm e altre dieci mitragliatrici da 13,2\u00a0mm antiaeree.\nL'affondamento.\nCon lo scoppio della seconda guerra mondiale, la maggior parte delle navi scuola finirono per essere assegnate a compiti minori e dal 10 giugno 1940, giorno dell'entrata in guerra dell'Italia nel secondo conflitto mondiale, il \"San Giorgio\", evitata la radiazione per la sua eccessiva vetust\u00e0 tecnologica, venne assegnato, con compiti di difesa aeronavale, al Comando Navale della Libia alla Base di Tobruk, dove gi\u00e0 si trovava sin dal 13 maggio 1940, proveniente da Taranto, da dove era partito l'11 maggio al comando del Capitano di fregata Rosario Viola, ed adibita al ruolo di batteria costiera ed antiaerea galleggiante, vista l'impossibilit\u00e0 di poter operare in mare aperto per la scarsa velocit\u00e0. \nPosizionato in rada su fondali bassi in uno specchio d'acqua protetto da reti antisiluro, con il ponte ricoperto da sacchetti di sabbia a rinforzo della scarsa protezione orizzontale, il \"San Giorgio\" svolgeva la doppia funzione di batteria costiera e di terra, e per svolgere tali funzioni, avendo una visibilit\u00e0 limitata venne creata una postazione d'osservazione fissa a terra, chiamata \"Torretta San Giorgio\", che comunicava via radio con la nave in modo da poter coordinare con pi\u00f9 precisione il tiro.\nDurante i primi giorni di guerra il \"San Giorgio\" rispose alle svariate incursioni degli aerei britannici su Tobruk col suo fitto fuoco antiaereo e potrebbe essere stato proprio un cannone antiaereo del \"San Giorgio\" ad abbattere accidentalmente il 28 giugno 1940 l'aereo su cui viaggiava il Governatore della Libia e Maresciallo dell'Aria Italo Balbo, un S.M.79, mentre era di ritorno da un volo di ricognizione su Tobruk, causando la morte del governatore, sostituito dal Maresciallo Rodolfo Graziani.\nNel novembre 1940 il comando della nave venne assunto dal capitano di fregata Stefano Pugliese che era stato comandante in seconda dell'incrociatore Garibaldi nella battaglia di Punta Stilo.\nCon il crollo della 10\u00aa Armata Italiana in seguito all'offensiva britannica del dicembre 1940, la piazzaforte di Tobruk si trov\u00f2 investita dall'attacco nemico da terra.\nFatto oggetto di dieci pesanti attacchi con bombe e siluri, ai quali reag\u00ec violentemente con tutte le artiglierie di bordo, abbattendo o danneggiando ben quarantasette velivoli nemici, venne colpito solo il 21 gennaio 1941 da tre proiettili che misero fuori uso uno dei cannoni antiaerei da 100 mm. Il comandante Stefano Pugliese chiese a Supermarina l'autorizzazione a lasciare gli ormeggi, affrontare le navi nemiche in mare e successivamente riparare in un porto italiano. L'autorizzazione non fu concessa perch\u00e9 il comando italiano riteneva che il \u201cSan Giorgio\u201d in mare aperto sarebbe andato incontro a fine sicura, mentre in rada a Tobruk avrebbe potuto proseguire la sua funzione di batteria costiera costituendo il perno della difesa della citt\u00e0, ed intendeva farlo rimanere sino all'ultimo a contrastare l'8\u00aa Armata britannica, effettuando tiri di sbarramento contro le truppe nemiche in movimento intorno a Tobruk.\nSecondo il comandante Pugliese, invece, la nave poteva svolgere solo un ruolo secondario e limitato a difesa di Tobruk in caso di attacco terrestre, essendo stato il \u201cSan Giorgio\u201d dislocato nel porto libico essenzialmente per difendere la citt\u00e0 da attacchi provenienti dal mare. \nSempre nella giornata del 21 Gennaio la forze britanniche erano ormai concentrate verso Tobruk, e la nave iniziava ad essere oggetto delle attenzioni dei bombardieri nemici, essendo uno degli ultimi ostacoli per i britannici che cercavano di conquistare la piazzaforte italiana. Il \"San Giorgio\" continu\u00f2 il suo tiro di controbatteria nonostante le ormai incessanti incursioni aeree che ad ondate si riversavano sulla nave e a bombardare con i suoi grossi calibri le formazioni di carri nemici che si avvicinavano alla citt\u00e0, provocandone l'arresto dell'avanzata per undici ore. Alle 11:00 una bomba nemica distrusse il cavo delle comunicazioni che arrivava a terra, isolando di fatto il \"San Giorgio\". Dopo le 14:30 i bombardamenti aerei contro la nave ripresero incessanti ed alle 17:00 una bomba colp\u00ec lo scafo, riducendo di molto la capacit\u00e0 difensiva della nave. Il comandante, essendo del tutto isolato, non sapeva in che modo si stesse svolgendo il combattimento terrestre, n\u00e9 se i britannici fossero riusciti a penetrare all'interno della piazzaforte, e solo alle 19:00 arriv\u00f2 finalmente una missiva da parte del comando della piazzaforte, che annunciava praticamente la sua imminente caduta. \nAll'occupazione della base da parte del nemico, Pugliese, rendendosi conto di essere ormai in condizioni disperate, alle 20:30 si rec\u00f2 a terra per incontrare il contrammiraglio Massimiliano Vietina responsabile della piazzaforte e nonostante un primo momento di disaccordo, fu concesso l'abbandono nave e l'autoaffondamento da effettuarsi il giorno successivo. Tornato a bordo Pugliese inizi\u00f2 a sbarcare i feriti ed il personale non necessario, in attesa di poter predisporre l'autoaffondamento della nave per evitare la sua cattura da parte del nemico, rimanendo a bordo fino all'esplosione finale. L'autoaffondamento avvenne, non senza difficolt\u00e0, in quanto la nave non era in possesso di munizionamento adatto a causa della mancanza di bombe-mine, e venne escogitato un piano alternativo, con una miccia collegata a delle bombe nei depositi munizioni dei pezzi da 254 mm; alle 0:30 del 22 gennaio, sbarcati tutti i membri dell'equipaggio, vennero accese le micce; Pugliese fu l'ultimo a scendere dalla nave, ma all'ora (le ore 01:00 del mattino) nella quale era programmata l'esplosione, non accadde nulla e il comandante, tornato cos\u00ec a bordo insieme ad alcuni membri dell'equipaggio e, constatato che le micce si erano spente, diede l'ordine di gettare della benzina nei locali del munizionamento, con l'incendio che avrebbe poi innescato le esplosioni che avrebbero portato all'affondamento della nave. Durante tali operazioni improvvisamente il locale centrale gi\u00e0 inondato di benzina salt\u00f2 in aria e poco dopo furono udite altre poderose esplosioni. Il comandante Pugliese, ferito, fu ricoverato in ospedale e venne catturato il giorno dopo dagli inglesi e rinchiuso nel campo di concentramento di Yol, in India, per essere rimpatriato solo dopo la fine della guerra. Nell'esplosione persero la vita il Capo silurista di prima classe Alessandro Montagna e il Sottotenente C.R.E.M. Giuseppe Buciuni. Il \"San Giorgio\" e il comandante Pugliese vennero insigniti con la Medaglia d'oro al valor militare e oltre a Pugliese ottennero la massima decorazione alla memoria il Capo silurista di prima classe Alessandro Montagna e il Sottotenente C.R.E.M. Giuseppe Buciuni dei quali non vennero mai ritrovati i corpi. Il Comandante Pugliese inizialmente creduto morto venne promosso Capitano di vascello per meriti di guerra nel dicembre 1942; la bandiera di guerra venne raccolta e riportata in Italia da alcuni membri dell'equipaggio, sei ufficiali e tre marinai, a bordo del peschereccio requisito \"Risveglio II\" mentre il resto dell'equipaggio venne fatto prigioniero.\nNel 1942, quando venne ripresa Tobruk, tre cannoni da 100/47\u00a0mm, di cui si era dotato dopo essere stato rimodernato, vennero recuperati, inviati in Italia e rimessi in grado di operare.\nNel 1951, Italia e Libia si accordarono per recuperare il relitto ancora in grado di galleggiare e il recupero venne tentato nel 1952; la nave che poggiava su un metro di fondale venne fatta rigalleggiare e messa al traino del rimorchiatore \"Ursus\" ma durante il rimorchio verso l'Italia, in mare aperto, i cavi di rimorchio si spezzarono ed il relitto del \u201cSan Giorgio\u201dcol\u00f2 a picco a circa 100 miglia da Tobruk. Durante le operazioni di recupero vennero trovati trentanove siluri impigliati nelle reti poste a protezione della nave.\nEredit\u00e0.\nIl nome \"San Giorgio\" \u00e8 stato portato in seguito da altre due navi della Marina Militare italiana: un cacciatorpediniere, nato come incrociatore leggero della classe Capitani Romani, e una nave da sbarco capoclasse della omonima classe."}
{"id": "1163837", "revid": "324026", "url": "https://it.wikipedia.org/wiki?curid=1163837", "title": "Itala Mela", "text": "Educata cristianamente, attravers\u00f2 una grave crisi spirituale a seguito della morte del fratello, giungendo a dichiararsi atea, ma torn\u00f2 alla fede nel 1922. Successivamente assunse i voti come Oblata Benedettina, col nome di \"Maria della Trinit\u00e0\" .\nFu autrice di una serie di scritti teologici sul tema della Presenza e Inabitazione trinitaria nell'uomo durante la vita terrena, che per lei viene a coincidere totalmente con la fede cristiana. Itala Mela \u00e8 una delle mistiche pi\u00f9 note della Chiesa cattolica.\nBiografia.\nNata da Pasquino e Luigia Bianchini, entrambi maestri elementari atei poco sensibili alla vita religiosa cristiana.\nItala Mela trascorse gli anni dal 1905 al 1915 insieme ai nonni materni, di fede cattolica, che la prepararono spiritualmente alla Prima Comunione e alla Cresima.\nNella Cappella della Pia Casa di Misericordia, il 9 maggio 1915 ricevette la Prima Comunione, e il 27 maggio la Cresima.\nScoppiata la Prima guerra mondiale, padre e fratello furono inviati al fronte italiano.\nIl 27 febbraio 1920 mor\u00ec il fratello Enrico, di nove anni, al termine di una lunga malattia. Il dolore e il trauma di questo episodio portarono Itala ad un distacco dalla religione.\nDopo questo vissuto famigliare travagliato, Itala Mela si iscrisse al locale liceo classico \"Lorenzo Costa\", una delle scuole pi\u00f9 rinomate e selettive del luogo, meritocratica, in modesta misura elitaria.\nUniche ragazze in classi prettamente maschili, Angela Gotelli fu la sua compagna di classe con la quale nacque un'amicizia cristiana durata per tutta la vita.\nItala Mela si distinse subito per l'impegno profuso nello studio e per i brillanti risultati scolastici, legata ad un disinteresse personale verso piani futuri e ambizioni particolari di successo.\nIl contesto di quegli anni furono una famiglia ed un ambiente scolastico culturalmente e moralmente elevati. Il liceo fu per lei il punto di incontro con persone di opposta estrazione confessionale e politica, prima della conversione che indirizz\u00f2 le sue frequentazione nell'ambito cattolico.\nL'11 novembre 1922 inizi\u00f2 gli studi all'Universit\u00e0 di Genova, dimorando presso l'Istituto delle Suore di Nostra Signora della Purificazione. Frequent\u00f2 la facolt\u00e0 di Lettere Classiche, dove si laure\u00f2 nel 1928. \nDopo un'adolescenza tenacemente atea, durante gli anni dell'universit\u00e0 si convert\u00ec radicalmente, grazie all'aiuto di due sacerdoti genovesi della FUCI. Questi nuovi elementi biografici emersero durante il IV Convegno Ecclesiale Italiano (Verona, 2006). Tema del convegno era il ruolo dei cristiani quali testimoni del Cristo risorto e \"motore politico\" di una societ\u00e0 divinamente ordinata e giusta.\nNel 1922 Itala visse una profonda crisi spirituale, che la riavvicin\u00f2 alla fede. Alla Vigilia dell'Immacolata Concezione si confess\u00f2 dai cappuccini con Padre P. B. Marchisio. Nella Messa del giorno seguente partecip\u00f2 al sacramento eucaristico.\nNel 1923 entr\u00f2 a far parte della FUCI, che tra la fine degli anni '20 e l'inizio dei '30 si stava riorganizzando sotto la guida di monsignor Giovanni Battista Montini, il futuro Papa Paolo VI. Qui, ritrov\u00f2 Angela Gotelli che della FUCI diventer\u00e0 presidente nazionale, mentre Itala Mela assumer\u00e0 responsabilit\u00e0 gradualmente pi\u00f9 importanti, fino ad essere nominata dirigente nazionale. Le personalit\u00e0 di Itala Mela e Angela Gotelli furono specificamente ricordate anche durante il convegno nazionale della FUCI, svoltosi a Genova nel 2004. Erano membri del direttivo della FUCI, fra gli altri, i beati Moscati e Pampuri, il servo di Dio Ludovico Necchi e il beato Pier Giorgio Frassati.\nGli anni dell'associazionismo \"fucino\" furono critici nella formazione di eminenti personalit\u00e0 del mondo cattolico italiano, e perci\u00f2 anche la conferma ecclesiale di un valore storico dei movimenti sorti nel solco dell'Azione Cattolica, come punto di riferimento degli universitari e i laureati italiani. Alla FUCI, Itala Mela ebbe contatti con Aldo Moro, Giulio Andreotti, padre Agostino Gemelli, fece conoscenza del cardinale Ildefonso Schuster, di mons. Adriano Bernareggi, e di Giovanni Battista Montini, assistente ecclesiastico nazionale dell'associazione.\nMons. Montini e mons. Bernareggi definirono Itala Mela rispettivamente \"una ribelle anarchica\" e ignara della mistica cristiana. Itala Mela era ancora una giovane studentessa di Lettere a Genova, quando furono espressi questi giudizi, cui nei decenni successivi seguirono alcune dichiarazioni pubbliche di elogio.\nDurante l'estate 1924 inizi\u00f2 a manifestarsi la vocazione religiosa di Itala, osteggiata da alcuni esponenti del clero, e, in seconda istanza, dalla famiglia.\nItala Mela prosegu\u00ec comunque nel suo cammino spirituale. Nel 1925 prese a comporre una tesi dal titolo \"L'epistolografia cristiana e S. Cipriano\". Le ricerche bibliografiche avevano luogo contestualmente alle letture bibliche, ai ritiri e agli esercizi spirituali, di cui era assistente locale il genovese mons. Giacomo Moglia (1881-1941), fondatore della Congregazione Figlie della Chiesa.\nNell'autunno del 1925, Padre Marchisio si ammal\u00f2 e mons. Moglia divenne il direttore spirituale di Itala. Il 1\u00ba maggio la mistica fece voto di obbedienza, e il primo venerd\u00ec di giugno voto di verginit\u00e0.\nMons. Bernareggi segu\u00ec personalmente la sua vocazione monastica e l'ingresso presso i benedettini.\nNel 1928 Giuseppe Siri fu nominato professore di teologia dogmatica a Genova, fra i massimi esperti mondiali di tomismo.\nNella primavera del 1928, Itala Mela discusse con l'abate Schuster un progetto di rinascita della vita monastica femminile in Italia, che avrebbe dovuto dare origine a Civitella, una comunit\u00e0 di sorelle, che avrebbero preventivamente condotto il periodo di noviziato ad Am\u00e9lie, per concluderlo nell'Abbazia di Santa Scolastica a Dourgne.\nIl 3 agosto 1928, a Pontremoli, mentre era raccolta in preghiera nella chiesa del seminario diocesano, visse la pi\u00f9 importante esperienza mistica della sua vita terrena. Nei suoi manoscritti, raccont\u00f2 di essere stata colta da una luce abbagliante che proveniva dal Tabernacolo, e di aver udito la voce di Dio che la chiamava a diffondere nel mondo il Divino Mistero della partecipazione umana alla vita trinitaria e dell'Inabitazione, in onore del quale scelse il nome di Maria della Trinit\u00e0.\nQuesto fondamentale momento della sua vita fu la sorgente di una radicale riflessione e ispirazione teologica, intrisa dalla lettura e personale rielaborazione teologica degli scritti all'esperienza di Paolo di Tarso. Con la biografia dell'apostolo dei Gentili, condivideva un radicale rifiuto della fede cristiana, seguito dalla conversione secondo modalit\u00e0 similari (unitamente al tema dell'Inabitazione trinitaria, come descritta in Atti degli Apostoli 22,6-30).\nLetture e meditazioni segnarono l'inizio nutrirono la sua vocazione religiosa e le sue esperienze mistiche.\nPartita per Milano, le fu assegnato mons. Adriano Bernareggi quale direttore spirituale.\nIl giorno di Pentecoste promise a Dio di consacrare la propria esistenza \u00aball'amore misericordioso\u00bb, offrendo il proprio impegno e la propria penitenza in segno di sacrificio riparatore. La domenica seguente, festa della Santissima Trinit\u00e0, assunse il nome di Maria della Trinit\u00e0.\nQuesta particolare devozione animava le religiose che intendevano vivere ad imitazione, immagine e somiglianza di Ges\u00f9 Cristo in quanto Agnello di Dio crocifisso e risorto, condividere la sua Passione, offrendo la propria penitenza, pur senza colpa, per procurare la misericordia a favore dei peccatori impenitenti.\nA settembre termin\u00f2 una concertazione con l'abate Vandeur e mons. Bernareggi per accedere alla vita monastica. Dom Eugene Vandeur (1875-1968), monaco a Maredsous e dal 1909 priore di Mont C\u00e9sar (Keizersberg, a nord di Lovanio), fu il fondatore di una comunit\u00e0 femminile a Bruxelles, cui cinque anni dopo segu\u00ec l'affidamento del monastero benedettino \"Ancilla Domini\" (sul M\u00f2nt-Vierge, vicino a W\u00e9pion, in Belgio).\nDurante un ritiro della FUCI, present\u00f2 i sintomi di una particolare forma di febbre che la condusse in punto di morte.\nIl 2 marzo 1929 i medici le diagnosticano pleurite ed endocardite. La malattia costrinse Itala ad abbandonare anche l'impegno fucino.\nSchuster era intanto divenuto cardinale di Milano: per suo desiderio, e su consiglio di Bernareggi e Moglia, Itala prese alloggio presso il monastero benedettino di Via Bellotti.\nIl 20 giugno 1930 rinnov\u00f2 davanti a mons. Bernareggi i voti di verginit\u00e0, povert\u00e0 e obbedienza e, secondo la formula benedettina, di \"conversio morum\".\nIl 4 gennaio 1933 concluse il noviziato benedettino con la professione come Oblata dell'Abbazia di San Paolo fuori le Mura di Roma. In privato, davanti a mons. Bernareggi, assunse anche i voti di verginit\u00e0, povert\u00e0, obbedienza e conversione di vita. Il 9 giugno dello stesso anno assunse un quinto voto di consacrazione alla Santissima Trinit\u00e0. Da quel momento in poi considerer\u00e0 centro della sua vita e della sua missione nella Chiesa far conoscere e proclamare il mistero dell'Inabitazione della Trinit\u00e0 nel cristiano. Il 27 luglio Itala fece ritorno alla Spezia.\nNel 1936 afferm\u00f2 di avere frequenti visioni della Trinit\u00e0, nonch\u00e9 di essere oggetto di persecuzioni di Satana, anche a causa dei suoi scritti e della sua notevole attivit\u00e0 ecclesiale, principalmente svolta nel riserbo monastico, privo di visibilit\u00e0 e di pubblico protagonismo.\nL'anno successivo soffr\u00ec la perdita della madre, e fra varie difficolt\u00e0 economiche, fu obbligata ad abbandonare l'insegnamento.\nIl 21 aprile 1941 mons. Bernareggi, suo padre spirituale, present\u00f2 a Pio XII, che lo approv\u00f2, il \"Memoriale di Maria della Trinit\u00e0\", nel quale Itala aveva presentato la sua vocazione.\nDal 5 al 15 ottobre 1946 partecip\u00f2 a Genova agli Esercizi spirituali, concependo il progetto di creare una famiglia sacerdotale.\nTrascorse gli ultimi anni di vita alla Spezia, costretta dalle cagionevoli condizioni di salute a non frequentare pi\u00f9 la Chiesa dei Santi Giovanni e Agostino, sua parrocchia di riferimento.\nDieci anni dopo, il 29 aprile 1957, mor\u00ec alla Spezia, sua citt\u00e0 natale: ivi, le sue spoglie sono state traslate nella cripta della Cattedrale di Cristo Re. Nel luogo in cui sono custodite le sue spoglie, \u00e8 raffigurato la mano destra con le prime tre dita aperte, simbolo frequente nell'iconografia cristiana dei Dottori della Chiesa.\nParte dei suoi manoscritti originali sono conservati presso l'Istituto di Scienze Religiose Niccol\u00f2 V della Spezia, che sorge presso la sede della FUCI locale, nella quale Itala Mela aveva prestato il suo servizio.\nDopo la morte.\nIl 21 novembre 1976 fu dichiarata serva di Dio, e inizi\u00f2 per lei il processo di beatificazione, del quale fu nominato postulatore mons. Franco Ricciardi, direttore spirituale e poi pro-rettore del Seminario diocesano di Sarzana.\nIl 12 giugno 2014 fu dichiarata Venerabile. Il vice-postulatore della causa di beatificazione fu don Gian Luigi Bagnasco, sacerdote diocesano a Levanto.\nIn occasione del Convegno delle Chiesa italiane di Verona del 2006, le chiese della Liguria scelsero Itala Mela quale testimone esemplare del loro patrimonio di fede e spiritualit\u00e0.\nIl 14 dicembre 2015, papa Francesco ha ricevuto in udienza privata il cardinal Amato, prefetto della Congregazione delle Cause dei Santi, promulgando i decreti che riconocevano l'autenticit\u00e0 di cinque miracoli e autorizzavano la canonizzazione della beata svedese Maria Elisabetta Hesselblad e la beatificazione dei quattro Servi di Dio Itala Mela, Ladislao Bukowi\u0144ski, Maria Celeste Crostarosa e Maria di Ges\u00f9.\nSecondo il decreto, una neonata morta sarebbe stata inspiegabilmente resuscitata da una preghiera di intercessione rivolta a Itala Mela che avrebbe operato tale miracolo. Il miracolo della neonata resuscitata riguarda la figlia di due medici, nata all'ottavo mese di gravidanza, l'8 febbraio 1999. La madre sub\u00ec un parto cesareo d'urgenza durante il quale mostr\u00f2 i segni di un'emorragia, mentre la neonata non diede alcun segno di vita per vari minuti, malgrado i ripetuti tentativi di rianimazione del personale medico presente. Ad un certo punto, la bambina riprese improvvisamente ad avere buoni parametri vitali e di coscienza, senza una spiegazione plausibile del fatto clinico, che fu testimoniato al postulatore della causa di beatificazione dal personale medico e infermieristico presente, che peraltro non era di parte cattolica, bens\u00ec per la maggior parte ateo o gnostico.\nUn quotidiano rilev\u00f2 che \u00abdiversamente da altri mistici costretti a difendere il proprio pensiero dal dubbio e dal sospetto, fu [all'epoca] subito creduta ed approvata dalla Chiesa\u00bb.\nSolamente tre anni dopo, la famiglia venne a sapere dalle monache di clausura che una infermiera (Diva P.) aveva telefonato dalla sala parto al convento delle clarisse di Sarzana, perch\u00e9 pregassero per l'intercessione di Itala Mela in favore della neonata.\nA seguito di tutto questo, Itala Mela \u00e8 stata proclamata beata la mattina di sabato 10 giugno 2017 durante una solenne celebrazione eucaristica svoltasi in piazza Europa a La Spezia e presieduta dal Cardinale Angelo Amato, allora presidente della Congregazione delle cause dei santi, e concelebrata dal cardinale Angelo Bagnasco, metropolita dell'Arcidiocesi di Genova.\nLa reliquia del miracolo, custodita nel Monastero benedettino di Santa Maria del Mare, in localit\u00e0 Castellazzo nei pressi di Sarbia, dove Itala Mela dimor\u00f2 avrebbe dimorato per alcuni anni. La reliquia fu oggetto di pubblica ostensione nel corso di una Santa Messa alla quale furono presenti circa 4.000 fedeli, abbati benedettini e oltre trenta vescovi, fra i quali gli ordinari delle diocesi liguri, i vescovi di Tortona, Alessandria e di altre varie diocesi della Toscana.\nIl 16 giugno 2017 \u00e8 stata apposta una targa commemorativa nel Monastero di Santa Maria del Mare.\nIl 27 aprile 2019, il Comune e la Diocesi di La Spezia hanno collocato una seconda targa commemorativa nella dimora nativa di Itala Mela.\nLa sintesi del suo pensiero \u00e8 il dono gratuito, silenzioso, umile e fedele di un amore caritatevole nei confronti del prossimo quale precondizione necessaria e sufficiente dell'ingresso di Dio, Amore e Trinit\u00e0, all'interno del cuore dell'uomo e del perdurare della sua Presenza reale, piacevole e vivificante fonte di forza, direzione e sostegno di un'esistenza terrena vissuta in modo autenticamente cristiano.\nIn occasione della festa della Santissima Trinit\u00e0, durante l'Angelus di domenica 11 giugno 2017, il Pontefice ha ricordato l'esempio mistico di Itala Mela e le parole del cardinal Amato pronunciate durante la Messa Pontificale di beatificazione:\nSpiritualit\u00e0.\nItala Mela ha lasciato una grande mole di scritti, in massima parte ancora inediti: lettere, relazioni dei ritiri e degli esercizi spirituali, note e appunti biografici, che formano oggi 42 volumi dattiloscritti.\nIl messaggio di cui \u00e8 portatrice Itala Mela \u00e8 quello di richiamare i credenti alla consapevolezza dell'Inabitazione della Trinit\u00e0, da lei considerato il mistero essenziale e pi\u00f9 affascinante della fede cristiana, e la valorizzazione della Festa della Santissima Trinit\u00e0. In questo modo, \"la vita terrena \u00e8 un viaggio verso la Divina Eucaristia e un addestramento in ordine al fine ultimo di ogni ente umano, che \u00e8 creato per salvarsi e per la vita ultraterrena in Paradiso\": la piena e perfetta partecipazione alla vita delle Tre Divine Persone, nella visione della verit\u00e0 e contemplazione di Dio Uno e Trino.\nNell'opera \"Nel Dialogo delle Tre Persone\" tratta della Trinit\u00e0 e dell'Inabitazione. Racconta l'esperienza dell'Inabitazione Trinitaria, descritta come uno stato cosciente, di grande gioia e piacere fisico, in cui localizza la Presenza divina nel proprio cuore e percepisce distintamente le Tre Persone della Trinit\u00e0, mentre \"ordinatamente\" dialogano tra Loro e con la sua anima. Confrontabile con la nozione della filosofia idealistica, riprende il concetto di oggettivit\u00e0 definita come inter-soggettivit\u00e0, vale a dire come ci\u00f2 che \u00e8 comune a pi\u00f9 di un soggetto: intende l'oggetto come ci\u00f2 che \u00e8 perch\u00e9 \u00e8 percepito identicamente dai sensi o dalla mente di pi\u00f9 di un soggetto (e sempre in maniera identica, di qualsiasi altro eventuale soggetto riesca a in anima e corpo partecipare allo stesso fatto). La presenza di pi\u00f9 soggetti, oltre ad essere condizione necessaria per l'esistenza di qualsiasi oggetto, pu\u00f2 pure essere da sola condizione sufficiente che fa essere le creature: per creare l'ente fuori di s\u00e9 non \u00e8 sufficiente un Dio Uno, ma \u00e8 necessaria la Sua natura Trinitaria, un Dio Uno e Trino, in cui le Tre divine Persone dialogono da sempre e per sempre, ma \"con lo stesso ordine di processione che manifestano al creato\": Figlio che procede dal Padre, e Spirito Santo che procede dal Padre e/o dal Figlio. Quindi, piuttosto che un dialogo \u00e8 un sillogo (sillogismo) , le cui premesse sono le Persone stesse (Padre e Figlio) e la conseguenza \u00e8 lo Spirito Santo, da esse procedente: ognuna delle Tre Persone infatti nel Prologo al Vangelo di Giovanni \u00e8 tutto il Verbo.\nLa resurrezione di un morto \u00e8 un miracolo molto raro nella Bibbia (Lazzaro, Tabita, Eutico) e anche nelle agiografie dei santi. Itala Mela fu appunto beatificata per il miracolo della resurrezione di una fanciulla nata prematuramente e la cui morte era stata attestata dall'equipe medica presente all'evento. Il miracolo fu attribuito all'intercessione di Itala Mela, che all'epoca era gi\u00e0 trapassata. I tre episodi biblici furono operati per mano di Ges\u00f9, san Pietro e san Paolo mentre erano ancora in vita.\nLa facolt\u00e0 di donare o togliere la vita segna il massimo grado possibile di partecipazione alla vita e ai carismi di Dio Creatore.\nItala fa risalire l'inizio del suo dialogo con Dio all'esperienza avuta il 3 agosto 1928 nel Seminario di Pontremoli. Secondo il suo racconto, di passaggio a Pontremoli, si rec\u00f2 a parlare con Monsignor Corradini, suo confessore, e mentre il sacerdote stava dicendo che molte anime anche migliori \u00abnon avvertono\u00bb la divina presenza, vide venire su di lei un raggio di luce dal tabernacolo, e ud\u00ec le parole: \"Tu farai conoscere la Trinit\u00e0\".\nSi trattava di una visione da Itala percepita con i suoi cinque sensi, della quale Monsignor Corradini, pur presente, non ebbe per\u00f2 percezione. Camminando per Pontremoli ed entrata nella Chiesa di San Pietro, conferm\u00f2 poi a Dio la sua vocazione. La mistica Itala Mela era nota per la sua capacit\u00e0 sensibile (n\u00e9 sensitiva n\u00e9 extrasensoriale-medianica) di avvertire la presenza dell'Eucaristia a notevole distanza, ben prima che il luogo sacro fosse a lei visibile, fatto di \"carismi dello Spirito Santo donati gratuitamente e per altrui servizio (quindi non irrevocabilmente) sia al corpo che all'anima di ogni uomo resosi cosciente del Suo innato e Divino Ospite\".\nDagli scritti emerge subito ad un primo impatto \"la cultura e il genio di Itala\", e la sua intensa vita interiore ispirata a Dio, e nondimeno manifesta in una \"altrettanto equilibrata vita esteriore e sociale\", cose che tengono lontano qualsiasi dubbio di malattia mentale (o tentativo denigratorio in merito): il suo stesso Verbo ora ci dice che la manifestazione dello spirito nel fatto paranormale \"non \u00e8 per affatto riservata a pochi eletti\", ma \u00e8 pure limitata dalla natura dell'uomo creato libero, che deve \"prima credervi ed essere preparato ad assistere\".\nA settembre, durante il Congresso di Genova della FUCI, parl\u00f2 della vocazione di Pontremoli a mons. Moglia e Sargolini, i quali con sua sorpresa non le ordinarono di dimenticare, ma la trovarono adatta ai tempi (\u00abSe \u00e8 Dio, Dio confermer\u00e0\u00bb, Mons. Sargolini).\nIn un ritiro nel 1952 annotava parole che riassumono la sua esperienza mistica:\nNell'arte.\nClemente Terni compose in suo ricordo una cantata per contralto, tenore e basso con strumenti e percussioni, molto liberamente ispirata ai testi raccolti nel volume \"In un mare di luce\" e alla lauda \"Alta Trinit\u00e0 beata\" contenuta nell'antico Laudario di Cortona, datato al XIII secolo. La prima rappresentazione ha avuto luogo a San Miniato al Monte, presso il Monastero di san Leonardo, non distante dalla tempio di San Salvatore al Monte, un microcosmo del tempio celeste che fu affrescato da Leonardo da Vinci.\nOpere.\nEpistolario.\nNel corposo epistolario di Itala Mela raccolto nei suoi volumi dattiloscritti, erano presenti solo sette delle circa cento lettere inviate dal 1931, alla vigilia della sua vestizione di oblata, sino al 1956, pochi mesi prima della morte nella casa in via del Torretto.\nSolo sette lettere dattiloscritte delle cento rinvenute erano gi\u00e0 state pubblicate nel suo epistolario. Le lettere erano indirizzate agli abati di San Paolo fuori le Mura Ildebrando Vannucci e al successore Cesario D'Amato e al direttore degli oblati, d. Giuseppe Turbessi al quale succedette d. Ippolito Boccolini..\nLe lettere vertevano sulla riforma liturgica e il ritorno al canto gregoriano, rilanciato da Prosper Gu\u00e9ranger, nonch\u00e9 sulla costruzione del monastero di Santa Scolastica presso Civitella San Paolo, a nord di Roma, una proposta avanzata da Schuster e attuata dal Vannucci."}
{"id": "1163838", "revid": "767487", "url": "https://it.wikipedia.org/wiki?curid=1163838", "title": "Jesus Camp", "text": "Jesus Camp \u00e8 un documentario del 2006 diretto da Rachel Grady e Heidi Ewing circa un campo estivo pentecostale per bambini che hanno la possibilit\u00e0 di passare l'estate imparando e mettendo in pratica il cosiddetto \"prophetic gift\" (dono profetico) e che ricevono insegnamenti circa la possibilit\u00e0 di restituire l'America a Cristo.\nSecondo il distributore del documentario, questo non fornisce alcun punto di vista \"preconfezionato\" e cerca di essere una onesta e imparziale descrizione di una parte della comunit\u00e0 evangelica.\nIl 23 gennaio 2007 \"Jesus Camp\" \u00e8 stato candidato agli Oscar per la categoria Best Documentary Feature.\nTrama.\n\"Jesus Camp\" \u00e8 un documentario circa la \"Kids On Fire School of Ministry\", un importante campo estivo cristiano, che si trova sul Devil's Lake (Lago del Diavolo), in Nord Dakota, gestito da Becky Fischer. La pellicola \u00e8 focalizzata su tre bambini che frequentarono il campo nell'estate 2005 ed i cui nomi sono Levi, Rachael e Tory (Victoria). I tre bambini, nonostante la loro giovane et\u00e0, sono gi\u00e0 dei cristiani molto devoti. Levi, che vorrebbe diventare un pastore, ha gi\u00e0 predicato diversi sermoni presso la chiesa di suo padre, Rock of Ages Church nel Missouri. Il bambino, come molti degli altri partecipanti al campo, studia a casa e non frequenta alcuna scuola; inoltre, studia scienze naturali da un libro che cerca di riconciliare i principi del Creazionismo con quelli scientifici, a volte mettendo questi in secondo piano.\nDurante il campo predica un sermone secondo cui la sua generazione \u00e8 la chiave per il ritorno di Cristo. Rachael, il cui padre \u00e8 assistente pastore nella medesima chiesa di Levi, cerca di diffondere il credo cristiano a chiunque incontri. Tory fa parte del \"Children's Praise Dance Team\" della Christ Triumphant Church. Spesso danza sulle note del \"christian metal\". Al campo, Fischer sottolinea la necessit\u00e0 per i bambini di essere purificati per diventare parte dell'\"esercito di Dio\" e crede fortemente che i bambini debbano essere in prima linea per far tornare l'America ai valori cristiani conservatori; pensa, inoltre, che i cristiani debbano concentrarsi nell'allenare i bambini poich\u00e9 \"il nemico\" allena i propri.\nIn una scena girata nella Christ Triumphant Church, Lou Engle, fondatore della Justice House of Prayer, prega perch\u00e9 i bambini si uniscano nella lotta contro la legalit\u00e0 dell'aborto in America. Prega, inoltre, per George W. Bush perch\u00e9 abbia la forza di fare le scelta giuste per rovesciare \"Roe contro Wade\". Alla fine del sermone i bambini gridano \"Righteous judges! Righteous judges!\". In un'altra scena, una donna porta un'immagine a grandezza naturale di Bush e fa pregare i bambini davanti a questa. C'\u00e8 anche una scena in cui, presso la New Life Church in Colorado, Levi e la sua famiglia vanno in vacanza per sentirne il rinomato pastore, Ted Haggard, implicato in seguito in uno scandalo legato a omosessualit\u00e0, prostituzione ed utilizzo di metanfetamine.\nAncora nel documentario la Fischer rivolgendosi ai suoi piccoli cristiani dice \"Well, let me say something about Harry Potter. Warlocks are enemies of God. Shoud he be in the Old Testament, he would have been put to death\" ovvero \"Bene, lasciate che vi dica qualcosa su Harry Potter. Gli stregoni sono nemici di Dio. Se fosse vissuto ai tempi dell'Antico Testamento, sarebbe stato condannato a morte\".\nDistribuzione.\n\"Jesus Camp\" fu proiettato per la prima volta nel 2006 al Tribeca Film Festival e fu venduto dalla A&amp;E Indie Films alla Magnolia Pictures. Dibattiti sul documentario ebbero luogo in vari programmi televisivi e sulla carta stampata nel 2006.\nPunti critici.\nUno dei punti critici del documentario \u00e8 il momento in cui i personaggi parlano \"le lingue\". Ci\u00f2 che fanno, tecnicamente, si chiama glossolalia che, presso comunit\u00e0 cristiane carismatiche, \u00e8 nota come \"avere il sacro dono delle lingue\", cio\u00e8 parlare una lingua che non si conosce per intercessione divina. I partecipanti al documentario cadono in una sorta di trance, piangono e urlano parole del tipo \"oramalala, uramana sharamannalalla, ramalaramahuraralama\". Questa parole dovrebbero appartenere alla lingua madre dello spirito santo. Secondo il Dr. William T. Samarin, professore di antropologia e di linguistica presso l'Universit\u00e0 di Toronto \"la glossolalia consiste in successioni prive di significato di sillabe i cui suoni siano familiari a chi sta parlando, e da questi associati in modo variamente casuale\u2026 La glossolalia richiama un vero linguaggio poich\u00e9 chi parla vorrebbe inconsciamente dare tale impressione\". Il credere in tale abilit\u00e0 lascia teoricamente all'interprete la piena libert\u00e0 di \"tradurre\", in quanto solo chi \u00e8 dotato di fede e di un dono di interpretazione non specificato sar\u00e0 in grado di decifrare le espressioni. Nicholas Spanos fa notare che: \"Tipicamente, le interpretazioni avallano i dogmi centrali della comunit\u00e0 religiosa in questione\".\nUlteriore punto critico \u00e8 l'infuocata preghiera/esorcismo con lo scopo di allontanare Satana dall'attrezzatura tecnologica, allo scopo di non lasciare che si insinui al suo interno creando problemi ai microfoni, all'impianto elettrico, a Power Point e talvolta al WordPad. Secondo George Dvorsky dell'Institute for Ethics and Emerging Technologies \"Jesus Camp\" consiste in \"the art of brainwashing children\" (l'arte di lavare il cervello ai bambini)."}
{"id": "1163842", "revid": "712828", "url": "https://it.wikipedia.org/wiki?curid=1163842", "title": "Holly &amp; Benji Forever", "text": " \u00e8 un anime della serie di Holly e Benji prodotto da Group TAC (che ne ha curato le animazioni) e Madhouse, tratto dall'omonimo manga di Y\u014dichi Takahashi. Considerabile la quarta serie animata del franchise di \"Capitan Tsubasa\", il cartone \u00e8 andato in onda in Giappone dal 7 ottobre 2001 al 6 ottobre 2002 su TV Tokyo per un totale di 52 episodi, mentre in Italia \u00e8 stato trasmesso per la prima volta su Italia 1 dal 31 agosto 2004 fino al 1\u00ba marzo 2005, in seguito replicato anche su Italia Teen Television, Boing, Hiro, Cartoon Network ed Italia 2. \"Holly &amp; Benji Forever\" \u00e8 stato distribuito in Italia in DVD da Stormovie e Yamato Video.\nI primi 31 episodi sono un remake dell'intera prima serie dell'anime \"Holly e Benji - Due fuoriclasse\" (\"Captain Tsubasa\", dal primo incontro con Benji fino alla finale con la Toho) e della serie OAV \"Shin Captain Tsubasa\", tutto il torneo di Parigi), mentre gli episodi inediti sono solo 21. Gli ultimi 21 episodi sono la versione anime del manga \"Captain Tsubasa Road to 2002\" che riprende Holly giocare in Brasile e in seguito in Spagna, nel Barcellona, vengono quindi saltati gli avvenimenti di \"Captain Tsubasa World Youth\" che erano stati parzialmente integrati nella serie \"Che campioni Holly e Benji!!!\" (\"Captain Tsubasa J\", in cui si vedeva il mondiale under-20 con Rob Denton).\nPer via dell'adattamento non molto fedele vi sono delle differenze tra le due versioni della storia. Non mancano le parti inedite come la partita contro l'Olanda o il finale dove si vede Holly (Tsubasa) ai Mondiali che sta affrontando il Brasile.\nPer evitare problemi con la FIFA e per far s\u00ec che la serie venisse trasmessa anche all'estero i produttori dell'anime hanno dovuto cambiare i nomi e i colori delle varie squadre reali (soluzione gi\u00e0 adottata anche in Captain Tsubasa J, in cui molte squadre di club avevano i nomi storpiati nei tabelloni degli stadi), mentre il Giappone \u00e8 l'unica squadra ad avere le maglie che ricordino quelle reali (nel torneo di Parigi la maglia \u00e8 quella usata a Sydney 2000, mentre nelle partite contro l'Olanda e contro il Brasile, la maglia \u00e8 quella di Giappone-Corea 2002). La serie \u00e8 sponsorizzata da Adidas (il logo delle tre strisce, sponsor tecnico dei Samurai Blue, \u00e8 presente tra le varie pubblicit\u00e0 negli stadi).\nTrama.\nLa storia inizia con un ragazzino giapponese di nome Oliver Hutton (detto Holly) che, con la maglia numero dieci dei Brancos, sta giocando contro il Domingo nel campionato brasiliano. Holly inizia a ricordare...\nEpisodi 1-31.\nLa sfida con Benji.\nOliver Hutton \u00e8 un ragazzino di 12 anni che sogna di vincere i mondiali di calcio con il Giappone. Appena trasferitosi nella citt\u00e0 di Nankatsu si iscrive nella scadente squadra di calcio della scuola Newppy. Qui fa amicizia con il maldestro difensore Bruce Harper. La Newppy deve giocare contro la Saint Francis in cui milita il forte portiere Benji Price. Se segner\u00e0 anche un solo gol, la Newppy potr\u00e0 continuare ad allenarsi nel campo. Oliver segna nella ripresa dopo molti gol della Saint Francis, con rabbia di Benji. La Newppy partecipa a un piccolo campionato dove affronta in finale di nuovo la Saint Francis, che si porta in vantaggio proprio con una rete di Benji. Grazie all'arrivo di Tom Baker la Newppy riesce a pareggiare e il trofeo viene vinto da entrambe le squadre.\nIl campionato nazionale delle elementari.\nTutte le squadre della citt\u00e0 si fondono in una sola, la New Team. La nuova squadra partecipa al campionato nazionale delle elementari. Nell'ultima partita delle qualificazioni, contro la Stella Shimada, Benji si infortuna e viene sostituito dalla riserva Alan Crocker. La New Team vince comunque per 3-1 e si qualifica. Al campionato nazionale subisce una prima sconfitta per 3-2 contro la Muppet di Mark Lenders. Molte partite non vengono mostrate e la squadra arriva comunque in semifinale contro la Mambo di Julian Ross. Nonostante i suoi problemi al cuore, Julian segna tre gol (la partita finir\u00e0 comunque 4-3 per la New Team). In finale Benji rientra dall'infortunio e Oliver incontra nuovamente la Muppet, che ritrova il suo forte portiere Ed Warner. I tempi regolamentari terminano 1-1 (reti di Mark e di Oliver) e, nonostante i miracoli di Warner, Oliver segna il 2-1. Al termine del campionato scopre per\u00f2 che il suo personal trainer, Roberto Sedinho, se ne \u00e8 andato in Brasile senza di lui (gli aveva promesso che se avesse vinto il campionato lo avrebbe portato in Brasile).\nIl campionato nazionale delle medie.\nSono passati due anni: Mark Lenders \u00e8 andato alla Toho insieme ai suoi compagni Mellow e Warner, Benji ha trovato un ingaggio in Germania, Tom Baker \u00e8 dovuto partire per Parigi con suo padre e la New Team ha vinto altri due campionati. Vedendo Mark giocare alla Toho, il suo ex-allenatore della Muppet lo critica dicendo che la Toho gli ha insegnato un calcio \"da signorine\". Per tornare a essere il rude calciatore che era in passato, Mark va ad allenarsi in spiaggia con il suo ex-allenatore, dove inventa il \"Tiro della Tigre\". Nel frattempo la New Team ha battuto 3-1 l'Otomo di Patrick Everett ed \u00e8 stata ammessa nuovamente al campionato nazionale. Pur senza Mark, la Toho si qualifica facilmente, ma quando l'attaccante si ripresenta l'allenatore lo mette fuori rosa, non accettando il fatto che abbia abbandonato la squadra. La New Team deve affrontare la Hirado, dove milita il possente difensore Clifford Yuma. Proprio Clifford blocca l'attacco della New Team e passa all'amico Sandy Winters, che segna l'1-0. Clifford ferma Holly con una spallata e segna personalmente il 2-0, spingendo Alan Crocker dentro la porta. Nella ripresa Holly pareggia, ma sente dolore alla spalla per via dell'intervento di Clifford. Per fortuna della New Team, Johnny Mason segna il 3-2 dopo una serie di passaggi con l'amico Ted Carter. In semifinale la New Team trova la Flynet, capitanata da Philip Callaghan. Questi segna l'1-0, ma Holly pareggia allo scadere del primo tempo. Sempre Holly segna il 2-1 e Callaghan segna il 2-2. Nel finale Holly segna il 3-2 con un tiro al volo che sbatte sul palo, s'impenna sul terreno e schizza in rete. L'infortunio alla spalla di Holly \u00e8 per\u00f2 diventato serio. La Toho raggiunge anch'essa la finale dove finalmente Mark potr\u00e0 giocare. Invece il medico Stein obbliga Holly a giocare solo 45 minuti. Nel primo tempo della finale, con la New Team priva di Holly, Mark segna per tre volte con il\"Tiro della Tigre\". Nel secondo tempo Holly entra e Mark segna con il quarto \"Tiro della Tigre\". Appena entrato, Holly segna il 4-1 (trascinando Ed Warner dentro la porta), il 4-2 (ribattendo un altro \"Tiro della Tigre\" di Mark), il 4-3 e infine pareggia (con un tiro a effetto che inganna totalmente Warner). Si va quindi ai supplementari. Pur avendo la spalla in condizioni disperate, Holly li gioca. Nei supplementari nessuno segna e alla fine il trofeo va a entrambe le squadre.\nIl torneo di Parigi.\nHolly viene convocato in nazionale per giocare il Torneo di Parigi (Mondiale U-16). Inizialmente il Giappone gioca un'amichevole con il Grunwald di Benji. Holly non gioca e il Grunwald vince 5-1, con 5 reti dell'attaccante tedesco Karl Heinz Schneider. Era programmata un'amichevole con l'Italia, ma i giocatori italiani rifiutano di affrontare una squadra cos\u00ec scarsa, che ha perso 5-1. Holly e i suoi amici si arrabbiano e vincono 3-0 contro il Rotburg (reti di Holly, Mark e Philip Callaghan).\nHolly contro Buffetti.\nL'avventura della nazionale giapponese comincia nel girone eliminatorio insieme all'Argentina e all'Italia. La prima avversaria \u00e8 proprio quest'ultima, che non solo pu\u00f2 vantare una notevole fluidit\u00e0 del loro gioco, ma anche un portiere praticamente imbattibile, il \"portiere perfetto\" Gino Buffetti. I giapponesi, avendo perso il controllo del gioco, non riescono ad entrare in partita e l'Italia segna in contropiede e si porta sull'1-0. Ma con il ritorno di Tom Becker il Giappone pareggia e alla fine Mark, con il \"Tiro della Tigre\", segna il 2-1 infortunando il portiere italiano. A fine gara, Buffetti riconosce la sconfitta stringendo amichevolmente la mano a Holly.\nHolly contro Diaz.\nCon Buffetti infortunato l'Italia perde 5-0 con l'Argentina. Tutti i gol sono stati segnati da Juan Diaz. Il giorno dopo il Giappone gioca contro l'Argentina. In pochi minuti Diaz segna tre gol, ma il Giappone riesce ad accorciare le distanze con Mark. I gemelli Derrick accorciano ancora le distanze con il tiro detto \"Catapulta Infernale\" e si conclude il primo tempo. Nella ripresa \u00e8 ancora Mark a segnare e il risultato si sposta sul 3-3. Diaz, furioso, si lancia all'attacco con il compagno Pascal, ma il portiere Ed Warner non si fa trovare impreparato. Nel finale, il neoentrato Julian Ross segna il 4-3 giapponese e decide la partita. Il Giappone \u00e8 in semifinale.\nHolly contro Le Blanc.\nIn semifinale il Giappone affronta la Francia padrona di casa. La squadra nipponica si porta avanti con Holly, ma la Francia pareggia con il capitano Pierre Le Blanc. La Francia segna ancora e si porta sul 2-1. Su rigore Pierre porta la sua squadra ancora una volta al goal, sul 3-1. La partita \u00e8 violenta e difficile: molti goal dei giapponesi probabilmente regolari vengono annullati. Nel secondo tempo per\u00f2 il Giappone riesce a recuperare i due gol, con Philip ed Holly. Allora la Francia si porta ancora in vantaggio con Luis Napoleon. Tom segna il 4-4 e si va ai rigori. I primi quattro vengono segnati da entrambe le squadre, ma Ed Warner riesce a parare il rigore di Napoleon, pur essendo infortunato. Holly segna il rigore finale e il Giappone \u00e8 in finale.\nHolly contro Schneider.\nPer sostituire l'infortunato Ed Warner, l'allenatore decide che \u00e8 giunto il momento per Benji di fare il suo esordio. In finale il Giappone affronta la potentissima Germania, che ha battuto 6-1 l'Uruguay. Holly e i suoi compagni non riescono a segnare al forte portiere tedesco Deuter Muller e Schneider, autore dei 5 gol con il Grunwald, segna in contropiede. Nonostante la presenza di Muller, il Giappone riesce a pareggiare con Tom Becker, che ribatte di testa un tiro di Holly. Mark porta in vantaggio il Giappone con il Tiro della Tigre, ma Schneider pareggia, determinato a vincere. Nel finale Holly segna il 3-2 e il Giappone \u00e8 campione del mondo.\nEpisodi 32-52.\nL'addio al Brancos.\nLa strada verso la Coppa del Mondo inizia in Brasile: Holly gioca nel Brancos, dove trova un nuovo amico di nome Pepe con il quale riesce a superare i provini. Riesce a vincere il campionato brasiliano dopo una lunga lotta con il Domingo di Carlos Santana che riusciva a copiare tutti i suoi tiri, per\u00f2 non riuscir\u00e0 ad avere la meglio sul campione giapponese. Al termine del campionato decide di lasciare il Brancos e di andare in Europa.\nLa scelta della nuova squadra.\nHolly parte cos\u00ec per l'Europa e arriva a Barcellona, dove entrando al Camp Nou capisce di voler giocare in quello stadio. Holly annuncia quindi alla dirigenza del Catalunya di voler entrare nel club: loro sono entusiasti, e gli fanno visitare gli impianti d'allenamento. La prima squadra \u00e8 impegnata in una trasferta, cos\u00ec Holly vede gli allenamenti del Catalunya B (la squadra riserve). Nel frattempo arrivano 3 difensori della prima squadra, Gonzales, Almieja e Fonseca, tutti reduci da infortuni, che sfidano la squadra B: chi fosse riuscito a passare i 3 e a fare gol avrebbe avuto una raccomandazione per la promozione in prima squadra.\nLa prima sfida.\nTutti falliscono: Holly allora si mette alla prova, e pur rimediando una tacchettata in testa realizza uno splendido gol. I tre si congratulano, e quando Holly va a farsi medicare la ferita i tre si chiedono perch\u00e9 un giocatore cos\u00ec bravo abbia scelto il Catalunya, che ha gi\u00e0 tra le sue fila il miglior giocatore del mondo, il brasiliano Rivaul (ispirato al giocatore reale Rivaldo), che gioca proprio nel ruolo del giapponese.\nMark acquistato dal Piemonte.\nMark Lenders, dopo aver comprato una casa per la sua famiglia e salutato gli amici in aeroporto, parte per l'Italia: \u00e8 tempo di visite mediche e il preparatore del Piemonte, Mazzantini, si mette le mani nei capelli vedendo quanto squilibrato sia il suo fisico. I due quasi vengono alle mani, ma arriva il mister Monetti che, dopo aver ricevuto le scuse di Hyuga, gli fa capire che l'ha voluto lui al Piemonte e che a lui basta solo che l'attaccante giapponese faccia tanti gol.\nLa partita contro l'Olanda.\nIl Giappone gioca una partita amichevole contro l'Olanda. Il calcio totale degli olandesi mette il Giappone in difficolt\u00e0 e l'Olanda passa presto in vantaggio con Bernard. Nel secondo tempo Julian Ross entra al posto di Danny Mellow per comandare la difesa, che riesce a resistere all'attacco olandese. Ma il difensore-attaccante Wilem, il gigantesco Gustav e l'esperto portiere Fort impediscono al Giappone di segnare. Allora l'allenatore nipponico fa entrare il velocissimo Rob Denton al posto di Ted Carter. All'ultimo minuto Holly fa partire un contropiede, riesce a ingannare Gustav crossando la palla a Mark, il quale si tuffa fingendo di tirare di testa, invece la passa a Rob. Anche Rob si tuffa e di testa segna l'1-1 finale.\nSegnali positivi.\nDopo l'amichevole tutti tornano nella propria squadra. Holly impressiona positivamente negli allenamenti, anche se l'allenatore Edward lo prova in vari ruoli a centrocampo. Anche Mark nei primi allenamenti con la squadra impressiona tutti per il suo nuovo tiro, il \"Wild Tiger Shot\".\nInizia la Bundesliga.\nIn Germania inizia la Bundesliga, e il Grunwald debutta vittoriosamente contro il Roland in cui militano Margas, Victorino e Beckster, i cui tentativi di segnare a Benji si rivelano vani.\nUn fulmine a ciel sereno.\nHolly viene convocato da Edward, che gli lascia scegliere la posizione in cui giocare. Holly decide di giocare come trequartista ma Edward, ritenendo di non poterlo schierare in quella posizione insieme a Rivaul, lo spedisce nella squadra B, chiedendogli 10 gol e 10 assist durante la stagione per poter salire in prima squadra. Pur ferito nell'orgoglio, Holly decide di rifiutare le offerte che gli arrivano da molti grandi club, e di accettare la sfida. Una chiacchierata col medico del Catalunya, diventato suo fan, fortifica questa convinzione.\nDebutto in Serie A.\nA Lenders le cose vanno meglio, le sue performance nelle amichevoli pre-campionato gli valgono una maglia da titolare per la prima di Serie A contro l'Emilia. Per l'occasione tutti i suoi allenatori giapponesi (Jeff Turner in primis) si recano in Italia per tifare per lui. Mark inizia bene la partita, servendo un assist a Inzars (ispirato al giocatore reale Inzaghi) per un gol che viene per\u00f2 annullato ingiustamente per fuorigioco e colpisce un palo. Poi il francese Thoram (ispirato a Thuram) inizia a marcarlo, annullando completamente il gioco della tigre giapponese, penalizzata dai suoi squilibri fisici. Dopo mezz'ora circa, Monetti lo sostituisce con Theodul e Mark esce in lacrime, ma a testa alta.\n10 gol e 10 assist.\nMentre Holly si fa gi\u00e0 notare negli allenamenti del Catalunya B, in Germania dopo 4 giornate il Grunwald \u00e8 imbattuto e Benji non ha ancora subito reti.\n\u00c8 arrivato il momento del debutto di Holly in Spagna, seppur solo in serie B. Anche Lenders \u201cfugge\u201d da Torino per vedere la partita. Nella sfida contro l'FC La Mancha uno straripante Holly segna 6 reti e realizza 4 assist (risultato finale 10-0 per il Catalunya B), ma non sembra del tutto soddisfatto, visto che i suoi propositi erano di fare le 10 reti e i 10 assist richiesti tutti in una partita. Il pubblico \u00e8 in delirio, come dice Gonzales, che assiste alla partita dalla tribuna: \u00e8 evidente che Holly \u00e8 un giocatore di tutt'altra categoria.\nBenji contro Schneider.\nIn Germania lo stesso giorno \u00e8 arrivata l'ora della partita tra Benji e Schneider. La partita inizia per il verso giusto per Benji, visto che da un suo rinvio Strauss (Kaltz) porta in vantaggio il Grunwald. Il Rotburg reagisce e bombarda letteralmente la porta degli avversari, ma Benji \u00e8 in condizioni fantastiche e blocca tutto, compresi i tiri di Levin e Shunko Sho. Si va all'intervallo sullo 0-1, ma al rientro in campo con uno schema studiato dall'allenatore Frank Schneider, il figlio Karl Heinz riesce a segnare il gol del pareggio dei bavaresi. Benji non si arrende, e incoraggia la squadra ad attaccare.\nPoco dopo Strauss viene espulso per un fallo di reazione su Schneider e Benji abbandona la propria porta per calciare una punizione dal limite al 90\u00b0 sull'1-1. Il tiro viene per\u00f2 bloccato da Sho che d\u00e0 via al contropiede che permette a Schneider di segnare il gol partita a porta praticamente vuota.\nIl debutto di Holly in prima squadra.\nGrazie a un'altra ottima prestazione di Holly nella partita Catalunya B-Buenos 4-0, dove raggiunge l'obiettivo delle 10 reti e 10 assist, il mister Edward reintegra Holly in prima squadra e lo convoca per la partita contro il San Jose, che ha appena ingaggiato Santana, gi\u00e0 avversario di Holly ai tempi della sua militanza nel Brancos. La partita inizia con Holly che guarda dalla panchina. Il Catalunya segna il gol dell'uno a zero con Rivaul ma Santana con due reti ribalta il risultato. Rivaul si infortuna e viene sostituito da Holly che segna il gol del pareggio. Nel frattempo il Piemonte gioca contro il Calabria e Lenders gioca gli ultimi minuti segnando il gol della vittoria.\nEpilogo.\nQualche mese dopo i Mondiali iniziano. L'anime si conclude con l'inizio della partita Giappone-Brasile, arbitrata da Pierluigi Collina.\nDoppiaggio.\nIl doppiaggio dell'edizione originale, presenta un cast rinnovato rispetto alle serie precedenti a partire dal protagonista con voce diversa sia da bambino che da adulto. L'edizione italiana invece, mantiene in gran parte i doppiatori storici della serie e inalterati i nomi inglesizzati cambiati all'epoca. Nel caso di Benji Price, tuttavia, \"Benji\" viene utilizzato sempre come nome di battesimo del personaggio - anche nelle formazioni ufficiali delle partite - e non come soprannome di \"Benjamin\", mai nominato in questa serie.\nDifferenze con il manga.\nL'opera di animazione differisce in molte parti della storia del manga originale:"}
{"id": "1163847", "revid": "67712", "url": "https://it.wikipedia.org/wiki?curid=1163847", "title": "Albigese", "text": ""}
{"id": "1163849", "revid": "1573940", "url": "https://it.wikipedia.org/wiki?curid=1163849", "title": "Aetosauria", "text": "Gli aetosauri (Aetosauria , dal greco antico (aetos, \"aquila\") e (sauros, \"lucertola\")), impropriamente chiamati anche etosauri, sono un gruppo di rettili estinti corazzati, vissuti nel Triassico superiore (tra 225 e 210 milioni di anni fa).\nDescrizione.\nL'aspetto di questi animali era vagamente simile a quello di coccodrilli dalle lunghe zampe, ma il corpo era ricoperto da una spessa corazza formata da placche ossee che si incastravano tra loro. Queste grosse strutture quadrangolari proteggevano il dorso, i fianchi, il ventre e la potente coda. In vita, queste placche erano probabilmente ricoperte di materiale corneo. Il muso degli aetosauri era davvero particolare: dotato di un profilo vagamente \"all'ins\u00f9\", assomigliava a quello dei maiali.\nLa testa di questi animali era piuttosto piccola se confrontata con le dimensioni del corpo. I denti erano piccoli e a forma di foglia, il che indica una dieta erbivora (anche se almeno un esemplare \u00e8 stato descritto avente un becco cheratinoso e denti a forma di piolo come possibile adattamento per una dieta a base di insetti). Studi sulla scatola cranica di questi animali indica che gli aetosauri sono imparentati con i crocodilomorfi. Come i rauisuchi, gli aetosauri si muovevano alti sulle quattro zampe; le estremit\u00e0 assomigliavano a quelle dei fitosauri in alcune caratteristiche primitive. Per quanto riguarda il corpo, le affinit\u00e0 vanno ricercate tra i rauisuchi o tra i coccodrilli.\nDiversificazione.\nI generi pi\u00f9 primitivi appartenenti a questo gruppo, come il diffusissimo \"Aetosaurus\" e il successivo \"Coahomasuchus\", raggiungevano la lunghezza di un metro. Altre forme pi\u00f9 evolute erano lunghe anche tre metri o pi\u00f9: \"Typothorax\" e \"Paratypothorax\" possedevano strani corpi allargati simili a quelli delle tartarughe, mentre \"Desmatosuchus\", che poteva raggiungere i 5 metri di lunghezza, possedeva un corpo stretto armato di lunghe spine sopra le spalle, che permettevano all'animale di difendersi al meglio. Altri generi abbastanza noti sono \"Stagonolepis\" e \"Neoaetosauroides\".\nDistribuzione.\nFossili di aetosauri sono stati rinvenuti in Scozia, Germania, Italia, Groenlandia, Stati Uniti, Argentina e Madagascar. Dal momento che le loro placche fossili sono spesso rinvenute isolate e hanno un'ampia distribuzione geografica ma un breve spazio stratigrafico, gli aetosauri servono come fossili guida nelle faune di tetrapodi del Triassico, al pari dei fitosauri.\nTassonomia.\n \u2020Aetosauria Marsh, 1884 (non Lydekker, 1889) [A\u00ebtosauria Marsh, 1884]\n `--o \u2020Stagonolepididae Lydekker, 1887 sensu Heckert &amp; Lucas, 2000\n |?- \u2020\"Acompsosaurus\" Mehl, 1915\n |?- \u2020\"Chilenosuchus\" Casamiquela, 1981\n |?- \u2020\"Ebrachosaurus singularis\" Kuhn, 1936\n |?- \u2020\"Stegomus arcuatus\" Marsh, 1896\n |--o \u2020Desmatosuchinae Huene, 1942 sensu Heckert &amp; Lucas, 2000\n | |-- \u2020\"Longosuchus meadei\" (Sawin, 1947) Hunt &amp; Lucas, 1990 \n | `--+-- \u2020\"Lucasuchus hunti\"\n | `--+-- \u2020\"Acaenasuchus geoffroyi\" \n | `\u2014o \u2020\"Desmatosuchus\" Case, 1920; U.Trias. NA. \n | |-- \u2020\"D. haplocerus\" (Cope, 1892)\n | `-- \u2020\"D. smalli\" Parker, 2005 \n `\u2014o \u2020Aetosaurinae Marsh, 1884 sensu Heckert &amp; Lucas, 2000\n |--+-- \u2020\"Coahomasuchus kahleorum\" Heckert &amp; Lucas, 1999\n | |-- \u2020\"Neoaetosauroides engaeus\" Bonaparte, 1969\n | `--+--o \u2020\"Aetosaurus\" O. Fraas, 1887\n | | |-- \u2020\"A. ferratus\" O. Fraas, 1887\n | | `?- \u2020\"A. crassicauda\" E. Fraas, 1907 \n | |-- \u2020\"Aetosauroides scagliai\"\n | `--o \u2020\"Stagonolepis\" Agassiz, 1844\n | |-- \u2020\"S. robertsoni\" Agassiz, 1844 \n | `-- \u2020\"S. wellesi\" (Long &amp; Bellew, 1985) Murray &amp; Long, 1989 \n `--o \u2020Typothoracisinae Parker, 2007\n |--+-- \u2020\"Redondasuchus reseri\"\n | `\u2014o \u2020\"Typothorax\" Cope, 1892; U.Trias. NA.\n | |-- \u2020\"T. antiquum\" Lucas, Heckert &amp; Hunt, 2002\n | `-- \u2020\"T. coccinarum\" Cope, 1892\n `\u2014o \u2020Paratypothoracisini Parker, 2007\n |-- TTUP 545\n `--+-- \u2020\u201cDesmatosuchus\u201d \"chamaensis\" (Zeigler, Heckert &amp; Lucas, 2002) \n `-- \u2020\"Paratypothorax andressorum\" Long &amp; Bellew, 1985"}
{"id": "1163852", "revid": "22356", "url": "https://it.wikipedia.org/wiki?curid=1163852", "title": "Aetosauri", "text": ""}
{"id": "1163854", "revid": "125453829", "url": "https://it.wikipedia.org/wiki?curid=1163854", "title": "Emma Roberts", "text": "Ha ottenuto la fama internazionale per le sue interpretazioni nella serie antologica \"American Horror Story\", e per il ruolo di Chanel Oberlin nella serie televisiva \"Scream Queens\".\nBiografia.\n\u00c8 figlia dell'attore Eric Roberts e della sua ex compagna Kelly Cunningham. \u00c8 la nipote delle attrici Julia Roberts e Lisa Roberts Gillan, e ha inoltre due sorellastre, Morgan e Keaton Simons. Nel settembre 2011 si era iscritta al Sarah Lawrence College di New York, ritirandosi nel gennaio 2012.\nCarriera.\nGi\u00e0 dalla pi\u00f9 giovane et\u00e0 passa molto tempo sul set, durante le riprese dei film della zia Julia Roberts. Questa esperienza fa nascere in lei, a soli cinque anni, la voglia di esordire come attrice, seguendo cos\u00ec le orme della zia e del padre. In un primo momento la madre si oppone a questa scelta perch\u00e9 non vuole che l'infanzia della figlia sia troppo movimentata; nonostante ci\u00f2, dopo appena quattro anni, Emma ottiene il suo primo ruolo nella pellicola drammatica \"Blow\", sotto audizione. Intanto frequenta anche L'Archer School for Girls a Los Angeles, California. Nello stesso anno ottiene un piccolo ruolo nel film \"I perfetti innamorati\", che vede protagonista la zia Julia Roberts.\nL'occasione per emergere arriva grazie alla serie televisiva \"Unfabulous\", durata per tre stagioni. Nel 2005 pubblica l'album \"Unfabulous and more\", colonna sonora della serie televisiva. Nel 2006 torna sul grande schermo con il film \"Aquamarine\" a fianco a Joanna \"JoJo\" Levesque e Sara Paxton. Nello stesso anno lavora sempre in ambito televisivo in \"Nancy Drew\", interpretando l'omonima giovane eroina che fa la detective. Emma ha successivamente recitato in \"Hotel Bau\" e \"Lymelife\". Ottiene anche la parte di una giovane innamorata in \"Appuntamento con l'amore\". Ha poi recitato insieme a Chace Crawford e 50 Cent nel film \"Twelve\".\nNel 2010 Roberts ricopre il ruolo di Alice Leeds nel film \"Memoirs of a Teenage Amnesiac\", e l'anno successivo partecipa nella commedia romantica \"L'arte di cavarsela\", in cui interpreta una giovane studentessa newyorkese al fianco di Freddie Highmore; sempre nel 2011 ricopre il ruolo di Jill Roberts nel film \"Scream 4\". Nel 2013 recita nella commedia \"Come ti spaccio la famiglia\", insieme a Jennifer Aniston, ed entra nel cast della serie antologica \"American Horror Story\", dove interpreta due ruoli principali: Madison Montgomery nella terza stagione, e Maggie Esmerelda nella quarta.\nTra il 2015 e il 2016 \u00e8 tra le protagoniste della serie commedia dell'orrore \"Scream Queens\", dove recita a fianco di Jamie Lee Curtis, Lea Michele, Skyler Samuels e Ariana Grande. Sempre nel 2016 recita nel film thriller \"Nerve\". L'anno dopo appare come \"special guest\" nella settima stagione di \"American Horror Story\"; nel 2018 torna nel cast regolare della serie per l'ottava stagione, riprendendo i panni di Madison Montgomery. Nel 2019 \u00e8 di nuovo parte del cast di \"\", nona stagione della serie antologica, dove interpreta Brooke Thompson.\nVita privata.\nDal 2012 al 2019 ha avuto una relazione con il collega Evan Peters. Dal 2019 al 2022 \u00e8 stata legata al collega Garrett Hedlund, da cui ha avuto un figlio nel 2020.\nDoppiatrici italiane.\nNelle versioni in italiano dei suoi film, Emma Roberts \u00e8 stata doppiata da:"}
{"id": "1163856", "revid": "1305887", "url": "https://it.wikipedia.org/wiki?curid=1163856", "title": "Gilgamesh (fumetto)", "text": "Gilgamesh \u00e8 una serie a fumetti argentina di genere fantascientifico ideata da Lucho Olivera esordita nel 1969. La storia si ispira liberamente al mito sumero di Gilgame\u0161.\nStoria editoriale.\nLa storia venne ideata da Lucho Olivera ed esord\u00ec nel 1969 come storia unica conclusiva ma, grazie al successo riscontrato e alle richiesta dei lettori ne venne realizzata una serie. La prima parte venne realizzata tra il 1969 e il 1975 e si compone di 33 capitoli, principalmente in bianco e nero, scritta inizialmente da Olivera che poi pass\u00f2 il compito a Sergio Mulko che, con lo pseudonimo di Leo Gioser, approfond\u00ec la psicologia del personaggio. Nel 1980 la serie venne riscritta dallo sceneggiatore Robin Wood (capitoli 1- 66), poi da Riccardo Ferrari (capitoli 67-138), e infine di Alfredo Julio Grassi (5 pi\u00f9 capitoli) e disegnata da Olivera.\n\u00c8 stato pubblicato in italiano dall'Eura Editoriale sulla rivista \"Skorpio\", in episodi da dodici pagine, a partire dal numero 49 del dicembre 1983. Gli episodi sono stati raccolti successivamente in dodici volumi, pubblicati sia indipendentemente sia come sotto-serie della collana Euracomix.\nTrama.\nGilgamesh \u00e8 un uomo, re sumero della citt\u00e0 di Uruk, a cui viene donata l'immortalit\u00e0 da un extraterrestre.\nGrazie a questa egli vive tutte le epoche della storia dell'umanit\u00e0, inseguendo sempre il sogno di un mondo migliore ma scontrandosi con la brutalit\u00e0 e la violenza insite nella natura umana. Giunge ai giorni nostri, ma una guerra atomica distrugge completamente la vita sul nostro pianeta.\nRimasto solo, l'unico essere vivente in un mondo morto, quasi impazzisce a questo pensiero, ma scopre che una nave era pronta per essere lanciata nello spazio, e con essa dodici neonati ibernati.\nDa qui il nuovo scopo della sua esistenza: partire dalla Terra, ormai invivibile, e cercare un nuovo pianeta in cui impiantare nuovamente il seme della razza umana.\nDopo mille vicissitudini, riesce nel suo scopo, e da l\u00ec comincia per lui un nuovo ruolo, quello di \"padre\" dell'umanit\u00e0 assistendo, accompagnando e proteggendo (anche da s\u00e9 stessa) la nuova umanit\u00e0 che sta crescendo.\nCol tempo per\u00f2 si rende conto che la sua presenza diventa sempre pi\u00f9 ingombrante per quei \"figli\" che nei secoli si stanno sviluppando: decide quindi di partire e proteggere la sua razza dagli innumerevoli pericoli che giungono dallo spazio esterno.\nSempre per proteggere la razza umana, giunge a guidare un esercito spaziale che contrasta una coalizione di esseri malvagi intenzionati a prendere possesso della galassia.\nVince, ma non \u00e8 interessato al potere che deriva da questa vittoria. Salir\u00e0 alle sfere celesti affinch\u00e9 il male non abbia mai il sopravvento: diventa Dio, padre dell'umanit\u00e0.\nCrossover e citazioni.\nNel fumetto si vede il personaggio Nippur di Lagash, altra creazione di Robin Wood e pubblicata dall'Eura Editoriale.\nIl personaggio di Gilgamesh compare anche in \"Martin Hel\", altra creazione di Wood, nell'albo \"La leggenda dell'immortale\" (n.1 anno XI)."}
{"id": "1163862", "revid": "716642", "url": "https://it.wikipedia.org/wiki?curid=1163862", "title": "Sk\u00e1la \u00cdtr\u00f3ttarfelag", "text": "Lo Sk\u00e1la \u00cdF \u00e8 una societ\u00e0 calcistica faroese con sede a Sk\u00e1li, una municipalit\u00e0 di Runav\u00edk. Fondata il 15 maggio 1965, ha come colori sociali l'arancione e il nero e milita nella Formuladeildin, la massima divisione del campionato nazionale.\nLa stagione 2005 \u00e8 stata la migliore nella storia del club: lo Sk\u00e1la termin\u00f2 infatti secondo in campionato e si qualific\u00f2 per la Coppa UEFA 2006/07. In questa competizione venne eliminato al primo turno dai norvegesi del SK Brann, perdendo entrambe le sfida (1-0 in casa, 3-0 in trasferta).\nRosa Attuale.\n "}
{"id": "1163864", "revid": "198277", "url": "https://it.wikipedia.org/wiki?curid=1163864", "title": "Amy Acker", "text": "\u00c8 nota principalmente per aver interpretato i ruoli di Winifred Burkle e Illyria nella serie televisiva fantasy \"Angel\", nonch\u00e9 i personaggi di Root e La Macchina nella serie televisiva fantascientifica \"Person of Interest\".\nBiografia.\n\u00c8 nata in Texas da Robert Acker, un avvocato, e da Sandra Bruyere, una casalinga di origine francese. \u00c8 la maggiore di quattro figli. Ha studiato balletto, danza moderna e danza jazz per tredici anni. Mentre frequenta la scuola superiore subisce un intervento chirurgico al ginocchio che pone fine alla sua carriera di danzatrice; comincia cos\u00ec a studiare recitazione al secondo anno di universit\u00e0. Si \u00e8 quindi iscritta alla Southern Methodist University nel 1995 per seguire il rinomato programma teatrale di quella scuola.\nIl 25 aprile 2003 si \u00e8 sposata in California con il collega James Carpinello; la coppia ha due figli, nati rispettivamente nel 2005 e nel 2006.\nCarriera.\nNei primi anni del college, la Acker fece la modella per l'abbigliamento di J. Crew. Nel 1999 ha ricevuto una candidatura al Leon Rabin Award per \"la migliore attrice in un ruolo secondario\" per la sua interpretazione in \"Therese Raquin\". Inoltre nello stesso anno ha conseguito la laurea.\nSuccessivamente, la Acker ha interpretato i ruoli di Winifred Burkle e Illyria nella serie fantasy \"Angel\", dalla seconda alla quinta stagione, vincendo nel 2003 un Saturn Award come migliore attrice non protagonista in una serie televisiva e ottenendo una candidatura allo stesso riconoscimento nel 2004. Nel 2005 ha partecipato, inoltre, alla quinta stagione della serie \"Alias\" nella parte di Kelly Peyton. \u00c8 stata, poi, ospite della collega del Buffyverse, l'attrice Alyson Hannigan, nella sitcom \"How I Met Your Mother\", nella quale si \u00e8 ricongiunta con un altro protagonista di \"Angel\", Alexis Denisof (marito della Hannigan nella vita reale).\nDal 2012 al 2016, la Acker recita nei ruoli di Root e La Macchina, due dei personaggi protagonisti della serie di fantascienza \"Person of Interest\"; l'interpretazione di Root espressa dall'attrice \u00e8 stata giudicata da molti critici televisivi meritevole di una candidatura agli Emmy Awards, tuttavia non concretizzatasi.\nDoppiatrici italiane.\nNelle versioni in italiano dei suoi film, Amy Acker \u00e8 stata doppiata da:"}
{"id": "1163866", "revid": "135224", "url": "https://it.wikipedia.org/wiki?curid=1163866", "title": "William Klein", "text": "Klein \u00e8 conosciuto per il suo approccio ironico sia per quanto riguarda i media che il suo utilizzo estensivo di tecniche fotografiche inusuali nel contesto del fotogiornalismo e della fotografia di moda. \u00c8 stato inserito al venticinquesimo posto fra i cento fotografi pi\u00f9 influenti da parte della rivista \"Professional Photographer Magazine\".\nBiografia.\nNato da una povera famiglia ebrea, all'et\u00e0 di 14 anni entr\u00f2 nel City College di New York, dove studi\u00f2 sociologia. Si arruol\u00f2 nell'esercito e fu mandato prima in Germania poi in Francia, dove si sarebbe definitivamente stabilito una volta congedato. Nel 1948 Klein si iscrisse alla Sorbona, dove si interess\u00f2 di pittura e scultura. Espose le sue opere in diverse occasioni e fu in una di queste, incentrata sull'arte cinetica, che conobbe Alexander Liberman, il direttore artistico di Vogue.\nDopo aver iniziato come pittore, Klein studi\u00f2 presso Fernand L\u00e9ger ed inizi\u00f2 ad esporre i suoi lavori. Decise comunque di spostare la sua attenzione al mondo della fotografia e divenne un quotato fotografo di moda per la rivista Vogue. Nonostante non avesse alle spalle un percorso di apprendistato nella fotografia, Klein nel 1957 vinse il Premio Nadar per \"New York\", un libro di immagini scattate nel 1954 durante un breve soggiorno nella sua citt\u00e0 natale. Il lavoro di Klein era considerato rivoluzionario per il suo \"approccio ambivalente ed ironico al mondo della moda\", per il suo \"rifiuto senza compromessi delle regole prevalentemente accettate della fotografia\" e per l'ampio uso della luce naturale e della tecnica dello sfocato. Klein \u00e8 citato spesso insieme a Robert Frank fra i padri della fotografia di strada. Il mondo della moda fu il soggetto del primo film di Klein, Who Are You, Polly Maggoo?, una satira al pari delle altre sue pellicole.\nKlein ha diretto numerosi documentari ed ha prodotto oltre 250 spot televisivi.\nBench\u00e9 nato negli Stati Uniti, Klein ha vissuto e lavorato in Francia fin da giovanissimo. Il suo lavoro \u00e8 talvolta apertamente critico della societ\u00e0 e della politica estera americane: il critico cinematografico Jonathan Rosenbaum scrisse che la satira Mr. Freedom realizzata da Klein nel 1968 era probabilmente il film pi\u00f9 antiamericano mai realizzato.\nNel 1999 \u00e8 stato insignito della \"Medaglia del Centenario\" della Royal Photographic Society, di cui divenne anche socio onorario."}
{"id": "1163867", "revid": "16758", "url": "https://it.wikipedia.org/wiki?curid=1163867", "title": "Draft NHL", "text": ""}
{"id": "1163875", "revid": "212348", "url": "https://it.wikipedia.org/wiki?curid=1163875", "title": "Phytosauria", "text": "I fitosauri (Phytosauria), altrimenti noti come parasuchi (Parasuchia), sono un gruppo di rettili estinti dall'aspetto simile a quello dei coccodrilli, vissuti nel Triassico.\nFalsi coccodrilli.\nL'aspetto di questi animali non deve trarre in inganno: bench\u00e9 molto simili a coccodrilli, i fitosauri non erano strettamente imparentati con gli attuali abitatori dei grandi fiumi. Le loro parentele vanno comunque ricercate all'interno del gruppo degli arcosauromorfi, che comprende i dinosauri, gli pterosauri, i protorosauri e, appunto, i coccodrilli. Molte caratteristiche primitive, soprattutto nelle zampe, pongono i fitosauri alla base di questo grande gruppo.\nNaso sopra gli occhi.\nLa caratteristica pi\u00f9 strana di questi animali era il cranio: il rostro era lungo e sottile, ma le narici erano poste in alto, proprio davanti agli occhi. In questo modo i fitosauri potevano rimanere immersi nell'acqua lasciando emergere solo le narici per respirare, e potevano tendere agguati alle loro prede. Il corpo era lungo e relativamente piatto, con arti corti e dotati di forti artigli; la coda, appiattita lateralmente, poteva essere utile durante il nuoto, ondeggiando e sospingendo l'animale in avanti. \nUn'importante differenza rispetto ai coccodrilli era data dall'assenza, nei fitosauri, di un palato secondario. I coccodrilli, dotati di questa struttura, possono respirare quando sono parzialmente sommersi, anche se la bocca \u00e8 piena d'acqua. I fitosauri, invece, usavano le narici poste in cima al cranio per aspirare l'aria quando stavano sott'acqua. Inoltre, le zampe dei fitosauri erano strutturalmente pi\u00f9 primitive di quelle dei coccodrilli, anche se impronte fossili indicano che i fitosauri potevano muoversi con un'andatura semieretta sulla terraferma e non trascinavano la coda come invece usano fare i coccodrilli.\nLa corazza dei fitosauri era ancora maggiore di quella presente nei loro omologhi viventi: la gola e la schiena di questi animali erano protette da pesanti placche, e il ventre era rinforzato con una serie di coste addominali. Le placche ossee si rinvengono spesso isolate e sono importanti indicatori stratigrafici.\nI fitosauri sono caratterizzati da tre tipologie del cranio, che sembrerebbero essere indipendenti dai vincoli filogenetici. In un mirabile esempio di evoluzione convergente, anche i moderni coccodrilli esibiscono una simile diversit\u00e0 morfologica.\nClassificazione.\nDi seguito \u00e8 riportato un cladogramma basato sugli studi di Stocker (2012):"}
{"id": "1163883", "revid": "716642", "url": "https://it.wikipedia.org/wiki?curid=1163883", "title": "Nes S\u00f3knar \u00cdtr\u00f3ttarfelag", "text": "L'Nes S\u00f3knar \u00cdtr\u00f3ttarfelag, meglio noto come NS\u00cd Runav\u00edk, \u00e8 una societ\u00e0 calcistica faroese con sede nella citt\u00e0 di Runav\u00edk, ed \u00e8 stata fondata nel 1957. Attualmente milita in Formuladeildin, la massima divisione del campionato nazionale.\nStoria.\nIl club \u00e8 stato fondato il 24 marzo 1957.\nNel 2007 il club ha vinto per la prima volta la Formuladeildin, la massima serie del calcio faroense, con una giornata di anticipo.\nIl club, inoltre, ha vinto la Coppa delle Isole Faroe nel 1986, nel 2002 e nel 2017, perdendo, invece, la finale negli anni 1980, 1985, 1988, 2004 e 2015.\nI colori societari sono il giallo ed il nero e lo stadio (il Vi\u00f0 L\u00f8kin) ha una capacit\u00e0 di 2.000 posti: la struttura non \u00e8 appropriata per le gare internazionali ed il club gioca le partite della UEFA Europa League al T\u00f3rsv\u00f8llur di T\u00f3rshavn o al Svangaskar\u00f0 di Toftir. Lo sponsor principale \u00e8 Bakkafrost, che ha sede a Glyvrar, vicino Runavik, ed \u00e8 la pi\u00f9 grande azienda di salmoni delle isole, nonch\u00e9 uno dei maggiori datori di lavoro delle Far \u00d8er.\nPrende parte alle qualificazioni per la fase a gironi della UEFA Europa League 2018-2019 e qui registra un nuovo record europeo, ovvero quello del doppio scontro con il maggior numero di reti nel complessivo finale. Difatti il doppio scontro con gli scozzesi dell'Hibernian termina 6-1 all'andata e 6-4 al ritorno, con un complessivo totale di 12-5 (mai si erano segnati 17 reti totali tra andata e ritorno in una sfida di Europa League).\nOrganico.\nRosa 2019.\n\"Aggiornata al 26 luglio 2019.\"\n "}
{"id": "1163893", "revid": "10652", "url": "https://it.wikipedia.org/wiki?curid=1163893", "title": "Botryodiplodia ribis", "text": ""}
{"id": "1163894", "revid": "124996262", "url": "https://it.wikipedia.org/wiki?curid=1163894", "title": "Don Murphy", "text": "Il suo partner, Jane Hamsher, scrisse un libro riguardo al turbolento e confusionario processo di realizzazione della pellicola, chiamato \"Killer Instinct: How Two Young Producers Took on Hollywood and Made the Most Controversial Film of the Decade\".\nCarriera.\nMurphy form\u00f2 la JD Productions con Hamsher, e produssero una sfilza di film ben conosciuti come \"L'allievo\", \"Permanent Midnight\" e \"La vera storia di Jack lo squartatore - From Hell\". Da allora Hamsher ha abbandonato la carriera cinematografica, divenendo un importante politico. Nel 1998, Murphy form\u00f2 la sua compagnia di produzione, la Angry Films, che partendo con \"La leggenda degli uomini straordinari\" \u00e8 diventato una compagnia di produzione molto ambita, con numerosi film in varie fasi di produzione durante il 2007, tra cui \"Shoot 'Em Up\" con Clive Owen, \"Torso\" di David Fincher - remake dell'italiano \"I corpi presentano tracce di violenza carnale\" di Sergio Martino - \"While She Was Out\" con Kim Basinger e altri ancora. Murphy ha anche giocato un ruolo chiave nello sviluppo di una versione Disney di \"Kiki - Consegne a domicilio\" di Hayao Miyazaki.\nTra gli altri film prodotti nel 2007, c'\u00e8 \"Transformers\" di Michael Bay.\nNel 2005, la Angry Film doveva produrre l'adattamento cinematografico di \"We3\", una miniserie della DC Comics, per la New Line Cinema; Susan Montford e Rick Benattar dovevano dirigerlo, secondo quanto scritto da \"Variety\".\nVita privata.\nMurphy \u00e8 nato a Long Island, a New York. Si diplom\u00f2 alla Chaminade High School, mentre consegu\u00ec la laurea alla Georgetown University e la specializzazione alla USC School of Cinema &amp; Television. \u00c8 sposato con la regista Susan Montford."}
{"id": "1163921", "revid": "76963", "url": "https://it.wikipedia.org/wiki?curid=1163921", "title": "Gary Webb", "text": "Biografia.\nGary Webb cominci\u00f2 la propria carriera giornalistica con il \"Kentucky Post\", per poi passare nel 1983 al \"Cleveland Plain Dealer\" e, nel 1988, al \"San Jos\u00e9 Mercury News\". Nel 1990 Webb ha contribuito alla vittoria del premio Pulitzer facendo parte dello staff del giornale per la copertura del disastroso terremoto di Loma Prieta del 1989.\nDark Alliance.\nNell'agosto 1996 il \"San Jos\u00e9 Mercury\" pubblic\u00f2 la pi\u00f9 famosa inchiesta investigativa di Gary Webb, intitolata \"Dark Alliance.\" Nella sua inchiesta Webb sostiene che il traffico di droga a Los Angeles, negli anni ottanta, fu gestito da nicaraguensi che destinavano i proventi al finanziamento dei \"Contras\", movimento contro-insurrezionale del paese centroamericano sostenuto dagli USA. Secondo la documentazione presentata da Webb, tale manovra illecita fu condotta con la piena acquiescenza del governo federale e della CIA, che anzi ostacolarono le indagini della DEA.\nGli articoli conferirono al giornalista notoriet\u00e0 su scala internazionale. Grazie a quest'inchiesta ricevette il premio di \"\"Journalist of the year\" da parte della \"Bay Area Society of Professional Journalists\" e, nel 1997, quello di \"Media Hero Award\"\", assegnatogli dal II Congresso Annuale \"Media &amp; Democracy\". Nel dicembre 1997 Webb per\u00f2 si era dimesso dal \"San Jos\u00e9 Mercury News\" in polemica con il sottomansionamento cui era stato destinato dalla direzione. Fece allora l'investigatore per il parlamento dello stato della California. Nel 1999 l'inchiesta \"Dark Alliance\" sar\u00e0 pubblicata anche come libro, con l'aggiunta di molte nuove citazioni di fonti. Webb in seguito non riusc\u00ec a trovare impieghi presso grandi giornali, e fece il giornalista investigativo free lance.\nLa morte.\nAbbandonato dalla moglie (da cui divorzi\u00f2 nel 2000) e depresso, il 10 dicembre 2004 Gary Webb fu trovato morto, con due colpi di fucile alla testa. Le autorit\u00e0 hanno classificato la sua morte come \"suicidio\", ma permangono diversi dubbi. Infatti, \u00e8 estremamente improbabile che un suicida riesca a spararsi una seconda volta dopo essersi gi\u00e0 colpito alla testa; inoltre, pochi giorni prima di morire aveva confessato ad alcuni amici d'aver ricevuto minacce di morte e d'essere convinto di essere pedinato.\nCultura di massa.\nNel 2014 usc\u00ec il film \"La regola del gioco\", diretto da Michael Cuesta, in cui venne interpretato da Jeremy Renner."}
{"id": "1163922", "revid": "107866771", "url": "https://it.wikipedia.org/wiki?curid=1163922", "title": "Ajax framework", "text": "Ajax framework \u00e8 un framework per le applicazioni web per aiutare a costruire applicazioni web basate su tecnologia AJAX, un insieme di tecnologie che consentono di creare sul lato client pagine web dinamiche.\nQuesto framework, come gli altri, agevola il lavoro poich\u00e9 lo divide in due parti separate: una si preoccupa della parte client e offre funzioni JavaScript per mandare informazioni al server, mentre l'altra si preoccupa della parte server, processa le richieste e le trasmette al browser. Lo scopo del framework \u00e8 di fornire al motore di Ajax le funzioni necessarie per eseguire lo scambio di informazioni fra client e server.\nVantaggi del framework.\nLo scopo principale del motore Ajax \u00e8 di eliminare i ritardi di esecuzione causati dall'eleborazione dei dati da parte del server. Il framework semplifica il lavoro del programmatore Ajax in due modi: sul lato client fornisce funzioni JavaScript per inviare le richieste al server, mentre sul lato server elabora le richieste, cerca i dati e li trasmette al browser. Alcuni framework sono molto ricchi di funzionalit\u00e0, e forniscono intere librerie per costruire applicazioni web."}
{"id": "1163923", "revid": "1573940", "url": "https://it.wikipedia.org/wiki?curid=1163923", "title": "Peronodoris rehderi", "text": "Peronodoris rehderi \u00e8 un mollusco nudibranchio della famiglia Discodorididae. \u00c8 l'unica specie nota del genere Peronodoris."}
{"id": "1163927", "revid": "436472", "url": "https://it.wikipedia.org/wiki?curid=1163927", "title": "V\u00e1ga B\u00f3ltfelag", "text": " \nIl VB V\u00e1gur (nome completo: \"V\u00e1gs B\u00f3ltfelag\") era una societ\u00e0 calcistica faroese con sede nella citt\u00e0 di V\u00e1gur, fondata nel 1905. Nel 2005 si fuse con il Sumba, dando vita al VB/Sumba. Questa nuova societ\u00e0, prima dell'inizio della stagione 2010, pass\u00f2 a chiamarsi FC Su\u00f0uroy, che milita ora nella Formuladeildin, la massima categoria del calcio faroese. I suoi colori sociali erano il rosso e il bianco. Attualmente il Su\u00f0uroy presenta un completo totalmente blu."}
{"id": "1163945", "revid": "1573940", "url": "https://it.wikipedia.org/wiki?curid=1163945", "title": "Cercopithecus", "text": "Cercopithecus \u00e8 un genere di primati della famiglia Cercopithecidae, trib\u00f9 Cercopitecini.\nDescrizione.\nI cercopitechi hanno la testa rotonda, un corpo snello e lunghi arti posteriori. La lunghezza del corpo pu\u00f2 variare da 32 a 70\u00a0cm, il peso pu\u00f2 raggiungere al massimo 12\u00a0kg.\nDistribuzione e habitat.\nTutte le specie sono endemiche dell'Africa subsahariana; per lo pi\u00f9 vivono nelle foreste, ma vi sono specie adattate alla savana.\nBiologia.\nSono arrampicatori e saltatori, ma scendono anche al suolo. L'attivit\u00e0 \u00e8 diurna. Vivono in gruppi costituiti in genere da 10 a 30 individui, ma che a volte possono raggiungere i 200 animali. Sono territoriali e il gruppo emette varie grida per evitare gli sconfinamenti di altri gruppi.\nLa dieta consiste soprattutto di frutta, ma include semi, altri vegetali, uova, insetti e piccoli vertebrati.\nL'aspettativa di vita in natura \u00e8 intorno ai 20 anni. La massima longevit\u00e0 osservata in cattivit\u00e0 \u00e8 stata di 33 anni.\nTassonomia.\nIl genere comprende le seguenti specie:"}
{"id": "1163946", "revid": "1798099", "url": "https://it.wikipedia.org/wiki?curid=1163946", "title": "Giovanni Francesco Grossi", "text": "Il soprannome gli deriv\u00f2 da una magistrale interpretazione del ruolo di Siface del melodramma \"Scipione Africano\" di Francesco Cavalli e Nicol\u00f2 Minato, al teatro Tordinona di Roma nel carnevale 1671.\nBiografia.\nFiglio di Giovanni di Pellegro di Chiesina Uzzanese, e di Ortensia De Cesari di Lucca, ancor giovane si trasfer\u00ec a Roma, dove probabilmente studi\u00f2, forse con Bernardo Pasquini che era nativo della vicina Massa in Valdinievole, delle cui opera fu spesso interprete nelle prime rappresentazioni.\nNel dicembre 1669 entr\u00f2 al servizio del principe Giovan Battista Borghese, rimanendovi fino all'aprile 1673. Da maggio 1673 fu cantore a S. Giacomo degli Spagnoli e nell'aprile 1675 entr\u00f2 come soprano nella Cappella Pontificia, dalla quale si dimise, per\u00f2, due anni dopo per intraprendere con maggiore libert\u00e0 la carriera di cantante d'opera. \nIl successo conseguito nello \"Scipione Africano\" di Cavalli al Tordinona nel 1671 dovette infatti essere determinante per la successiva carriera operistica come mezzosoprano o contralto castrato.\nNell'ottobre 1672, nel palazzo Chigi di Ariccia, cant\u00f2 nel \"Tirinto\", di Bernardo Pasquini (libretto Giovanni Filippo Apolloni).\nNel carnevale 1673 cant\u00f2 ne \"L'Alcasta\", di Bernardo Pasquini (libretto Giovanni Filippo Apolloni), e nell\"'Eliogabalo\" di Giovanni Antonio Boretti al teatro Tordinona. \nNell'anno santo 1675 fu tra i principali interpreti di un ciclo di 14 oratori dei maggiori compositori attivi a Roma, come Ercole Bernabei, Giovan Battista Mariani, Antonio Masini, Alessandro Melani, Bernardo Pasquini, e Alessandro Stradella, tutti eseguiti presso la chiesa di S. Giovanni dei Fiorentini a Roma.\nNegli anni tra il 1674 e il 1678 cant\u00f2 negli oratori di diversi compositori: Bernabei, Francesco Foggia, Paolo Lorenzani, Masini, A. Melani, presso l'oratorio dell'Arcicofraternita del Ss. Crocifisso di S. Marcello.\nNel 1678 debutt\u00f2 a Venezia nel \"Vespasiano\" di Carlo Pallavicino, opera con cui venne inaugurato il Teatro San Giovanni Grisostomo. Nel 1680, nello stesso teatro cant\u00f2 nella prima di \"Il ratto delle Sabine\" di Pietro Simone Agostini. \nNel carnevale 1681, di nuovo a Roma, al teatro della Pace, cant\u00f2 nel \"Lisimaco\" di Bernardo Pasquini (libretto Giacomo Sinibaldi).\nDal 1681 fu al servizio del duca di Modena Francesco II, e poi del successore Rinaldo I d'Este, esibendosi regolarmente nei teatri di Modena e Reggio, ma anche di Venezia, Parma e Bologna fino all'ultimo anno della sua vita. \nNell'autunno del 1683 si rec\u00f2 a Napoli, insieme a una compagnia di cantanti, strumentisti e scenografi fatti venire da Roma dal vicer\u00e9 marchese del Carpio, per portare in scena due opere di Alessandro Scarlatti: nel dicembre 1683 la \"Psiche overo Amore innamorato\" e nel carnevale 1684 il \"Pompeo\".\nNel 1687 si rec\u00f2 a Londra, su invito della regina Maria Beatrice d'Este, sorella del duca di Modena, alla corte del re Giacomo II Stuart. A Londra si esib\u00ec con successo sia nella cappella cattolica di Giacomo II d'Inghilterra sia nella casa di Samuel Pepys. Il memorialista John Evelyn, che assistette a quest'ultima esibizione, ammir\u00f2 la \u00abresistenza e la delicatezza con cui [Siface] teneva a lungo una nota, smorzandola con leggerezza e dolcezza\u00bb, anche se non trov\u00f2 altrettanto ammirevole il comportamento del cantante, che giudic\u00f2 \u00ablascivo, effeminato, falsamente modesto ma altezzosamente presuntuoso\u00bb Il compositore Henry Purcell gli rese omaggio con un brano per clavicembalo dal titolo \"Sefauchi's farewell\" (L'addio di Siface), pubblicato nella sua raccolta \"Musick's Handmaid\", 1689, scritto probabilmente in occasione della partenza da Londra del cantante.\nMorte\nA quanto pare, Siface, per quanto fosse castrato, intratteneva una relazione con la nobildonna bolognese Maria Maddalena Marsili Duglioli, vedova del conte modenese Gaspari Forni. I fratelli della Marsili, Giorgio e Alessandro, considerando indecorosa tale relazione, oltretutto pubblicamente ostentata dal cantante, tentarono dapprima di convincere il duca di Modena, protettore di Siface, ad allontanarlo da Bologna; poi, visto il rifiuto del duca, fecero rinchiudere Maria Maddalena nel convento di San Lorenzo a Bologna. Dopo qualche anno, tuttavia, nel 1697 Siface fu chiamato a cantare nel teatro Malvezzi di Bologna nell'opera \"Perseo\" e la relazione ebbe modo di riprendere. Giorgio e Alessandro Marsili decisero quindi di eliminare definitivamente il cantante che, dal loro punto di vista, disonorava la sorella e la famiglia. Il 29 maggio 1697, Siface stava rientrando da Ferrara a Bologna, allorch\u00e9 la sua carrozza, giunta al Passo della Catena, nel comune di Vigarano Mainarda (Ferrara), fu fermata da quattro loschi figuri, che lo fecero scendere, gli spararono tre colpi di archibugio e lo finirono fracassandogli il cranio. Il corpo di Siface fu ricondotto a Ferrara, dove il nobile reggiano Achille Taccoli, commissario del duca di Modena, gli fece \u00abcelebrar le esequie pi\u00f9 convenevoli\u00bb nella chiesa di S. Paolo; qui venne sepolto, presso la porta della sacrestia, come ricorda la lapide che vi \u00e8 collocata, con l'iscrizione \u00abJohannis Francisci Grossi alias Siface cineres 1697\u00bb. Il duca di Modena rimase sconvolto dall'assassinio del cantante al suo servizio e, dopo lunghe trattative diplomatiche, essendo il fatto avvenuto nei territori dello Stato Pontificio, ottenne che i fratelli Marsili, come mandanti dell'omicidio, fossero arrestati e poi mandati in esilio dalle legazioni di Bologna e Ferrara.\nPochi anni prima di morire, quale tributo alla sua terra d'origine, Siface aveva voluto sovvenzionare la realizzazione nel Duomo di Pescia del nuovo altare maggiore, che venne scolpito in marmi policromi dall'artista Giuseppe Vacc\u00e0 di Carrara."}
{"id": "1163950", "revid": "1305772", "url": "https://it.wikipedia.org/wiki?curid=1163950", "title": "Prince of Persia 3D", "text": "Prince of Persia 3D \u00e8 un videogioco di avventura dinamica del 1999, versione 3D della celebre saga \"Prince of Persia\". Originariamente fu sviluppato e pubblicato da Red Orb Entertainment per Microsoft Windows e nel 2000 convertito per la console Dreamcast da Avalanche Software e pubblicato da Mattel Interactive in Nordamerica con il titolo Prince of Persia: Arabian Nights.\nAssumendo il ruolo del personaggio senza nome che salva la sua sposa da un mostruoso corteggiatore, il gameplay segue il Principe mentre esplora ambienti, piattaforme, risolve enigmi e si impegna in scenari di combattimento.\nModalit\u00e0 di gioco.\nSi ritrovano gli elementi tipici della grafica dei giochi di quel periodo, come \"Tomb Raider\": ambienti e persone poligonali, ma anche una nuova concezione del videogioco. Scenari e combattimenti sono pi\u00f9 difficili rispetto ai titoli precedenti e sono presenti anche piccoli rompicapi. Oltre alla novit\u00e0 della terza dimensione, il gioco si arricchisce di particolari come le pozioni di invisibilit\u00e0, gli ambienti in cui i movimenti devono essere cauti e silenziosi per non attirare le guardie, le atmosfere cariche di tensione.\nLa versione Dreamcast vanta migliorie nell'esperienza di gioco, risolvendo vari bug e correggendo i problemi legati alla telecamera.\nAccoglienza.\nUscito dopo tre anni di lavorazione sotto la supervisione del creatore della serie Jordan Mechner, il gioco ricevette recensioni miste per lo pi\u00f9 a causa dei controlli, un level design eccessivamente \"ispirato\" a \"Tomb Raider\", tempi di caricamento eccessivi e requisiti hardware richiesti (per la versione PC) decisamente esosi.\nQuando il gioco arriv\u00f2 in Italia, l'eco delle critiche ricevute oltremanica lo avevano preceduto. Per quanto concerne la presenza dei bug che lo affliggevano, quest'ultima fu imputabile al fatto che la lunga gestazione del gioco costrinse la Red Orb Entertainment a interrompere lo sviluppo del gioco e a pubblicarlo senza le ottimizzazioni necessarie. Successivamente venne pubblicata su Internet una patch che correggeva parte degli errori."}
{"id": "1163952", "revid": "767487", "url": "https://it.wikipedia.org/wiki?curid=1163952", "title": "La corsa della lepre attraverso i campi", "text": "La corsa della lepre attraverso i campi (\"La course du li\u00e8vre \u00e0 travers les champs\") \u00e8 un film del 1972, diretto da Ren\u00e9 Cl\u00e9ment, interpretato da Jean-Louis Trintignant, Robert Ryan, Aldo Ray e Lea Massari.\nNel film appare, non accreditata, una giovanissima Emmanuelle B\u00e9art nel ruolo di un bambino.\nTrama.\nTony Cardeau fugge inseguito da un gruppo di zingari che vogliono ucciderlo. Assiste all'omicidio di un uomo che sul punto di morire gli affida una grossa somma di denaro: 15.000 dollari.\nPaul e Rizzio, gli autori del delitto, rapiscono Tony in quanto testimone dell'assassinio e lo portano nel loro covo, una locanda alla periferia di Montr\u00e9al, dove con il resto della banda si apprestano ad organizzare il colpo che li far\u00e0 ricchi. Charlie, il capo della banda, crede che i 15.000 dollari presi da Tony siano andati persi e studia come recuperarli. Tony, temendo di poter essere ucciso, rivela di esserne venuto in possesso ma li tiene nascosti e prende tempo.\nNel frattempo Tony si fa complice di Sugar, la donna di Charley; con il suo aiuto riesce a entrare nella banda per partecipare con loro al colpo. Dovranno rapire la giovane Toboga da un ospedale, dove \u00e8 sorvegliata dalla polizia, per poterne intascare il riscatto di un milione di dollari da parte di un gangster.\nLa ragazza per\u00f2 muore qualche giorno prima del rapimento e per non perdere il ricco compenso, la banda pensa di scambiare Toboga con Pepper, una ragazza loro complice, per poter inscenare una falsa consegna della ragazza e ottenere lo stesso il riscatto pattuito. Alla fine per\u00f2 qualcosa va storto: Rizzio e Mattone perdono la vita, Sugar viene arrestata e Charley resta ferito in una sparatoria.\nPepper fugge lontano, mentre Tony e Charley rimasti soli e senza alcuna speranza di sfuggire all'arresto, si barricano nel loro covo e aspettano stoicamente di affrontare i poliziotti che avanzano verso il casolare per catturarli."}
{"id": "1163954", "revid": "486946", "url": "https://it.wikipedia.org/wiki?curid=1163954", "title": "Aranarth", "text": ""}
{"id": "1163956", "revid": "486946", "url": "https://it.wikipedia.org/wiki?curid=1163956", "title": "C\u00edrdan il Carpentiere", "text": ""}
{"id": "1163962", "revid": "46065662", "url": "https://it.wikipedia.org/wiki?curid=1163962", "title": "Ossido di azoto", "text": ""}
{"id": "1163966", "revid": "287204", "url": "https://it.wikipedia.org/wiki?curid=1163966", "title": "Zimlet", "text": ""}
{"id": "1163968", "revid": "110157", "url": "https://it.wikipedia.org/wiki?curid=1163968", "title": "Baie-Mahault", "text": "Baie-Mahault \u00e8 un comune francese di 29.741 abitanti del Dipartimento d'Oltremare della Guadalupa, nell'isola omonima.\nIl suo nome deriva da quello della baia su cui sorge la citt\u00e0 ed \u00e8 composto dal termine \"mahault\": una grafia alternativa a \"mahot\", che in francese indica un particolare tipo di ibisco, lHibiscus tiliaceus\", di cui un tempo era ricoperta tutta la regione, soprattutto le coste. Il toponimo quindi dovrebbe significare \"baia dell'ibisco\" o qualcosa di molto simile, anche se non esistono testimonianze scritte che confermino questa etimologia; in compenso, la citt\u00e0 di Baie-Mahault ha ufficializzato tale interpretazione riportando nelle proprie insegne comunali proprio due fiori di ibisco (come si pu\u00f2 vedere nella fascia blu, in alto, dello stemma riprodotto qui a lato).\nGeografia fisica.\nAmministrativamente Baie-Mahault appartiene all'arrondissement di Basse-Terre, nel settore occidentale della Guadalupa, ma fa anche parte integrante dell'area urbana di Pointe-\u00e0-Pitre, nel settore orientale (Grande-Terre). Geograficamente infatti la citt\u00e0 \u00e8 collocata proprio sulla breve lingua di terra che collega le due parti dell'isola e costituisce il punto di passaggio obbligato fra l'una e l'altra. L'istmo, in realt\u00e0, \u00e8 interrotto da uno stretto braccio di mare, la Rivi\u00e8re Sal\u00e9e (il \"fiume salato\"), che lo attraversa da un capo all'altro (5\u00a0km di lunghezza con una larghezza massima di 200 m) ponendo in comunicazione due baie del Mare Caraibico, il Grand cul-de-sac marin a nord e il Petit cul-de-sac marin a sud; lo stretto canale marino \u00e8 comunque superato da tre ponti stradali.\nAmministrazione.\nCantoni.\nFino al 2014 il comune di Baie-Mahault era l'unico comune appartenente al cantone di Baie-Mahault.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, il territorio comunale di Baie-Mahault \u00e8 stato ripartito in due cantoni:\nStoria.\nPunto d'attracco in un territorio paludoso, ricoperto di mangrovie e di scarso interesse economico, nel corso del Seicento il luogo fu soprattutto rifugio di filibustieri e corsari prima che Charles Hou\u00ebl, governatore della Guadalupa per conto della Compagnia delle isole d'America, vi fondasse un villaggio (1643) che da lui prese il nome di Houelbourg. La localit\u00e0 \u00e8 testimoniata in documenti del 1660, quando, dopo il fallimento della Compagnia (1648), il marchese d'Hou\u00ebl e il cognato Jean de Boisseret d'Herblay acquistarono l'arcipelago e ne avviarono lo sfruttamento economico utilizzando la tratta dei neri per impiantarvi la coltivazione della canna da zucchero, del caff\u00e8 e del cacao. Ripresa l'isola nel 1664 dalla Compagnia francese delle Indie orientali, nel Settecento Houelbourg divenne una regolare stazione navale.\nProgressivamente ingranditosi grazie anche alle bonifiche delle paludi circostanti, nel 1837 il villaggio ottenne la prerogativa di comune a s\u00e9 stante e assunse il nome di Baie-Mahault.\nEconomia.\nOggi \u00e8 la citt\u00e0 pi\u00f9 popolosa della Guadalupa dopo Les Abymes e ne costituisce il fulcro economico, soprattutto grazie al centro industriale e commerciale di Jarry-Moudong, una vasta zona di 300 ettari attiva dal 1980 che annovera pi\u00f9 di 3500 imprese con circa 15.000 addetti. A Baie-Mahault, nel quartiere di Destrellan, sorge anche il centro commerciale Destreland, il pi\u00f9 vasto di tutte le Piccole Antille."}
{"id": "1163969", "revid": "599013", "url": "https://it.wikipedia.org/wiki?curid=1163969", "title": "Meccanica (fisica)", "text": "La meccanica \u00e8 la branca della fisica che descrive il movimento dei corpi materiali.\nIn base alle caratteristiche fisiche della materia studiata, sono state formulate diverse teorie che si suddividono principalmente in:\nLa \"meccanica classica\" descrive in modo sostanzialmente accurato gran parte dei fenomeni meccanici osservabili direttamente nella nostra vita quotidiana. Alcune delle sue principali branche di applicazione sono la \"meccanica celeste\", la \"meccanica del suono\", ma quella pi\u00f9 rilevante, dalla quale discendono anche la \"meccanica dei solidi\" e la \"meccanica dei fluidi\", \u00e8 senz'altro la \"meccanica del continuo\", basata sull'ipotesi del corpo continuo, il cui campo di validit\u00e0 \u00e8 definito dal numero di Knudsen. Qualora tale ipotesi non possa essere applicata, si possono utilizzare i principi della \"meccanica statistica\", di cui fa parte la termodinamica.\nSi osserva invece una considerevole discrepanza fra le previsioni della meccanica classica e gli esperimenti sia per sistemi nei quali le velocit\u00e0 in gioco sono paragonabili con la velocit\u00e0 della luce e sia per sistemi di dimensioni spaziali paragonabili a quelle atomiche o molecolari, per i quali la costante fondamentale con cui confrontarsi \u00e8 la costante di Planck. In questi casi la meccanica classica viene sostituita rispettivamente dalla meccanica relativistica e dalla meccanica quantistica."}
{"id": "1163971", "revid": "344503", "url": "https://it.wikipedia.org/wiki?curid=1163971", "title": "Arnon Milchan", "text": "Ha prodotto molti film di successo come \"C'era una volta in America\", \"La guerra dei Roses\", \"Pretty Woman\", \"L'avvocato del diavolo\", \"L.A. Confidential\".\nBiografia.\nMilchan inizi\u00f2 la sua carriera vendendo la compagnia di fertilizzanti della famiglia ad un'impresa chimica, e successivamente si laure\u00f2 alla London School of Economics. Si suppone che Milchan abbia lavorato come trafficante d'armi per l'Israele. Milchan nega di esserlo stato, ma ammette di aver fatto da intermediario tra Israele e varie compagnie di difesa.\nMilchan ha in seguito iniziato a investire nel campo cinematografico con diversi registi. Tra i registi pi\u00f9 famosi con cui ha lavorato, figura Martin Scorsese. Milchan inizi\u00f2 a produrre film con la sua compagnia, nel 1991, chiamata \"New Regency Productions\". Attraverso la sua compagnia e altre mosse finanziarie, Milchan ha affermato di possedere un patrimonio netto di circa 1,1 miliardi di dollari.\nMilchan \u00e8 anche noto per essere un forte sostenitore d'Israele. Dice di essere un amico intimo di Shimon Peres e sottoscrive la \"Israeli Network\" che trasmette programmi riguardanti l'Israele in Canada, negli Stati Uniti, via cavo e satellite. Milchan ha anche contribuito significativamente alla Coalizione Cristiana, un gruppo conservatore capeggiato da Pat Robertson, un grande sostenitore di Israele.\nVita privata.\nSi \u00e8 sposato due volte: la sua seconda e attuale moglie \u00e8 l'ex-tennista Amanda Coetzer."}
{"id": "1163981", "revid": "254059", "url": "https://it.wikipedia.org/wiki?curid=1163981", "title": "Castello di Savignone", "text": "Il castello di Savignone, attualmente in rovina, fu un tempo fortezza e residenza padronale nonch\u00e9 oggetto di battaglie ed assedi. \u00c8 anche un luogo di leggende. Si trova incastrato su un roccione di puddinga - denominato \"Conglomerato di Savignone\" - che sovrasta da un'altezza di 150 metri il comune di Savignone, nell'alta valle Scrivia. \nArchitettura.\nIl suo recinto murario \u00e8 rafforzato a meridione dalla torre o bastione semicircolare e difeso naturalmente dall'altro lato dal precipizio.\nLa torre collocata all'estremo meridionale, \u00e8 massiccia, con una pianta a \"ferro di cavallo\", cio\u00e8 rettilinea verso l'interno e circolare verso l'esterno delle mura. Parzialmente intatta nei primi piani all'esterno, dove si apre con un finestrone al piano superiore e una cannoniera al piano dei sotterranei.\nQuesta tipologia, adatta a sostenere l'assalto delle prime bocche da fuoco era affine a quella delle quattro torri che affiancavano il vicino castello di Montoggio, nella ristrutturazione di quest'ultimo da parte di Sinibaldo Fieschi. In quel caso si trattava di quattro torri angolari, dal perimetro esterno a pianta curvilinea. Erano modi ripresi dalle ultime novit\u00e0, in Genova quelle delle fortezze della Briglia e di Castelletto, nel Quattrocento. All'interno questa torre conserva ancora un tratto di scala e resti degli incavi dei camini ai piani primo e secondo.\nIl castello \u00e8 strutturato su due livelli in alzato, in base al terrapieno del bastione e agli ambienti sotterranei o seminterrati ad esso collegati, sfruttando il ripiano del roccione su cui si erge. In pianta al centro della cinta muraria sta il cortile, che corrispondeva alla piazza scoperta in cui si radunavano i militi. Ad esso si accede da una angusta scala che viene dai sotterranei.\nNella parte settentrionale del castello sono i resti dell'abitazione padronale, con finestroni ampi ad altezza elevata.\nI sotterranei sono scavati nella puddinga e si articolano in un ampio stanzone che era riservato ai soldati, chiuso da due lati dal muraglione perimetrale, e in una cisterna per l'acqua.\nUltimi proprietari furono i marchesi Crosa di Vergagni, eredi dei Fieschi dal matrimonio di Nicol\u00f2 e Carlotta Fieschi, oggi il castello \u00e8 di propriet\u00e0 comunale.\nSul lato sud \u00e8 il torrione, strutturato su due livelli; a nord i resti dell'abitazione signorile, munita a grande altezza di piccole finestre; al centro, ci\u00f2 che rimane di una piazzola per i soldati, raggiungibile attraverso una stretta scala proveniente dai sotterranei.\nOggi il castello resta ancora in rovina; all'inizio dell'estate 2013 l'Amministrazione Comunale di Savignone ha avviato i lavori di messa in sicurezza e di riutilizzo funzionale del castello; il restauro, che interessa il vano voltato d'ingresso, la corte e la torre a ferro di cavallo, \u00e8 volto non solo a salvaguardare quanto rimane del rudere, sia dal lato storico che da quello strutturale, ma anche riqualificare l'edificio rendendolo al contempo idoneo ad ospitare eventi, mostre e manifestazioni, riconsegnando alla cittadinanza il simbolo del Comune.\nStoria.\nFondazione e propriet\u00e0 del Comune di Tortona.\nLa data di costruzione del castello \u00e8 usualmente collocata nel 1207, quando si cita la fondazione di esso da parte dei Tortonesi che vi tengono a castellano un certo Ogerio (1207-1210). Lo storico Gabotto nei suoi atti riporta numerosi giuramenti di fedelt\u00e0 rilasciati dai Savignonesi al Comune di Tortona. Tuttavia secondo alcuni storici la sua fondazione \u00e8 precedente, in base all'interpretazione di vari documenti: la bolla papale del pontefice Adriano IV del 1157, il \"Privilegium\" di Federico I (marzo 1176), in cui Savignone si troverebbe tra i castelli riconfermati al comune di Tortona.\nI Marabotto.\nLa propriet\u00e0 passa dal Comune di Tortona a una famiglia genovese, i Marabotto, passaggio citato dal Giscardi. Si tratta di una variazione d'ambito, da Tortona a Genova. Infatti i Marabotto erano una famiglia genovese che, originaria del sobborgo di Bavari tra la valle del torrente Sturla e la val Bisagno, aveva dato numerosi personaggi in vista al Comune: tre consoli (Guglielmo nel 1106, Ruggiero nel 1167 e 1169 all'epoca della costruzione della Porta Soprana, Nicol\u00f2 nel 1195 e 1207), un giudice (1120), vari comandanti (Ruggero a capo di galee e fanti nel 1167 e 1169, Federico capitano con altri di nove galee contro i ghibellini nel 1330) e, ambasciatori a Roma, Lucca, Firenze all'epoca delle guerre con Pisa per la contesa di Lerici (1256).\nLo stemma dei Marabotto, nella codificazione araldica, viene dato dal Crollalanza come:\npur esistendo una contrastante definizione data dal Fransoni:\nGli Spinola.\nMarabotto di Marabotto nel gennaio 1157 sottomettendosi agli ordini dei consoli di Genova si spoglia di tutti i suoi domini e vende il castello di Savignone, con relativi giurisdizione, signoria, pedaggio, a Guglielmo Spinola, vendit\na annotata tra i documenti raccolti da Arturo Ferretto. Successivi atti del 22 e 23 giugno 1222 annullano tale vendita; l'erede di Marabotto, Martino di Marabotto, vende allora ancora una volta il castello il 29 giugno 1236 a Folco di Castello.\nLo recuperava ancora una volta Guglielmo Spinola. Ma durante le lotte tra le fazioni Guglielmo divenne fuoruscito. Mand\u00f2 allora il figlio con due fidi ambasciatori presso l'imperatore Federico II per rendergli omaggio e convincerlo ad attaccare Genova. Pertanto in risposta il Podest\u00e0 di Genova, Corrado di Concesso, lo attaccava nel 1242 con le milizie della Repubblica di Genova in tutti i suoi castelli, tra i quali erano quelli di Savignone e Costapelata (frazione di Santo Stefano d'Aveto).\nDa Celesia sappiamo che Concesso occupava senza sforzi Savignone; e dal pi\u00f9 accurato annalista Maestro Bartolomeo che al Podest\u00e0 venne\nconsegnato senza combattere il castello di Ronco Scrivia nel marzo 1242, e solo dopo con una trattativa coi castellani di Savignone e Costapelata, il 22 aprile, otteneva prendendone possesso di persona i due castelli, segno che questi avevano opposto un'iniziale resistenza prima di accordarsi.\nI Fieschi.\nPochi anni dopo il castello passa ai Fieschi.\nAllontanato Guglielmo Spinola, i Visconti di Savignone giurano fedelt\u00e0 a Genova, il 7 maggio 1242. Pochi anni dopo avviene il passaggio ai Fieschi, che possiedono il castello per un periodo pi\u00f9 lungo rispetto a tutte le altre casate.\nEssi vengono in possesso di castello e borgo di Savignone. Il secondo era composto da case che attorniavano la piazza centrale; presso di esso era un cenobio monastico, dipendente dal vescovo di Lodi e non da quello di Tortona che in questo periodo passa in secondo piano. La contesa tra i vescovi di Lodi e Tortona risaliva alla nomina di papa Martino I del giugno 883 a Lodi, ribatiga da Olrico, vescovo di Milano, nel dicembre 1125, in base alla quale il vescovo di Lodi, Opizzone, si era recato personalmente nel monastero. Un altro vescovo milanese, Robaldo \u2013 dato riferito dalle raccolte di Gabotto e di Leg\u00e8 \u2013 riconfermava tale propriet\u00e0 contro le richieste del vescovo di Tortona. Il complesso era provvisto di una corte sulla quale si affacciavano le celle dei monaci, e che poteva accogliere 30 persone e 40 cavalli. Il convento era diretto da un priore per la chiesa, e per l'ospedale da un altro prelato, che risulta essere in base al Ferreto, da un atto del 16 novembre 1191, un certo Tedisio.\nVicino al borgo era la cappelletta di san Rocco. A questi insediamenti si aggiungevano le ville sparse, un altro ospedale in Vallecalda sul passaggio della via per l'Oltregiogo passante per i feudi imperiali, che valicava l'Appennino per l'attuale passo della Madonna della Vittoria.\nPer questa collocazione, a chiusura della via per l'Oltregiogo genovese, che passava attraverso i Feudi Imperiali, Savignone ebbe nei secoli XII-XIII un ruolo strategico, e molti suoi paesani si trasferirono a Genova attivando vari commerci. Un castellano di Savignone ad esempio facendo carriera, nel 1233 era nominato ambasciatore in Siria dai Consoli del Comune genovese nelle trattative con Enrico I del Regno di Cipro, per un patto di alleanza e reciproca difesa.\nI Fieschi si trovano padroni di Savignone di sicuro nel 1253. La data \u00e8 precisata dai documenti raccolti dal Belgrano, stando ai quali il conte Giacomo Fieschi, conte di Lavagna e figlio di Obizzo Fieschi, nonch\u00e9 capostipite del ramo di Savignone, \u00e8 proprietario del castello e degli annessi territori. Giacomo Fieschi era un personaggio in vista: era stato nel 1244 uomo della scorta di papa Innocenzo IV (papa della stessa famiglia Fieschi) a Civitavecchia. Nel 1248 aveva acquistato beni in Sestri Levante e Lavagna, entro il 1253 era stato consigliere della repubblica genovese. La conferma che fosse definitivamente signore di Savignone \u00e8 data dal documento che lo vede il 6 ottobre 1256 redigere un contratto con Runfredo de Sena, relativo ad opere del castello savignonese. E forse il possesso risaliva a prima, dato che lo stesso impresario aveva in precedenza stipulato un contratto col padre di Giacomo, Obizzo Fieschi.\nNel castello fliscano \u00e8 fama trovasse rifugio Isabella Fieschi, donna nota come bellissima, dopo la sua fuga da Milano. Isabella era andata in moglie a Luchino Visconti, dal quale era poi fuggita. Dopo la morte di Luchino, si disse per avvelenamento cui Isabella non doveva essere estranea, per sfuggire ai cugini Bernab\u00f2, Galeazzo e Matteo, abbandon\u00f2 Milano dichiarando che il di lei figlio Luchinello era figlio del cugino Galeazzo VIsconti anzich\u00e9 del marito Luchino, ma questo probabilmente per sfuggire alla contesa ereditaria milanese. Isabella, detta Fosca, era figlia di Carlo Fieschi, nipote del pontefice Adriano V. Stando alla genealogia di Federici, infatti il di lei padre Carlo Fieschi era fratello del pontefice Ottobono Fieschi, entrambi figli di Nicol\u00f2 di Tedisio, capostipite del ramo dei Fieschi di Torriglia.\nUlteriori passaggi di propriet\u00e0.\nI Fieschi vendono il castello di Savignone nel 1361 ad Andronico Boccanegra.\nDa allora il castello pass\u00f2 pi\u00f9 volte di mano. Andronico Boccanegra lo vende nel 1392 ad Antoniotto Adorno; da questi viene ceduto alla Repubblica di Genova che lo tiene dal 1429 al 1432.\nIl ramo dei Fieschi detto di Savignone in questo periodo condivide le sorti con il ramo dei Fieschi di Torriglia, e sotto il dominio su Genova dei Visconti deve rifugiarsi a Roma. Solo dopo la morte di Gian Galeazzo Visconti nel 1476 i Fieschi potranno riemergere.\nIl ritorno del castello ai Fieschi.\nNel 1478 il castello torna in maniera definitiva tra i domini dei Fieschi, dai quali in ultimo, ma per via ereditaria, passer\u00e0 alla met\u00e0 dell'Ottocento ai Crosa di Vergagni.\nLa morte di Galeazzo Maria Sforza, nel 1476, lascia via libera alle famiglie dal duca vessate. Matteo Fieschi, figlio di Daniello, del ramo di Savignone, rientra nel marzo 1477 in Genova al comando delle milizie fliscane, assieme a Giovanni Giorgio del ramo dei Fieschi di Torriglia, con il quale ne coincide il comando. Entrano in Genova al grido di Libert\u00e0. Torna da Roma anche Obietto Fieschi, e assieme si battono per la cacciata da Genova degli Sforza.\nNel 1478 i Fieschi riconquistano i loro castelli. Lo Sforza tenta per impedirglielo un intervento con un esercito di 16.000 fanti, ma Giovanni Luigi Fieschi lo costringe alla ritirata; i soldati del duca si rifugiano allora nei castelli di Montoggio e di Savignone. I Fieschi dopo un breve assedio prendono Savignone e catturano i militi qui assediati. Li scambiano in riscatto con Obietto Fieschi, che nel frattempo a Milano era stato coinvolto in una congiura contro la vedova di Galeazzo Maria Sforza, la duchessa Bona di Savoia.\nDal 1478 in poi pertanto Savignone va a Ettore Fieschi, dal quale passa a Matteo di questi figlio. Matteo \u00e8 personaggio in vista in Genova, dove ricopre vari incarichi, nel Governo \u00e8 in varie occasioni Anziano, fu inoltre uno degli istitutori del Monte di Piet\u00e0 nel 1483, appena istituito dal Beato Angelo da Chivasso.\nMatteo FIeschi muore senza eredi maschi, e Savignone passa al fratello Giacomo, unico superstite tra i fratelli del defunto. Giacomo Fieschi era pure un personaggio in vista nella conduzione della cosa pubblica genovese. Fu tra i riformatori del 1465, anno dell'abolizione delle fazioni guelfa e ghibellina, nonch\u00e9 ambasciatore presso il pontefice, il Duca di Milano, e fu anche commissario dell'Oltregiogo.\nGli effetti della congiura di Gian Luigi Fieschi del 1547.\nSavignone, nel disastro della famiglia Fieschi seguito alla congiura di Gian Luigi ai danni di Andrea Doria, si salva. Al contrario di Montoggio che \u00e8 distrutto ed altri castelli che sono ceduti ai Doria dall'imperatore Carlo V, esso rimane ai Fieschi. Sotto questa famiglia rimane sino alla soppressione dei Feudi Imperiali imposta dalla Repubblica Ligure nel 1798.\nQuesto accade per non aver preso parte alla congiura il conte Ettore Fieschi, del ramo di Savignone, e la sua non partecipazione venne riconosciuta da Carlo V e premiata con la donazione di Savignone. Nei momenti del tentativo di Gian Luigi, quando non si sapeva ancora della morte in Darsena dell'artefice dell'insurrezione, Ettore Fieschi era rimasto con il Senato genovese, e assieme ad Agostino Lomellino, al Giustiniani, ad Ambrogio Spinola, al Balbiani, aveva avviato i preliminari di trattativa per stornare i congiurati dal loro intento ultimo.\nLa situazione si precisa nel 1564, quando Savignone viene smembrato di un ottavo, la parte che sarebbe dovuta andare al defunto ribelle Gian Luigi Fieschi, ed eretta in feudo. I Fieschi vi restano e continuano ad avere le prerogative di nominare l'amministrazione della giustizia, il podest\u00e0, i vari magistrati, e di emanare le leggi e gli statuti.\nGli eventi del 1625.\nIl castello venne ancora coinvolto nell'invasione della Repubblica di Genova tentata nel 1625 dal Duca di Savoia.\nCarlo Emanuele I aveva mandato il figlio Vittorio Amedeo ad attaccare le Riviere e il figlio illegittimo Carlo Felice a condurre le truppe che giungevano dall'Oltregiogo. Questo secondo contingente, calato attraverso la Val Lemme, aveva conquistato Gavi e Voltaggio e quindi aveva deviato su Savignone, che aveva facilmente preso anche grazie alla collaborazione con le numerose bande di briganti qui raccolti.\nDa Savignone preparava l'assalto a Genova, intendendo entrare in val Polcevera attraverso la Vallecalda, da San Bartolomeo e scendendo per la valle del Secca. Ma i polceveraschi avevano cominciato ad attaccare sulle montagne le truppe sabaudo piemontesi. Questi eventi si risolsero con la sconfitta dei piemontesi nella battaglia al passo del Pertuso, tra la Vallecalda e la valle di Montanesi, per il quale evento venne eretto sul passo il santuario della Vittoria.\nI contadini arrivarono a fare una preda di 500 buoi a danno delle truppe piemontesi ed avevano persino assediato il castello di Savignone nel quale si era asserraglito lo sconfitto Carlo Felice. Il duca padre, Carlo Emanuele di Savoia, venne a salvarlo con 500 armati, che raggiunsero con una marcia forzata Savignone e presero un'ultima volta il castello, potendo riportare Carlo Felice in Piemonte.\nLa decadenza dell'Oltregiogo.\nL'eredit\u00e0 savignonese di Ettore Fieschi giungeva ai pronipoti Innocenzo e Gerolamo Fieschi, che lo dividevano tra loro nel 1678 in due parti. Ad Innocenzo spettava la parte di Croce e a Gerolamo quella di Savignone con il castello.\nA Gerolamo succedeva nel 1680 il conte Urbano Fieschi, che riuniva sotto il suo dominio anche le localit\u00e0 di Vallecalda, Casella, Avosso, Agneto, Gabbie, Ponte, Prelo, Monte Maggio, Sorrivi e tutta la Val Brevenna con Frassinello, Caserza, Frassineto, Ternano, Clavarezza, Vaccarezza, Chiappa, Senarega, Cerviasca, Tonno, Nenno, Casareggio, Carsi, Mareta.\nTuttavia la zona era in decadenza. Mentre la Val Brevenna divenne un'area arretrata dalla quale nell'Ottocento iniziava l'emigrazione, il castello di Savignone, persa la funzione residenziale gi\u00e0 nel XV secolo, iniziava il suo declino. Era il destino comune dei feudi minori dell'Oltregiogo, che scomparvero con la soppressione dei Feudi Imperiali in epoca napoleonica.\nIl castello di Savignone divenne inutile, spesso abbandonato, sicch\u00e9 gi\u00e0 dal Seicento si trov\u00f2 ad essere pi\u00f9 volte rifugio di bravi o banditi che fossero. Divenne ancora prigione, ed infine l'abbandono fu totale, ed esso decadde sino allo stato di rudere."}
{"id": "1163984", "revid": "1318658", "url": "https://it.wikipedia.org/wiki?curid=1163984", "title": "Rue Clovis", "text": "La rue Clovis \u00e8 una strada a senso unico che collega la piazza del Panth\u00e9on e la rue du Cardinal-Lemoine. \u00c8 situata nel cosiddetto quartiere latino, attraversato al centro dalla rue Descartes, nel V \"arrondissement\" di Parigi, in Francia. Il nome della strada \u00e8 riconducibile a Clodoveo I re dei Franchi.\nQuesta via funge soprattutto da tramite e rari sono i negozi, rispetto alle vicine e molto pi\u00f9 frequentate rue Mouffetard, rue du Cardinal-Lemoine et rue Descartes.\nNei pressi della rue du Cardinal-Lemoine, si possono ammirare i resti del muro di cinta di Parigi fatto edificare da Filippo II di Francia.\nSu questa via, al numero civico 23, vi \u00e8 l'ingresso della celebre scuola francese d'insegnamento secondario e superiore, il lyc\u00e9e Henri-IV."}
{"id": "1164005", "revid": "22356", "url": "https://it.wikipedia.org/wiki?curid=1164005", "title": "Fitosauri", "text": ""}
{"id": "1164006", "revid": "1652635", "url": "https://it.wikipedia.org/wiki?curid=1164006", "title": "Mukesh Ambani", "text": "Nel 2016 Ambani si \u00e8 classificato al 38\u00ba posto nell'elenco delle riviste di Forbes tra gli uomini pi\u00f9 ricchi del mondo e negli ultimi dieci anni ha costantemente ottenuto il titolo di persona pi\u00f9 ricca dell'India. \n\u00c8 uno degli uomini pi\u00f9 ricchi del mondo con un patrimonio di 98 miliardi di dollari.\nBiografia.\nMukesh nasce ad Aden, nello Yemen, e cresce a Mumbai, in India. Figlio maggiore di Dhirubhai Ambani, fondatore del gruppo \"Reliance Commercial Corporation\" che in seguito ha cambiato nome nell'attuale \"Reliance Industries Limited\", si laurea in ingegneria chimica presso l'Institute of Chemical Technology di Mumbai nei primi anni '70, in seguito va negli Stati Uniti, alla Stanford University, ma lascia gli studi a met\u00e0 per tornare nel 1980 in India ad aiutare il padre negli affari di famiglia, ancora una piccola realt\u00e0 ma in rapida crescita, spaziando dal tessile alla raffinazione del petrolio. All'inizio si occupa del settore delle fibre tessili, in seguito passa a quello petrolchimico, collaborando allo studio e alla realizzazione di nuove tecniche e procedimenti.\nNel 2002, alla morte del padre, eredita le sue sostanze insieme al fratello minore Anil. I due dirigono insieme il gruppo per alcuni anni, nonostante siano spesso in disaccordo su molti argomenti. Nel 2006 i due fratelli Ambani decidono di separare le loro carriere dividendo il gruppo: Mukesh prende il settore petrolifero, chimico e petrolchimico lasciando al fratello le telecomunicazioni e gli investimenti di vario genere. \nNegli anni l'azienda si espande per fornire prodotti e servizi arrivando a possedere la catena di negozi pi\u00f9 vasta del paese e una societ\u00e0 di telecomunicazioni, la \"Jio\" (rete 4G a livello nazionale con banda larga in fibra) che in poco tempo ha raggiunto milioni di clienti grazie alle tariffe stracciate, entrando con forza nell'e-commerce e affiancando cos\u00ec la vendita digitale ai negozi. Una sfida ai colossi del commercio elettronico, da Amazon a Walmart sino ad Alibaba, tutti impegnati con massicci investimenti in India dove la rivoluzione digitale dei consumi \u00e8 appena all'inizio.\nNel dicembre 2018 la figlia di Mukesh, Isha Ambani, si \u00e8 sposata a Mumbai con Arnard Piramal, erede di un patrimonio immobiliare e impresa farmaceutica. Per le nozze il padre ha scritturato per un'esibizione Beyonc\u00e9. Il fidanzamento era stato annunciato un paio di mesi prima sul lago di Como, in quell'occasione si era esibito John Legend.\nNel marzo 2019 Mukesh \u00e8 intervenuto a favore del fratello Anil che, perso il gruzzolo ereditato dal padre, era indebitato per un'ottantina di milioni di dollari con il gruppo svedese Ericsson e rischiava di finire in carcere in seguito ad una sentenza della Corte Suprema indiana.\nNel maggio 2019 Ambani acquisisce con la Reliance Industries il pi\u00f9 antico marchio di giocattoli del mondo, la londinese Hamleys fondata nel 1760 e in difficolt\u00e0 economiche con il negozio principale in uno stabile di 7 piani nella celebre Regent Street e altri 167 negozi in 18 Paesi. Ambani, che gi\u00e0 gestiva in India 88 di questi negozi, l'ha acquisito (la cifra non \u00e8 stata resa nota) da un gruppo cinese che a sua volta l'aveva rilevato nel 2015 dagli eredi della famiglia fondatrice.\nSport.\n\u00c8 proprietario della squadra dei Mumbai Indians, squadra di cricket Twenty20 che milita nella Indian Premier League.\nVita privata.\nMukesh \u00e8 sposato con Nita Ambani. Tre i figli: Akash, Isha e Anant.\nLa sua abitazione a Mumbai (chiamata \"Antilla\" ma soprannominata \"Dream House\" o \"Mansion in the Air\") \u00e8 la pi\u00f9 costosa residenza privata al mondo, testa a testa con Buckingham Palace, valore 2 miliardi di dollari: \u00e8 una struttura di 27 piani (173 metri d'altezza) realizzata in acciaio vetro, con appartamenti, piscine, cinema, piste da ballo e tre eliporti disposti su tre livelli. All'interno lavorano circa 600 persone a tempo pieno.."}
{"id": "1164007", "revid": "2033069", "url": "https://it.wikipedia.org/wiki?curid=1164007", "title": "Mars (azienda)", "text": "La Mars Incorporated, o Mars, Inc. \u00e8 una multinazionale statunitense del settore agroalimentare che produce dolciumi (in particolare barrette al cioccolato) e altri generi come riso, sughi e cibo per animali.\nNel 2019 l'azienda ha registrato vendite per 35 miliardi di dollari USA, impiegando circa 115.000 persone. In base a una precisa politica aziendale, l'azienda non ha debiti finanziari e alimenta gli investimenti solo attraverso i propri profitti. Il quartier generale della Mars Inc. \u00e8 situato a McLean, in Virginia; la sua sede fiscale \u00e8 situata in Delaware.\nStoria.\nNel 1911 Franklin Clarence Mars apr\u00ec una propria attivit\u00e0 con la moglie per vendere caramelle a Tacoma, Washington. La neonata azienda Mars Candy Factory per\u00f2 dopo poco tempo fall\u00ec. Franklin Mars decise allora di ritornare in Minnesota, Stato dove era nato, dove nel 1920 a Minneapolis fond\u00f2 la The Nougat House, con la quale produsse la \"Patricia Chocolates\", una linea di cioccolata la cui denominazione era presa dal nome di sua figlia. Nel 1922, dato l'aumento del giro di affari, Mars fond\u00f2 la Mar-O-Bar Co., societ\u00e0 da cui si \u00e8 poi originato tutto l'intero gruppo odierno, ed il cui prodotto di punta era l'omonima barretta \"Mar-O-Bar\". Nel 1923 Franklin Mars introdusse sul mercato la \"Milky Way\", prodotto definito \"Latte di malto in una barra di cioccolato\", che ebbe grande successo.Nel 1929 Franklin Mars decise di spostare il centro delle sue attivit\u00e0 a Chicago, citt\u00e0 dove venne aperto un sito produttivo; contemporaneamente suo figlio Forrest Edward Mars entr\u00f2 ufficialmente nella gestione del business di famiglia. Nel 1930 Mars introdusse lo \"Snickers\", altro snack di cioccolato destinato a riscuotere fama internazionale; messo in commercio in alcuni mercati mondiali (come il Regno Unito) con il nome \"Marathon\". Nel 1932 comparve il \"3 Musketeers\", nome dovuto al fatto che ogni confezione conteneva tre barre. Nel medesimo anno Forrest Edward Mars decise di trasferirsi nel Regno Unito per avviare un business autonomo, la Food Manufacturers industria di fabbricazione di cioccolata. Franklin Mars mor\u00ec due anni dopo, nel 1934. L'azienda statunitense nel 1935 entr\u00f2 nel business degli alimenti per animali domestici rilevando dalla Chappel Brothers Ltd. la propriet\u00e0 del marchio di cibo per cani \"Chappie\". Nel 1936 vennero introdotte in Europa le \"Maltesers\", cioccolato in forma di palline. Nel 1939 viene lanciato sul mercato il cibo per gatti \"Kit-e-Kat\". Nel 1940 Forrest Edward Mars decise di tornare negli Stati Uniti e firm\u00f2 un accordo con Bruce Murrie, figlio del presidente della compagnia dolciaria americana Hershey Chocolate, per fondare la M&amp;M Limited, la quale nel 1941 cre\u00f2 le M&amp;M's, (immesse al consumo generale solo nel 1945), destinate a diventare il brand di punta del gruppo. A causa di diversi contenziosi sulla titolarit\u00e0 dell'origine del prodotto (poich\u00e9 la compagnia dolciaria britannica Rowntree accusava la societ\u00e0 americana di averne copiato l'invenzione dalle sue \"Smarties\"), Mars, Inc. sar\u00e0 condannata a non commercializzarlo in diversi Paesi del mondo (tra cui l'Italia), e a sostituirlo con i marchi \"Treets\" (per le M&amp;M's alle arachidi) e \"Bonitos\" (per le M&amp;M's al cioccolato). Solamente nel 1986 Mars, Inc. riacquisir\u00e0 la piena titolarit\u00e0 internazionale dei diritti di propriet\u00e0 e nome del brand. Negli anni cinquanta Mars,Inc. lanci\u00f2 anche in Europa alimenti per animali con i marchi \"Pal\" e \"Whiskas\". Nel 1964 Forrest Mars incorpor\u00f2 la sua Food Manufacturers nella Mars, Inc. fondata da suo padre Franklin. 1966 Mars, Inc. rilev\u00f2 la compagnia australiana Masterfoods, dando origine ad una delle subholding internazionali del gruppo. Nel 1967 nella filiale inglese venne lanciato il \"Twix\", prodotto che arriver\u00e0 sul mercato negli Stati Uniti solo nel 1979 e che nell'Europa continentale verr\u00e0 ridenominato \"Raider\" fino al 1991. Nel 2008 Mars, Inc. ha rilevato per 23 miliardi di dollari la Wrigley Jr. Company, azienda capofila nelle gomme da masticare con un fatturato di 5,4 miliardi di dollari. L'azienda \u00e8, dopo quattro generazioni, controllata dalla famiglia Mars, una delle pi\u00f9 ricche famiglie degli Stati Uniti;\nsolo dopo l'abbandono da parte di John e Forrest Mars Junior la gestione dell'azienda \u00e8 stata acquisita da esterni alla famiglia: i Mars ne mantengono tuttavia la propriet\u00e0. Valerie Ann Mars, una delle quattro figlie di Forrest Mars Jr., fa parte dal 2014 del consiglio d'amministrazione di Fiat Chrysler Automobiles. \nLa maggior parte delle attivit\u00e0 svolte negli Stati Uniti fanno capo a una divisione conosciuta come Masterfoods U.S.A.., domiciliata ad Hackettstown, nel New Jersey; le attivit\u00e0 europee sono gestite da un'altra divisione, la Masterfoods Europa, che ha la propria sede a Bruxelles, in Belgio.\nMars Italia S.p.a., divisione italiana di Mars, Incorporated, non fa parte delle circa centocinquanta societ\u00e0 controllate dalla pi\u00f9 importante subholding operativa del gruppo, la Wrigley International Holding (la quale nel 2018 ha fatturato circa $16,6 miliardi, e ha realizzato $1,78 miliardi di utili): ci\u00f2 dipende dal fatto che la societ\u00e0 fa direttamente capo senza interposte holding alla capogruppo del Delaware, in quanto nel corso di un aggiornamento dei processi di \"governance\" del Gruppo si \u00e8 scoperto che il documento originale con il quale si certificava la propriet\u00e0 del ramo italiano di Mars alla multinazionale statunitense era scomparso. Dopo aver affidato la pratica ad uno studio legale, il Tribunale di Milano nell'ottobre 2003 ha riconosciuto l'effettiva appartenenza di Mars Italia S.p.a. a Mars, Incorporated.\nLe barrette \"3 Muskeeters\" furono conservate assieme ad altri dolciumi nella \"Candy Desk\" (scrivania delle caramelle) del Senato degli Stati Uniti, una tradizione negli anni '60 per cui un senatore tiene in una scrivania del Senato dolciumi da offrire ai colleghi senatori.\nPolitiche aziendali.\nLa compagnia ha una politica di segretezza molto stretta: solo nel 1992 un giornalista del Washington Post \u00e8 potuto entrare nello stabilimento. La politica di riservatezza del Gruppo \u00e8 cos\u00ec ferrea che nel 1999 la compagnia non conferm\u00f2 l'avvenuta morte di Forrest Mars Senior (e nemmeno che avesse mai lavorato per l'azienda).\nL'azienda \u00e8 nota per essere un'eccellente scuola per alti dirigenti, tanto da essere stata definita dal The Observer come superiore ad Harvard e alla London Business School; il programma di addestramento dell'azienda viene definito \"The Ultimate Business School\".\nFino al giugno 2006 l'azienda possedeva un ramo nominato \"Mars Electronics International\", che produceva, attraverso il marchio Four Square, macchine distributrici per bevande, macchine per il controllo delle banconote e altri tipi di distributori automatici.\nMars Limited.\nMars Limited (Mars Ltd.) \u00e8 il ramo inglese di Mars, Inc.\nLa compagnia ha sede a Slough, nel Regno Unito e cura la produzione di prodotti esclusivi per il mercato inglese.\nFu fondata nel 1932 da Forrest Mars Senior come sede della Mars Europe.\n lanciando la Mars Bar (lo \"snack\" classico, noto semplicemente come Mars) e altri prodotti poi trasferiti al mercato statunitense.\nUna delle due fabbriche inglesi di Slough nel 2007 ha chiuso e la produzione \u00e8 stata trasferita in Repubblica Ceca e Francia. A queste si affianca un grande stabilimento inaugurato nel 1963 a Veghel, Paesi Bassi e un altro a Viersen, in Germania.\nInoltre l'azienda possiede un impianto a Ballarat, in Australia.\nControversie.\nDurante il Super Bowl del 2007 la Snickers, parte del gruppo Mars, ha mandato in onda uno spot in cui due uomini rispondevano con la violenza ad un bacio accidentale. La campagna venne contestata dalla Human Rights Campaign e da associazioni omosessuali come la GLAAD, che chiesero il ritiro dello spot e della campagna promozionale.\nA partire dal 1\u00ba maggio 2007, molti prodotti Mars in Europa sarebbero diventati inadatti ai vegetariani e a mussulmani, ebrei e ind\u00f9: la compagnia ha annunciato che user\u00e0 caglio (un materiale tratto dallo stomaco dei bovini) e un prodotto della lavorazione della carne di vitello. La campagna promossa dalle societ\u00e0 vegetariane inglesi ha suscitato molto rumore spingendo l'azienda a desistere da tali propositi e a passare all'uso di sole fonti vegetali.\nLa PETA (People for the ethical treatment of animals) ha denunciato i numerosi esperimenti condotti sugli animali e finanziati (quando non direttamente attuati) da Mars Inc., invitando tutti al boicottaggio delle sue merci. Nel rapporto del sito l'azienda viene accusata di:\nProdotti.\nMolti prodotti Mars sono marchi familiari e famosi. Alcune di queste linee di prodotti sono prodotte da Mars; altri sono prodotti da The Wrigley Company."}
{"id": "1164008", "revid": "339392", "url": "https://it.wikipedia.org/wiki?curid=1164008", "title": "ECW One Night Stand", "text": ""}
{"id": "1164010", "revid": "1494169", "url": "https://it.wikipedia.org/wiki?curid=1164010", "title": "Polyphony", "text": "Polyphony (in inglese, \"polifonia\") pu\u00f2 riferirsi a:"}
{"id": "1164015", "revid": "767487", "url": "https://it.wikipedia.org/wiki?curid=1164015", "title": "Mio caro assassino", "text": "Mio caro assassino \u00e8 un film del 1972 diretto da Tonino Valerii.\nTrama.\nIl commissario di polizia Luca Peretti decide di approfondire un caso che ritiene sospetto: un investigatore assicurativo viene ritrovato con la testa mozzata da una ruspa e, subito dopo, l'operaio addetto all'uso della ruspa impiccato. I suoi colleghi pensano a un omicidio colposo, seguito dal suicidio per sensi di colpa, ma Peretti scopre, grazie a un particolare indizio, che l'operaio \u00e8 stato ucciso da qualcun altro. Scopre inoltre che l'investigatore stava indagando sul caso Moroni, un vecchio fatto di rapimento e omicidio: un anno prima Stefania, la piccola figlia di un ricco industriale, era stata rapita e, al momento di pagare il riscatto, anche il padre fu rapito e poi entrambi lasciati morire\nL'investigatore dell'agenzia aveva scoperto qualcosa, e aveva deciso di vendere le informazioni ai familiari delle vittime. Il commissario passa quindi a interrogare le persone collegate alla famiglia Moroni: la madre della bambina, affetta da alcuni problemi mentali sorti dopo la morte della figlia; la maestra dell'asilo; l'anziano zio Beniamino, legato in maniera quasi morbosa alla nipote; lo zio Oliviero, privo di una mano a causa di un vecchio incidente; la moglie di quest'ultimo; lo zio materno, piuttosto facoltoso; e il maggiordomo di famiglia.\nMa nel frattempo l'assassino, nel timore di essere scoperto, uccide di volta in volta le persone implicate nella vicenda, dato che neppure lui sa cosa avesse scoperto esattamente l'investigatore: prima strangola la moglie dello stesso investigatore, poi fa a pezzi con una sega circolare la maestra di Stefania, e infine arriva a uccidere anche Mattia, un barbone che viveva in una piccola baracca vicina al luogo dell'omicidio dell'investigatore assicurativo. Giungendo nel posto dove Stefania e suo padre erano morti, Peretti capisce che, prima di morire, Stefania aveva lasciato un indizio per fare identificare il suo carceriere, forse nascosto dietro uno specchio.\nUna notte, l'assassino tenta di uccidere un'anziana signora venuta inconsapevolmente in possesso dell'oggetto: il colpevole viene per\u00f2 messo in fuga dal commissario che, recuperando lo specchio, scopre chi \u00e8 l'assassino. Assieme alla polizia, Peretti va con l'oggetto a casa della famiglia Moroni, dove racconta la gelosia del colpevole nei confronti del padre della bambina, che ha ucciso la piccola Stefania e suo padre per poi eliminare freddamente vittime innocenti, senza sapere che in realt\u00e0 era destinato al fallimento proprio a causa della prova conservata in quello specchio. Il commissario rivela quindi il dettaglio che gli ha fatto capire la verit\u00e0: Stefania, prima di morire, aveva disegnato sul retro dell'oggetto la figura del suo carceriere, rimarcandone una particolarit\u00e0...la mancanza di una mano..\nDistribuzione e ricezione.\nNegli USA \u00e8 uscito con il titolo \"My Dear Killer\".\nCitazioni e riferimenti.\nQuando la maestra di scuola di Stefania non riesce a dormire e guarda la televisione, si vedono le scene iniziali di \"Django\", di Sergio Corbucci."}
{"id": "1164016", "revid": "78273", "url": "https://it.wikipedia.org/wiki?curid=1164016", "title": "Astrea (sport)", "text": ""}
{"id": "1164021", "revid": "2067895", "url": "https://it.wikipedia.org/wiki?curid=1164021", "title": "Villa Sorra", "text": "Villa Sorra \u00e8 una tenuta storica che sorge nella parte nord del territorio del comune di Castelfranco Emilia. La tenuta \u00e8, dal 1972, di propriet\u00e0 dei Comuni di Castelfranco Emilia, Modena, Nonantola e San Cesario sul Panaro.\nIl giardino storico della villa \u00e8 uno dei pi\u00f9 importanti esempi di giardini romantici dell'Emilia-Romagna. Villa Sorra \u00e8 un esemplare testimonianza di \u201cvita in villa\u201d, antica tradizione che trova origini lontane fin nell'et\u00e0 romana, venuta meno con la caduta dell'Impero e poi ripresa a partire dal Trecento in molte realt\u00e0 italiane, anche a seguito dell'influsso di Francesco Petrarca. Se ci limitiamo al territorio emiliano, tale pratica si comincia a diffondere soprattutto nel XVI secolo, quando il territorio bolognese passa sotto il dominio pontificio. Lesionata in seguito ai terremoti del maggio 2012, nel dicembre 2013 si sono conclusi i lavori che hanno permesso la decadenza delle ordinanze di inagibilit\u00e0 per tutti edifici.\nStoria.\nA partire dalla seconda met\u00e0 del Seicento il modenese Francesco Sorra acquista diversi terreni a Castelfranco nelle localit\u00e0 di Gaggio e Panzano. Castelfranco Emilia allora faceva parte dello Stato pontificio e segnava il confine con il Ducato estense. Nel 1681 Francesco ottiene dal Senato felsineo la cittadinanza bolognese e successivamente villa Sorra, posta a cavallo tra i due territori, per lui, cittadino di Modena e di Bologna e ricco mercante con interessi economici in entrambe le citt\u00e0, anche simbolicamente diviene emblema di questa sua condizione. Forse anche per questo cos\u00ec grande era il suo desiderio che la tenuta si ingrandisse e tramandasse nel tempo la gloria della famiglia. Le sue disposizioni testamentarie del 1690 obbligano infatti il figlio secondogenito Antonio (erede dei beni paterni collocati nel bolognese, mentre al primogenito Andrea verranno lasciati quelli modenesi) a incrementare le dimensioni della propriet\u00e0 e a garantire, attraverso un fedecommesso ristretto alla diretta discendenza maschile, la successione del patrimonio inalienato a un erede che porti il cognome Sorra. \nNel 1698 il duca di Modena, Rinaldo I d'Este, concede a tutti i figli maschi di Francesco Sorra il titolo di conte, ed \u00e8 proprio in quegli anni che Antonio comincia ad acquisire terreni e a costruire nella villa di Panzano una \u201cCasa da Padroni per necessario commodo di villegiare e sopraintendere personalmente alli detti beni\u201d e il bellissimo giardino, gi\u00e0 allora in Emilia uno dei pi\u00f9 notevoli di cui abbiamo notizia.\nAntonio Sorra muore nel 1739 designando come erede il nipote Francesco Maria, figlio del fratello Andrea. Francesco Maria muore senza lasciare eredi diretti: i suoi beni nel bolognese vengono cos\u00ec ereditati da Cristoforo Munarini, figlio primogenito di sua nipote, Eleonora Sassi, sposata al conte Camillo Munarini. A Cristoforo, allora minorenne, viene imposto di sostituire al cognome paterno quello di Sorra, ma in realt\u00e0 egli porter\u00e0 entrambi i cognomi e Palazzo Sorra, nella cartografia dell'epoca, viene indicato anche solo come Palazzo Munarini.\n\u00c8 Cristoforo che, nel 1827, concede alla moglie, la marchesa modenese Ippolita Levizzani, il permesso di trasformare il giardino in stile \u201cromantico inglese\u201d. \nCristoforo Munarini Sorra muore nel 1830 e lascia i suoi beni in parti uguali alla figlia Costanza e al nipote Giacomo Malvasia, concedendo tuttavia l'usufrutto di villa e giardino alla moglie, che potr\u00e0 cos\u00ec continuare i lavori. Egli dispone altres\u00ec che a Costanza succeda lo stesso Giacomo e a lui l'altra sua nipote Eleonora, sorella di Giacomo e moglie di Alessandro Fr\u00f2sini. Stabilisce, infine, che alla morte di questa il patrimonio venga suddiviso in parti uguali tra i figli di lei, non attenendosi quindi al fedecommesso istituito da Francesco Sorra volto a consentire a un unico erede maschio di conservare intatta e sotto il nome dei Sorra la propriet\u00e0. Cos\u00ec, nel 1869, i figli di Eleonora Malvasia Fr\u00f2sini vendono la tenuta al modenese Ludovico Cavazza.\nAlla sua morte, avvenuta nel 1894, gli succede il figlio Ercole. Questi scompare nel 1926 senza lasciare eredi diretti: le sue disposizioni testamentarie prevedono che la propriet\u00e0 passi ai figli del fratello Gian Battista oppure, nel caso di sua mancata discendenza, che la totalit\u00e0 dei beni mobili e immobili venga destinata alla costituzione di un Ente a beneficio dei poveri. Cos\u00ec accade e, nel 1933, viene costituito l'Ente morale \u201cPio Istituto Coniugi Cavazza\u201d, amministrato dall'Arcivescovato di Modena che, nel 1972, cede una frazione della propriet\u00e0 comprendente la villa, il giardino e i poderi \u201cSan Cristoforo\u201d, \u201cConserva\u201d e \u201cGruppo\u201d alla Provincia di Modena e ai Comuni di Modena, Castelfranco Emilia, Nonantola e San Cesario sul Panaro. \nL'ultima modifica all'assetto proprietario della tenuta avviene nel 1983, quando la Provincia di Modena, per il corrispettivo simbolico di 100 lire, vende la sua quota di propriet\u00e0 al Comune di Castelfranco Emilia.\nDescrizione.\nLa villa si erge al centro della tenuta ed \u00e8 stata commissionata dal conte Antonio Sorra, da cui ancora oggi prende il nome, all'inizio del XVIII secolo al progettista Giuseppe Anonio Torri. Il palazzo \u00e8 costituito da un corpo centrale, a pianta quadrata, che ha al suo apice un'altana. Originariamente, la villa aveva un torrino esagonale, che venne, successivamente, demolito nel dopoguerra. Recenti e attendibili studi fanno risalire l'inizio della costruzione agli ultimissimi anni del Seicento e individuano il progettista in Giuseppe Antonio Torri (1655-1713), assistito dall'allievo Francesco Maria Angelini. Al primo, insieme al padre a capo dello studio di progettazione allora pi\u00f9 importante di Bologna, si attribuisce la paternit\u00e0 del progetto generale, al secondo la direzione dei lavori e il loro completamento. Non solo documenti d'archivio fanno propendere per questa nuova ipotesi: anche il raffronto stilistico rende verosimile questa tesi, particolarmente convincente nel caso dello scalone di Palazzo Caprara a Bologna e, soprattutto, della Chiesa di San Domenico a Modena. Per quanto riguarda l'impianto generale, se a prima vista un referente tipologico immediato sembrerebbe essere, ad esempio, il seicentesco Palazzo Albergati di Zola Predosa, un'analisi pi\u00f9 attenta mostra come qui manchi quella fluidit\u00e0 e continuit\u00e0 degli spazi interni tipica delle ville senatoriali bolognesi, e si sentano maggiormente richiami di derivazione cinquecentesca anche illustri, uno per tutti la Rotonda (villa Capra) del Palladio. All'opera dell'Angelini, dicevamo, possiamo invece attribuire le parti decorative, che denotano una cultura pi\u00f9 aggiornata, un barocchetto svincolato dal disegno molto forte dell'impianto tipologico.\nLa villa padronale, costituita da un corpo centrale sovrastato dall'altana, aveva originariamente un pi\u00f9 accentuato volume piramidale dovuto alla presenza di un terzo corpo sovrapposto, ovvero un torrino esagonale che per\u00f2 fu demolito nel dopoguerra in quanto pericolante e mai pi\u00f9 ricostruito. Presenta un blocco compatto alla base e due avancorpi che fiancheggiano le facciate d'ingresso, che risultano cos\u00ec leggermente arretrate. Internamente la villa \u00e8 imperniata sul grande salone centrale ovato a doppio volume sovrastato dalla grande volta a padiglione su pianta ellittica, fulcro intorno al quale ambienti e vani accessori sono simmetricamente e ordinatamente collocati. \nGravitano infatti intorno ad esso due salette, quattro appartamenti (chiamati \u201ca rasetto\u201d, \u201crosso\u201d, \u201cverde\u201d e \u201cgiallo\u201d), la cappella, lo scaloncino all'imperiale e le due contrologge d'ingresso collocate sull'asse principale Est-Ovest. All'interno dell'edificio \u00e8 presente una ricca decorazione pittorica. Sono da segnalare il decoro della sala da musica raffigurante Minerva che incorona le Arti, opera ottocentesca del bolognese Pietro Fancelli (1764-1850), e quello situato nella cappella (La Fede con i quattro Evangelisti, con questi ultimi posti nei raccordi angolari), attribuito al modenese Francesco Vellani (1688-1766). Nel salone centrale troviamo quattro grandi vedute scenografiche realizzate in parete che ne enfatizzano il grande spazio, ovvero Architettura Fantastica (in duplice versione), Atrio Magnifico e Padiglione con Fontana, di tono sostanzialmente barocco. Possiamo citare la partitura decorativa della cappella o la raffinata eleganza della sala \u201calla chinese\u201d, espressioni di un vivace barocchetto, per non parlare della boiserie dorata arrampicata sulle pareti del vano absidale della cappella, o le decorazioni a ramages o a cartouche con inserti floreali presenti in alcune stanze.\nInfine, meritano sicuramente grande attenzione le dodici tempere su iuta che una volta adornavano le due sale del piano nobile, probabilmente realizzate tra il 1730 e il 1740 e oggi, dopo il restauro, sono custodite presso il Palazzo Ducale di Sassuolo, in attesa che siano terminati i restauri della Villa. Mentre le sei tele posizionate nella saletta a Sud rappresentano vedute allegoriche, ozi villerecci e scene di vita campestre (Veduta fantastica, Prospettiva con rovine, Paesaggio e fontana, Veduta con castello, Marina, Paesaggio con architettura), di maggiore interesse risultano essere le tele della sala settentrionale, la cosiddetta \u201cCamera dipinta a Giardino\u201d, perch\u00e9 riproducono fedelmente, quasi fotograficamente, l'impianto settecentesco del giardino. In questa che fu dapprima sala da pranzo e poi utilizzata per il gioco del biliardo, unica con il pavimento in legno, si succedevano in senso orario La peschiera, Facciata orientale della villa, Il giardino visto dai cancelli, Zona centrale del giardino, Facciata occidentale della villa, La prospettiva sulla Montagnola.\nIn una di queste tele, in particolare, possiamo ammirare la raffinata eleganza di villa Sorra al momento della sua costruzione. L'edificio, che fu oggetto di lavori di ristrutturazione gi\u00e0 tra il 1766 e il 1775, risulta essere ancora oggi un'opera di rilevante interesse, nonostante le successive superfetazioni e stratificazioni, restauri un po' affrettati e la demolizione della lanterna.\nNel Settecento, insieme alla villa, vengono costruite anche la scuderia e la ghiacciaia. La scuderia, in particolare, rappresenta un interessante esempio di architettura rurale emiliana. Oltre alle funzioni proprie di ricovero per cavalli, era utilizzata come rimessa, abitazione del custode e serra. Nell'Ottocento, insieme alla ristrutturazione del giardino, viene modificato il piazzale antistante l'ingresso principale con la realizzazione della Cavallerizza, un percorso circolare di 140 metri di diametro circondato da un doppio filare di platani, per il transito delle carrozze dirette alla villa. Alla confluenza dei suoi due viali semisferici, di fronte alla scalinata dell'entrata principale, viene realizzata la fontana, vasca di forma irregolare all'interno della quale \u00e8 presente una scultura disposta su tre livelli. Risale sempre a questo periodo la portineria, grazioso edificio ubicato a lato del cancello d'ingresso e il caseificio, ulteriore testimonianza dell'originale vocazione \u201cproduttiva\u201d del complesso, che non era semplicemente un luogo deputato agli ozi e allo svago ma anche un vero e proprio centro per le attivit\u00e0 agricole.\nCertamente degno di menzione \u00e8 il particolare rapporto della villa con il territorio circostante, rapporto che chiaramente non \u00e8 lasciato al caso ma \u00e8 anzi un aspetto di grandissimo interesse. \nGi\u00e0 abbiamo visto come l'ubicazione della villa, a cavallo tra lo Stato pontificio e il Ducato estense e tenuto conto degli interessi economici della famiglia Sorra, assume valenze particolarmente simboliche. In particolare, poi, la villa viene edificata proprio nel punto di confluenza di due viali ortogonali, assi di riferimento per il disegno complessivo della tenuta, che si vanno a incrociare proprio al centro del salone, effetto che veniva rafforzato dall'asse verticale lungo il quale si sviluppava l'andamento piramidale dell'edificio e che culminava nella lanterna. Da qui volgendosi verso Ovest, il Cavedagnone, una volta lungo quasi due chilometri e ornato da un doppio filare di olmi piramidali, rappresenta la via di accesso principale alla tenuta venendo da Modena. L'asse \u201cattraversa\u201d il salone e prosegue verso Est lungo il giardino dove, oltre la peschiera, si prolungava in un canale navigabile che conduceva alla montagnola-belvedere, con l'edicola e un padiglione vegetale sulla sommit\u00e0 (oggi \u201csostituito\u201d dalla torre principale del castello medioevale), quasi a fare da contraltare al torrino della villa che si trovava proprio di fronte. Se questo \u00e8 l'asse dominante per il disegno generale della tenuta e l'organizzazione dei fondi agricoli, lungo l'asse Nord-Sud vengono invece collocati gli edifici con funzioni di servizio. Esso penetra nel salone attraverso i due affacci principali, dai quali si possono ammirare i viali di ingresso secondari, lungo i quali oggi sono presenti in doppio filare dei pioppi cipressini.\nLa villa diviene cos\u00ec fulcro per l'organizzazione del territorio, in perfetta simbiosi con la pianura circostante. La natura viene sottomessa alla ragione, ordinata e dominata dall'uomo, con i campi di forma regolare delimitati da cavedagne e fossati e le prospettive fatte di siepi, filari e vigneti addobbati a festoni. La campagna \u00e8 quasi un giardino, e proprio con la mediazione del giardino vero e proprio arriva fino all'edificio nobile. La villa quindi non \u00e8 un corpo separato ma, armoniosamente inserita nell'ambiente, simboleggia questo strettissimo legame tra architettura, giardino e paesaggio.\nGiardino storico.\nIl giardino di villa Sorra \u00e8 sicuramente l'elemento di maggior pregio, un vero e proprio gioiello di rara bellezza, anche se forse misconosciuto dal grande pubblico. Parliamo infatti di quello che \u00e8 un caso emblematico nella storia del giardino italiano, certo l'esempio pi\u00f9 rappresentativo di giardino romantico dell'Ottocento estense e da molti ritenuto il pi\u00f9 importante giardino informale presente nella nostra regione. La costruzione del giardino inizia nel Settecento, ed \u00e8 quindi indicativamente contemporaneo alla villa, della quale risultava essere indispensabile completamento in ossequio ai canoni che la costumanza della \u201cvita in villa\u201d prescriveva. Il giardino doveva essere un momento di congiunzione tra il \u201cnecessario commodo di villegiare\u201d e la pianura circostante, imbrigliata e trasformata per scopi produttivi, luogo edenico di delizia e svago e a sua volta esso stesso fonte di reddito in molte delle sue parti, in special modo con la vendita degli agrumi che lo abbellivano. E i Sorra onorarono questo loro obbligo con particolare e forse eccessiva dovizia, tanto che realizzarono uno dei giardini pi\u00f9 notevoli tra quelli appartenuti alla nobilt\u00e0 modenese dell'epoca.\nLa struttura definitiva del giardino settecentesco si deve al contributo determinante di Alessandro e Francesco Cavazza, perito agrimensore il primo e agronomo il secondo. Questo si ispira agli schemi formali dell'epoca, quando l'arte dei giardini aveva arricchito i modelli rinascimentali e barocchi del giardino all'italiana con un linguaggio dominato dal gusto francese, in special modo grazie al contributo di Andr\u00e9 Le N\u00f4tre. La ricostruzione di questo impianto \u00e8 oggi possibile grazie alle sei tempere una volta collocate nella cosiddetta \u201cCamera dipinta a Giardino\u201d, ma \u00e8 anche rinvenibile da uno scritto di un perito pubblico bolognese del 1768 oltre che da una planimetria di epoca napoleonica. Il Malmusi lo descriveva come \u201ccostrutto in quel torno alla maniera francese\u201d, con i caratteristici canali disposti in modo simmetrico rispetto all'asse longitudinale del giardino stesso (ideale prolungamento del Cavedagnone), con grandi siepi a parete che si incontravano ortogonalmente fra loro e con sentieri rettilinei. Oltrepassata la zona a prato intorno alla villa, strutturalmente il giardino vero e proprio cominciava con una zona ad orto con pergolati di viti divisa in quattro parti delimitate da spalliere di siepi, al centro delle quali, nel crocevia dal quale oggi si accede alla serra, si apriva una piazza contornata da siepi foggiate a nicchie e cupole, sorta di salotto en plein air. Seguivano poi, intorno alla peschiera (\u201cgrande vasca a mattoni, con una Tetide graziosa sorgente dalle acque\u201d), una zona a bosco e di seguito tre isole collegate tra loro da ponti in legno: due con alberi da frutta e una terza all'estremit\u00e0 Est del parco, alla quale si accedeva dal canale centrale. Alla base era presente un approdo per le barche, sovrastato da un'edicola contenente \u201cuna statua di Diana divina abitatrice de' boschi\u201d, sovrastata da una montagnola che culminava in un padiglione, belvedere contrapposto alla villa dal quale, nelle giornate limpide, era forse possibile osservare gli abitati di Modena e Bologna, sorta di collegamento ideale, carico di valenze simboliche, tra il Ducato estense e lo Stato pontificio. Tutto il giardino era quindi rigorosamente geometrico, cos\u00ec come richiesto dalla moda del tempo, ideale prosecuzione degli ambienti signorili o di corte.\nIl parco rimane inalterato fino al 1827, quando il conte Cristoforo Munarini Sorra permette alla moglie, la marchesa modenese Ippolita Levizzani, di trasformare l'ampio giardino \u201call'inglese\u201d con laghetti e false rovine, allora \u201cdi gran voga\u201d, con la consulenza di Giovanni de' Brignoli di Br\u00fcnnhoff, di origini friulane, professore di botanica e agraria all'universit\u00e0 di Modena e direttore dell'orto botanico di Modena. Durante il Romanticismo, infatti, fu generalizzato l'uso di trasformare, o aggiungere ai giardini geometrici, appendici a carattere pi\u00f9 naturale. A seguito di questa ristrutturazione, che comunque interess\u00f2 in modo particolare solo una parte, quella ad Est della peschiera, i canali diventarono sinuosi, i sentieri tortuosi, sparirono le pareti a siepe, gli alberi da frutta e tutto ci\u00f2 che esprimeva regolarit\u00e0 per dare spazio alle forme irregolari e a tutto ci\u00f2 che la natura spontaneamente offre. Verranno cos\u00ec realizzate zone a prato e a boschetto, sapientemente distribuite e separate da canali e laghetti. Il conte Munarini morir\u00e0 tre anni dopo, senza quindi la possibilit\u00e0 di vedere terminati i lavori. Lo stesso Brignoli dar\u00e0 il suo contributo solo nel periodo iniziale, presto travolto dall'esuberanza della marchesa Ippolita, che di continuo proporr\u00e0 variazioni e aggiunte al progetto originario e di fatto seguir\u00e0 personalmente i lavori fino alla sua morte nel 1860, lavori interrotti temporaneamente solo da eventi di carattere politico, questioni ereditarie e, non ultimi, problemi finanziari, dato che le spese non furono certamente esigue.\nIl giardino presentava, oltre alle piante tipiche del bosco planiziario (soprattutto querce, carpini, frassini, olmi e aceri), anche piante esotiche (\u201cgiapponici ligustri\u201d, \u201cpruno lusitanico\u201d) e conifere come abeti, pini e cipressi. Dai documenti storici risulta che nella serra venivano tenute anche piante centenarie di limoni e cedri, nonch\u00e9 specie assai rare provenienti dal Nepal, dal Giappone e dall'Olanda. Esso fu inoltre arricchito da elementi architettonici, tutti realizzati durante i lavori di ristrutturazione, che qui di seguito brevemente descriviamo con l'aiuto delle note del Malmusi. Le false rovine medioevali collocate nella terza isola (\u201c\u2026un avanzo di smantellato castello, e di merlate muraglie, ti annunzia che quel sito fu antico teatro di assalti guerrieri\u2026 non ti lascia dubbio non abbiasi voluto accennare al XIII o al XIV secolo\u2026\u201d), con le torri che vanno a rimpiazzare l'antica montagnola-belvedere, \u201ca simulare la ricordanza di estrema difesa\u2026 che per un ponte levatoio posto al culmine quasi della minore, si passa a rinserrarsi nella maggiore\u201d, opera del giardiniere paesista modenese Tommaso Giovanardi con l'ausilio dell'ingegner Giuseppe Toschi. Sotto le rovine del castello nel 1839 vengono realizzate le grotte, per opera dello scenografo Camillo Crespollani con \u201copra pazientissima di\u2026 mastro Carlo Stancari di Gaggio\u201d, alle quali si accede \u201cper interni anditi e angusti recessi\u201d e dove si immaginava che \u201cin notturne congreghe gavazzassero orgiando i temuti scherani, e gli ardimentosi bravi del Signore della rocca\u201d. I \u201csimulati avanzi delle Terme, giacenti alla riva del lago\u2026 un lontano ricordo delle Terme di Diocleziano\u201d, costruite in mattoni di argilla e ricoperte di rocce e tufo per opera del paesista bolognese Ottavio Campedelli, al quale si devono anche il finto \u201cabbandonato scalo\u201d e il terrazzo, la cui parte sottostante \u00e8 raggiungibile percorrendo un suggestivo sentiero scavato nel terreno e dalla quale si pu\u00f2 godere di una delle vedute pi\u00f9 suggestive del parco.\nNel 1842 \u201csuperba sorse\u2026 l'aranciera ad undici ampie arcate a sestacuto, sullo stile gotico-tedesco del XIII secolo\u201d, opera dell'ingegnere bolognese Cesare Perdisa. Al Brignoli con l'ausilio del conte Prospero Grimaldi si deve la capanna dei giochi d'acqua, \u201cpovera stanza di un romito\u201d, dentro la quale, inaspettatamente, si cela \u201cla splendida sala dell'opulento, che ama talora ricrearsi in quel solitario recesso cogli odorosi libamenti delle fumanti americane spume\u201d, sorta di Kaffeehaus che internamente ricorda l'architettura della villa, \u201cove sei allettato ad inoltrarti, ma ti si tende un agguato\u201d, perch\u00e9 \u201cun nembo di sottilissimi spruzzi d'acqua ti assale d'improvviso da cento parti\u201d, forse per ricordare al visitatore \u201ccome nel cammino della vita siano facili ad incontrarsi non previste pene, ed occulti dolori, ove pi\u00f9 si cercano gioie e godimenti\u201d. Al solo Grimaldi \u00e8 invece attribuita la progettazione \u201cdell'ampia e vastissima cesta\u201d che troviamo di fronte, che una volta ospitava fioriture stagionali. Nei pressi era altres\u00ec presente \u201cin mezzo ad una cerchia di rose la simbolica statua di una donna coronata di fiori\u2026 regina del luogo\u201d, opera del plastico modenese Luigi Righi. Se il progetto di costruire una cappelletta forse non fu mai attuato, venne invece realizzata la \u201cCapanna peschereccia\u201d al cui fianco \u00e8 presente l'imbarcadero, sotto al quale, protetto da una tettoia, veniva riposto il \u201cBucintoro\u201d, che nelle \u201csere ridenti salp\u00f2 al sereno lume di estiva luna quelle acque, carico di amabili donne, e di fiorente giovent\u00f9, fra le magiche armonie del flauto e del liuto, alternate talora dalle incantevoli note di una cara voce\u201d, momenti celebrati dalla statua marmorea di un trovatore posta l\u00ec vicino in mezzo a un tappeto di fiori, oggi andata perduta, cos\u00ec come il capanno della caccia, del quale restano solo poche tracce, e il labirinto, posizionato a Nord oltre il canale e al quale si accedeva mediante un ponte in ferro girevole di cui \u00e8 rimasto solo il perno centrale. Infine, nel lago fu ricavata \u201cuna romita isoletta con funerario monumento, eretto ad onorare la fedelt\u00e0 di povero cane\u2026 richiamando all'animo l'idea della mestizia e dell'abbandono\u201d.\nNel giardino di villa Sorra compare quasi tutto il repertorio del giardino romantico, secondo i precetti divulgati in Italia, tra gli altri, da Ercole Silva, Luigi Mabil e propugnati dallo stesso Brignoli. Esso deve raccogliere al suo interno diverse scene naturali e architetture che hanno appunto lo scopo di suscitare nel visitatore particolari sentimenti. L'acqua ne diviene l'elemento essenziale, in forma di canali, fiumi e laghi, possibilmente navigabili e abbelliti dalla presenza di isolette. Deve altres\u00ec contenere capanne, luoghi per il riposo, ma anche rocche, badie e castelli. Le piante, infine, vanno collocate studiandone i colori, gli odori e le forme, il terreno alzato e abbassato in modo da ricreare percorsi adatti in ogni momento della giornata e nelle diverse stagioni dell'anno. Nel 1852 venne istituito un regolamento per \u201c\"forestieri che potessero intervenirvi\"\u201d al fine di regolare l'afflusso dei numerosi visitatori.\nFilmografia.\nLa villa \u00e8 stata usata come set dal regista Pier Paolo Pasolini per il suo ultimo film: \"Sal\u00f2 o le 120 giornate di Sodoma\" (1975)."}
{"id": "1164024", "revid": "1684799", "url": "https://it.wikipedia.org/wiki?curid=1164024", "title": "Golden", "text": ""}
{"id": "1164025", "revid": "74173", "url": "https://it.wikipedia.org/wiki?curid=1164025", "title": "Cossack", "text": "Cossack \u00e8 una citt\u00e0 fantasma situata nel nordovest dell'Australia.\nSi tratta del pi\u00f9 vecchio porto della regione di Pilbara e nella seconda met\u00e0 del XIX secolo era il porto di riferimento della citt\u00e0 di Roebourne, situata 12\u00a0km all'interno. In quel periodo era inoltre un importante centro per la pesca delle perle, ma la sua importanza decadde rapidamente assieme al suo hinterland.\nOggi \u00e8 un centro turistico abbastanza noto, grazie anche all'opera di restauro degli edifici principali, che erano stati costruiti tra il 1869 e il 1890 in solida pietra, per poter resistere ai frequenti cicloni. Il pi\u00f9 importante \u00e8 l'edificio del Tribunale, sulla via principale, costruito nel 1885-86 e che attualmente ospita un museo. Altri edifici ristrutturati sono l'Ufficio postale, l'Ufficio telegrafico e la Stazione di Polizia con l'annessa prigione."}
{"id": "1164026", "revid": "119301577", "url": "https://it.wikipedia.org/wiki?curid=1164026", "title": "Rakeback", "text": "La rakeback \u00e8 la quota di rake, o commissioni, restituita ai giocatori di poker online in seguito al conseguimento di determinati obiettivi. \nSolitamente la percentuale di rake restituita aumenta con l'aumentare della rake totale pagata. Pi\u00f9 sono i soldi scommessi e maggiore sar\u00e0 la parte di commissioni che verr\u00e0 restituita al giocatore sotto forma di denaro reale, punti, accessi gratuiti a tornei o beni materiali.\nQuesta pratica ha lo scopo di fidelizzare i giocatori e di incentivarli a generare pi\u00f9 rake possibile, aumentando quindi le entrate della sala. In cambio il giocatore potr\u00e0 ridurre l'impatto della rake sulle sue vincite complessive ottenendo un vantaggio rispetto ai giocatori occasionali.\nVoci correlate.\nCash game"}
{"id": "1164029", "revid": "767487", "url": "https://it.wikipedia.org/wiki?curid=1164029", "title": "Giovanni Stefano Marucelli", "text": "Biografia.\nBen poco si sa riguardo alle sue origini. Alcuni autori ritengono probabile una sua origine fiorentina, o comunque toscana, mentre altri ancora affermano provenisse dall'Umbria, da Spoleto in particolare. \nDi certo sappiamo che arriv\u00f2 giovinetto in Toscana e si domicili\u00f2 in Pisa poco dopo il 1600, dove fu allievo di Andrea Boscoli.\nFu pittore, architetto e ingegnere apprezzato nella sua patria adottiva pisana, tanto da ricoprire per molto tempo incarichi importanti per l'Ufficio dei Fiumi e Fossi. Mor\u00ec nel 1646, ma alcuni autori posticipano tale evento al 1656.\nIn alcuni documenti conservati nell'Archivio di Stato di Pisa, tra cui troviamo un suo testamento dettato dal letto di morte, si afferma che egli mor\u00ec all'et\u00e0 di 71 anni, mentre dalla datazione usata si pu\u00f2 evincere che il decesso avvenne ai primi del dicembre del 1653 (1654 s.p.), per cui andrebbe spostata anche la sua presunta data di nascita, precisamente al 1582.\nIn molti testi viene indicato con il cognome leggermente diverso, come Maruscelli, Maruscielli, o Marscelli, il che pu\u00f2 in parte essere indicato come causa della sostanziale confusione riguardo alla sua biografia.\nOpere artistiche.\nL'opera principale \u00e8 senza dubbio il \"Convito di Abramo ai tre Angioli\", nell'abside del Duomo di Pisa, dipinto intorno al 1628. Posto nel terzo ordine delle pitture, tale opera \u00e8 la prima da destra e all'epoca venne ammirata \u00abper la felicit\u00e0 dell'invenzione, non meno che per la vaghezza delle tinte\u00bb.\nAltri suoi dipinti sono:\nNella chiesa di San Francesco di Pisa, sull'altare del braccio destro del transetto troviamo un Trittico eseguito da vari autori di epoche diverse: una di queste opere \u00e8 il \"Sant'Antonio col Bambin Ges\u00f9\", eseguito da Ventura Salimbeni con l'ausilio del Marucelli, che vi aggiunse il Bambino.\nNel 1608 il pittore successe a Filippo Paladini nel lavoro di rifacimento del Palazzo dell'Orologio, nel quartiere di S. Maria di Pisa; lavoro compiuto, pare, solo sulla facciata maggiore, della cui ricca decorazione non resta oggi che qualche traccia.\nNello stesso periodo, tra il 1608 e il 1609, l'artista venne incaricato di ornare, ad affreschi allegorici, la facciata del Palazzo del Collegio Puteano di Pisa. Tale facciata venne restaurata verso il 1895 da Domenico Fiscali, senza tuttavia riuscire a preservarne l'integrit\u00e0.\nAlcuni autori ritengono probabile un suo rilevante contributo alla realizzazione delle opere pittoriche del Palazzo dei Consoli del Mare di Pisa, tradizionalmente attribuite a Bernardino Poccetti.\nSono a lui attribuite anche alcune figure dipinte intorno all'altare di sinistra della chiesa di San Matteo di Pisa, oggi in pessimo stato di conservazione. Tali pitture sarebbero state per\u00f2 realizzate nel 1654, cio\u00e8 successivamente al 1646, anno di morte del Marucelli secondo l'opinione della maggior parte degli esperti."}
{"id": "1164041", "revid": "1226", "url": "https://it.wikipedia.org/wiki?curid=1164041", "title": "Stanley Weinbaum", "text": ""}
{"id": "1164046", "revid": "7", "url": "https://it.wikipedia.org/wiki?curid=1164046", "title": "Eccidio della Benedicta", "text": ""}
{"id": "1164047", "revid": "124889531", "url": "https://it.wikipedia.org/wiki?curid=1164047", "title": "Club de F\u00fatbol Pachuca", "text": "Il Club de F\u00fatbol Pachuca, pi\u00f9 semplicemente Pachuca, \u00e8 una societ\u00e0 calcistica di Pachuca, in Messico. Milita nella Primera Divisi\u00f3n messicana.\nFondato nel 1901, \u00e8 il club di pi\u00f9 vecchia fondazione tra quelli della Primera Divisi\u00f3n nazionale. Dal 1998 milita ininterrottamente nella Primera Divisi\u00f3n messicana. Da allora \u00e8 uno dei club di maggiore successo nel panorama nazionale, avendo conquistato 6 campionati nazionali, 5 Coppe dei Campioni CONCACAF (2002, 2007, 2008, 2010 e 2017) e una Coppa Sudamericana (2006), torneo, quest'ultimo, organizzato dalla CONMEBOL, la federcalcio sudamericana, e di cui il Pachuca \u00e8 stato il primo vincitore messicano. Il club vanta inoltre un successo nella SuperLiga nordamericana (2007).\nIl Pachuca ha partecipato a tre edizioni della Coppa del mondo per club FIFA. Nel 2007 e nel 2010 \u00e8 stato sconfitto per 1-0 all'esordio ed eliminato dal torneo, rispettivamente dall'\u00c9toile du Sahel e dal Mazembe. Nel 2008 si \u00e8 invece classificato quarto, venendo eliminato in semifinale dalla LDU Quito. Disputa le partite interne allo Stadio Hidalgo.\nStoria.\nIl Pachuca Athletic Club nacque nel 1901 su iniziativa di alcuni minatori britannici emigrati dalla Cornovaglia che lavoravano per la Compa\u00f1\u00eda Real del Monte y Pachuca. Il gruppo praticava il calcio nel tempo libero dal lavoro nelle miniere di propriet\u00e0 di William Blamey. Fu Alfred C. Crowle a introdurre ai minatori la pratica sportiva, insegnando loro le regole del calcio.\nIl 19 luglio 1907 fu costituita ufficialmente la Primera Divisi\u00f3n messicana e il Pachuca ne fu uno dei membri fondatori.\nNel 1908 in squadra entr\u00f2 il primo messicano, David Islas. Dal 1910 al 1912, a causa della rivoluzione messicana, il calcio messicano fu decimato: rimasero solo tre club, tra cui il Pachuca. Nel 1915 la maggior parte dei calciatori del club era di nazionalit\u00e0 messicana. Dal 1917 al 1920 il Pachuca dell'allenatore britannico Alfred C. Crowle vinse due titoli nazionali. Nel 1921 gran parte dei calciatori si spost\u00f2 a Citt\u00e0 del Messico.\nDopo decenni di crisi, nel 1967 la squadra vinse il campionato di Segunda Divisi\u00f3n e torn\u00f2 in Primera. Nei primi anni '70 il club retrocesse nuovamente in seconda serie. La promozione in Primera non arriv\u00f2 prima della stagione 1992-1993, ma il ritorno in seconda serie fu immediato. Con la creazione della Primera Divisi\u00f3n A, poi ridenominata Liga de Ascenso, in luogo della Segunda Divisi\u00f3n, nel 1994, il Pachuca fu da subito una delle squadre di vertice, ma perse lo spareggio-promozione con l'Atl\u00e9tico Celaya. Nel 1995-1996, vincendo la Primera A, torn\u00f2 finalmente in Primera Divisi\u00f3n, ma anche in tal caso la retrocessione dalla massima serie fu immediata.\nCon la suddisivisione della stagione in due porzioni (inverno ed estate), il Pachuca vinse il torneo invernale e, battendo il Tigrillos nella finale dei play-off, riguadagn\u00f2 la massima serie nel 1997-1998. Nel 1998-1999, sotto la guida di Javier Aguirre, ottenne la salvezza in Primera per la prima volta dopo trent'anni, grazie ad un pareggio contro l' allo Stadio Azteca di fronte a 30.000 spettatori.\nNel torneo invernale del 1999, contro tutti i pronostici, il Pachuca vinse per la prima volta nella propria storia il titolo messicano, superando il grazie al golden goal dell'argentino Alejandro Glaria. Il successo valse la partecipazione alla Copa Merconorte. Nel 2001 la squadra di Aguirre fu finalista del torneo estivo del campionato messicano, ma perse contro il all'Estadio Corona di Torre\u00f3n. Questo periodo fu segnato dalla tragica scomparsa del calciatore Pablo Hern\u00e1n G\u00f3mez, morto in un incidente d'auto il 29 gennaio 2001. Alla fine del 2001 Aguirre fu chiamato ad allenare il e fu rimpiazzato da Alfredo Tena, che condusse il Pachuca alla finale del torneo invernale del 2001. Contro il all'Estadio Universitario il Pachuca si aggiudic\u00f2 il suo secondo titolo nazionale.\nNel 2001 il Pachuca divenne il primo club calcistico professionistico del Messico a festeggiare i 100 anni di storia.\nNel 2002 vinse la CONCACAF Champions' Cup, battendo in finale i connazionali del e laureandosi campione del Centro America per la prima volta.\nNel 2003 la squadra allenata da V\u00edctor Manuel Vucetich vinse il terzo titolo nazionale, battendo ancora il Tigres UANL, ancora una volta nello stadio dei rivali. Dal 2003 al 2006 il club non riusc\u00ec per due volte consecutive ad approdare ai play-off del campionato, ma il presidente Jes\u00fas Mart\u00ednez promise un ritorno ai vertici della Primera Divisi\u00f3n.\nCon la vittoria del Clausura 2006 in finale contro il , arrivata dopo il primo posto nella stagione regolare, ottenne per la prima volta il successo in campionato disputando il ritorno della finale in casa. Nel dicembre 2006 il Pachuca vinse la Coppa Sudamericana, battendo nella doppia finale il .\nNell'aprile 2007 il Pachuca si aggiudic\u00f2 la CONCACAF Champions' Cup, battendo in finale il e ottenendo cos\u00ec il suo secondo alloro continentale.\nIl 27 maggio 2007 vinse anche il quinto titolo messicano, il Clausura 2007, sconfiggendo in finale l'. In 17 mesi vinse dunque 4 trofei, 2 nazionali e 2 internazionali.\nNel 2007 il Pachuca vinse la SuperLiga nordamericana nella prima edizione di questa competizione, riservata a squadre messicane e statunitensi. In finale prevalse sul ai rigori (1-1 dopo 120 minuti di gioco). Per il Pachuca fu il quinto trofeo vinto in 15 mesi.\nGrazie al successo in campionato pot\u00e9 disputare anche la CONCACAF Champions' Cup 2008, torneo in cui si conferm\u00f2 campione del Centro America battendo, nell'aprile 2008, il nella doppia finale.\nNel Clausura 2009 arriv\u00f2 a disputare la finale, persa contro il . Nell'aprile 2010 vinse la CONCACAF Champions League battendo in finale i connazionali del Cruz Azul. Nel Clausura 2010 (denominato Bicentenario 2010) fu sconfitto in semifinale dal .\nNel Clausura 2014 giunse in finale, ma perse contro il dopo i tempi supplementari. Il nuovo titolo arriv\u00f2 nel Clausura 2016, che il Pachuca vinse battendo nella doppia finale il .\nNell'aprile 2017 ha vinto la sua quinta CONCACAF Champions League battendo nella doppia finale i connazionali del Toluca. Grazie al successo ha partecipato, nel dicembre 2017, alla Coppa del mondo per club FIFA, dove ha eliminato il prima di perdere la semifinale contro il , per poi vincere la finale di consolazione contro l'Al-Jazira e ottenere il terzo posto finale."}
{"id": "1164049", "revid": "1718925", "url": "https://it.wikipedia.org/wiki?curid=1164049", "title": "Woman (Ivana Spagna)", "text": "Woman, pubblicato nel 2002 \u00e8 il dodicesimo album della cantante Spagna, il primo inciso per un'altra etichetta dopo la chiusura del contratto con la Sony Music.\nL'album, pubblicato dalla casa discografica B&amp;G e inizialmente distribuito dalla Self, contiene 8 tracce in inglese, due in spagnolo e una in francese. Il disco, pubblicato nell'ottobre 2002 in confezione digipack con allegato un mini calendario con foto di Spagna in chiave sexy, ha segnato il ritorno della cantante a sonorit\u00e0 pop e dance pi\u00f9 ritmate.\nEsiste una seconda versione dell'album stampata nel 2003, con una diversa copertina (tratta da una foto precedentemente inserita nel booklet della prima stampa) e affidata per la distribuzione alla Universal (cos\u00ec come l'ultimo singolo \"Do it with style\"): questa seconda versione del cd contiene anche il brano \"No digas te quiero\", versione in spagnolo e con un diverso arrangiamento di \"Never say you love me\".\nI singoli promozionali estratti dall'album sono stati nell'ordine: \"Never say you love me\"(giugno 2002, corredata da un videoclip ambientato in caserma in cui Spagna, circondata da aiutanti ballerini, sfoggia il suo rinnovato look), \"Woman\" (autunno 2002), \"Tears of love\"(Natale 2002) e \"Do it with style\"(estate 2003).\n\"Never say you love me\" e \"Do it with style\" sono stati pubblicati anche come cd singoli, raggiungendo rispettivamente le posizioni numero 27 e numero 36 della classifica dei singoli pi\u00f9 venduti.\nEdizione spagnola.\nL'album \u00e8 stato pubblicato su licenza anche in Spagna a cura dell'etichetta Disco Loco.\nLa versione in spagnolo e con un diverso arrangiamento del brano \"Never say you love me\", \"No digas te quiero\", \u00e8 stata presentata da Spagna in anteprima al campionato di windsurf delle isole Canarie e utilizzata come singolo apripista per l'album sul mercato spagnolo dove ottiene un buon successo radiofonico.\nIl secondo singolo per la Spagna fu \"Mas all\u00e0 del cielo azul\".\nSuccessi di vendita.\nAnche a causa di una distribuzione lacunosa e molto disomogenea, soprattutto nelle prime settimane dalla sua uscita, l'album, a differenza dei due cd singoli da esso estratti, non fece mai la sua comparsa nelle classifiche FIMI.\nTuttavia nel 2003, ad un anno dal lancio, \"Woman\" ha ottenuto il Disco di platino per le oltre 100.000 copie distribuite, riconoscimento consegnato alla cantante da Carlo Conti durante una puntata de I raccomandati."}
{"id": "1164051", "revid": "1728", "url": "https://it.wikipedia.org/wiki?curid=1164051", "title": "Magrebino", "text": ""}
{"id": "1164052", "revid": "1788047", "url": "https://it.wikipedia.org/wiki?curid=1164052", "title": "FIFA Futsal World Championship 1996", "text": "Il terzo FIFA Futsal World Championship, disputato nel 1996 in Spagna, \u00e8 la terza edizione di un torneo per squadre nazionali di calcio a 5 organizzato dalla FIFA, organismo che amministra tale sport in ambito mondiale.\nAi nastri di partenza della manifestazione si presentano sedici formazioni divise in quattro gironi da quattro squadre, le partite vengono disputate con la seguente modalit\u00e0: i quattro gironi di qualificazione negli impianti sportivi di Murcia e Segovia, i gironi della seconda fase a Castell\u00f3n de la Plana, mentre semifinali e finale a Barcellona, per un totale di quaranta gare.\nIl torneo \u00e8 segnato dalla nuova affermazione di un Brasile giunto al suo terzo alloro consecutivo, in finale la squadra verdeoro, davanti a 15.500 spettatori in netta maggioranza spagnoli, liquida i padroni di casa della Spagna per 6-4 dopo aver chiuso il primo tempo sul 3-1. Il Brasile \u00e8 la stella sudamericana in uno sport dove le formazioni europee in massa arrivano alle fasi conclusive della manifestazione: dopo i verdeoro si piazzano rispettivamente Spagna, Russia, Ucraina ed Italia, mentre le altre due squadre europee presenti alla manifestazione giungono ai due gironi di qualificazione tra le otto migliori squadre del mondo."}
{"id": "1164060", "revid": "228587", "url": "https://it.wikipedia.org/wiki?curid=1164060", "title": "OpenWebNet", "text": "OpenWebNet \u00e8 un protocollo di comunicazione progettato e sviluppato da Bticino a partire dal 2000.\nTale protocollo nasce per astrarre il bus di campo SCS, consentendo l'interazione con tutte le funzioni rese disponibili dal sistema di domotica MyHome tramite l'utilizzo di software.\nL'evoluzione recente permette di utilizzare il protocollo \"OpenWebNet\" per interagire con diversi sistemi di home automation (ad esempio i sistemi basati su bus KNX e DMX) mediante l'utilizzo di appositi gateway.\nLo standard \"OpenWebNet\" \u00e8 divulgato sulla community MyOpen.\nProtocollo OpenWebNet.\nIl protocollo \u00e8 pensato per essere indipendente dal mezzo di comunicazione utilizzato. Ad esempio \u00e8 possibile utilizzare un applicativo su pc collegato o via ethernet o via seriale RS232 o via USB ad un gateway direttamente connesso al sistema domotico da controllare.\nChiunque pu\u00f2 richiedere l'estensione dei messaggi che costituiscono il linguaggio di interazione con il campo.\n\u00c8 sufficiente proporre la propria RFC che verr\u00e0 esaminata e divulgata se risponde ai requisiti della sintassi dell\"'OpenWebNet\".\nSintassi.\nUn messaggio \"OpenWebNet\" \u00e8 strutturato con campi successivi che via via specificano il dettaglio dell'informazione contenuta; esso \u00e8 caratterizzato da una struttura con campi a lunghezza variabile separati dal carattere speciale \u2018*' e chiuso con \u2018##'.\nI caratteri ammessi nei campi sono numeri e il carattere '#'.\nLa struttura di un messaggio \u00e8 dunque:\n *campo1*campo2*...*campoN##\nAd oggi \u00e8 ammessa la seguente tipologia di campi:\nCHI\nIndividua la funzione dell'impianto domotico interessata al messaggio OpenWebNet in questione.\nAd esempio: CHI = 1, individua i messaggi per la gestione dell'illuminazione\nDOVE\nIndividua l'insieme di oggetti interessati al messaggio.\nPu\u00f2 essere un singolo oggetto, un gruppo di oggetti, un ambiente specifico, l'intero sistema, etc.\nPer ogni CHI (e quindi per ogni funzione) viene specificata una tabella dei DOVE.\nIl tag DOVE pu\u00f2 anche contenere dei parametri (facoltativi) specificati in questo modo: DOVE#PAR1#PAR2...#PARn.\nEsempio di dove: tutte le luci del gruppo 1, il sensore 2 della zona 1 del sistema di antifurto, etc...\nCOSA\nIndividua o un'azione da compiere o uno stato da leggere.\nPer ogni CHI (e quindi per ogni funzione) viene specificata una tabella dei COSA.\nIl campo COSA pu\u00f2 anche contenere dei parametri (facoltativi) specificati in questo modo: COSA#PAR1#PAR2...#PARn.\nEsempio di azioni: accendi luce, dimmer al 75%, abbassa tapparella, accendi radio, ecc. \nEsempio di stati: luce accesa, allarme attivo, batteria scarica, ecc.\nGRANDEZZA\nIndividua una grandezza che caratterizza l'oggetto a cui fa riferimento il messaggio.\nPer ogni CHI (e quindi per ogni funzione) viene specificata una eventuale tabella delle GRANDEZZE.\n\u00c8 possibile richiedere/leggere/scrivere il valore di una grandezza. Ad ogni grandezza sono associati un numero prefissato di valori, specificati dal campo VALORE\nEsempio di grandezza: la temperatura di un sensore, il volume di un altoparlante, la versione firmware di un dispositivo.\nVALORE\nIndividua il valore letto o da scrivere della grandezza richiesta/letta/scritta nel messaggio.\nMessaggi.\nSono individuabili 4 tipologie di messaggi OpenWebNet\n\"Messaggi di Comando / Stato\"\n *CHI*COSA*DOVE##\n\"Messaggi di Richiesta Stato\"\n *#CHI*DOVE##\n\"Messaggi di Richiesta/Lettura/Scrittura Grandezza\"\n Richiesta:\n *#CHI*DOVE*GRANDEZZA##\n Lettura:\n *#CHI*DOVE*GRANDEZZA*VALORE1*...*VALOREn##\n Scrittura:\n *#CHI*DOVE*#GRANDEZZA*VALORE1*...*VALOREn##\n\"Messaggi di Acknowledge\"\n ACK:\n *#*1##\n NACK:\n *#*0##\nGateway OpenWebNet.\n\u00c8 possibile interagire con i bus di campo mediante dei gateway.\nEsistono due tipologie di gateway che comunicano mediante diversi standard di comunicazione:\nGateway ethernet\nSono dei web server embedded, che funzionano da traduttore tra i messaggi OpenWebNet trasmessi su protocollo TCP/IP e i messaggi del bus di campo da controllare.\n\u00c8 possibile controllare tre diversi bus di campo:\nGateway USB / RS232\nSi tratta di un gateway che funziona da traduttore tra i messaggi OpenWebNet trasmessi porta USB e/o sulla porta Seriale RS232 e i messaggi del bus di campo SCS.\nEsempi.\nEsempi di messaggi OpenWebNet\nSpegnimento della luce di indirizzo 77\n *1*0*77##\nCHI = 1\nCOSA = 0\nDOVE = 77\nAttivazione dello scenario 1 del modulo scenari di indirizzo 23\n *0*1*23##\nCHI = 0\nCOSA = 1\nDOVE = 23\nRichiesta stato del termostato di indirizzo 1\n *#4*1##\nCHI = 4\nDOVE = 1\nRichiesta temperatura misurata dal termostato di indirizzo 44\n *#4*44*0##\nCHI = 4\nDOVE = 44\nGRANDEZZA = 0\nTemperatura misurata dal termostato di indirizzo 44\n *#4*44*0*0251*2##\nCHI = 4\nDOVE = 44\nGRANDEZZA = 0\nVALORE1 = 0251 (T=+25,1\u00a0\u00b0C)\nVALORE2 = 2 (Impianto in modalit\u00e0 \"condizionamento\")\nImposta volume in ambiente 2 al 50%\n *#16*#2*#1*16*##\nCHI = 16\nDOVE = 2\nGRANDEZZA = 1\nVALORE1 = 16"}
{"id": "1164063", "revid": "1782831", "url": "https://it.wikipedia.org/wiki?curid=1164063", "title": "Waitakere United", "text": "Il Waitakere United \u00e8 una societ\u00e0 calcistica neozelandese con sede nella citt\u00e0 di Waitakere. Fondata nel 2004 e militante nella massima divisione neozelandese, disputa le partite interne nel Fred Taylor Park di Waitakere.\nIl club ha partecipato alla Coppa del mondo per club FIFA 2007 in qualit\u00e0 di vincitore della OFC Champions League 2006-2007. Nella rassegna iridata \u00e8 stata eliminata nel turno preliminare dalla squadra iraniana del Sepahan, che ha battuto i neozelandesi per 3-1. L'anno successivo ha partecipato nuovamente alla Coppa del mondo per club FIFA 2008 in qualit\u00e0 di vincitore della OFC Champions League 2007-2008. In tale torneo \u00e8 stata sconfitta nel turno preliminare dalla squadra australiana dell'Adelaide United, col punteggio di 2-1.\nIl club ha una rivalit\u00e0 storica con i \"cugini\" dell'Auckland City."}
{"id": "1164068", "revid": "287204", "url": "https://it.wikipedia.org/wiki?curid=1164068", "title": "Last ride power bomb", "text": ""}
{"id": "1164071", "revid": "44627", "url": "https://it.wikipedia.org/wiki?curid=1164071", "title": "Funzione non crescente", "text": ""}
{"id": "1164072", "revid": "44627", "url": "https://it.wikipedia.org/wiki?curid=1164072", "title": "Funzione non decrescente", "text": ""}
{"id": "1164086", "revid": "117060811", "url": "https://it.wikipedia.org/wiki?curid=1164086", "title": "Apparato iuxtaglomerulare", "text": "L'apparato iuxtaglomerulare (o \"juxtaglomerulare\") \u00e8 una struttura che fa parte del rene che controlla l'attivit\u00e0 dei singoli nefroni, le unit\u00e0 morfo-funzionali del rene. Esso \u00e8 situato a livello del polo vascolare del corpuscolo renale di Malpighi, a contatto con l'arteriola afferente e una parte del tubulo distale.\nIl nome deriva dalla vicinanza (-iuxta) al glomerulo renale.\nL'apparato iuxtaglomerulare \u00e8 costituito da tre tipi cellulari:\nLa sua funzione principale \u00e8 produrre segnali paracrini diretti alle cellule granulose dell'arteriola afferente, che secernono la renina, un enzima proteolitico coinvolto nella produzione di angiotensina a partire dall'angiotensinogeno ed implicato nei meccanismi di controllo della pressione arteriosa.\nStruttura.\nL'apparato \u00e8 costituito da una componente vascolare e una tubulare.\nLa componente vascolare \u00e8 formata dalla parte terminale dell'arteriola afferente, dalla parte iniziale dell'arteriola efferente e dalla porzione del mesangio situata fuori dal glomerulo (extraglomerulare). Nella componente vascolare si distinguono due tipi di cellule: cellule iuxtaglomerulari e cellule del mesangio extraglomerulare.\nSia le cellule granulari, sia quelle agranulari entrano in sinapsi con terminazioni catecolamminergiche del sistema nervoso simpatico, formando terminazioni di tipo adrenergico. Ci\u00f2 ha portato a supporre che la funzione dell'apparato iuxtaglomerulare sia regolata anche da tale sistema.\nLa componente tubulare \u00e8 costituita dalla \"macula densa\", cio\u00e8 quella zona della branca del Tubulo contorto distale che si trova vicino al polo vascolare del corpuscolo.\nFunzione.\nCellule iuxtaglomerulari.\nCellule iuxtaglomerulari (o juxtaglomerulari), granulari o mioepitelioidi: si trovano nel contesto della tonaca muscolare del tratto terminale dell'arteriola afferente.\nHanno un aspetto intermedio tra cellule muscolari lisce (di cui posseggono l'apparato contrattile acto-miosinico) e cellule secernenti: nel citoplasma di queste cellule si trovano granuli contenenti renina. Pertanto costituiscono presumibilmente dei barocettori della pressione arteriosa, in risposta alla quale secernono nel circolo l'enzima renina (cfr. sistema renina-angiotensina-aldosterone). Sono inoltre presenti enzimi lisosomiali, in particolare fosfatasi e catepsine B.\nCellule del mesangio extraglomerulare.\nCellule del mesangio extraglomerulare, di Goormaghtigh o agranulari: si trovano appunto nel mesangio extraglomerulare, che \u00e8 lo spazio compreso tra le due arteriole afferente ed efferente.\nQueste non contengono granuli, ma sono provviste di pseudopodi tramite i quali sono in contatto con le cellule della macula densa, con le cellule delle arteriole e con il mesangio glomerulare. \u00c8 stato ipotizzato che le cellule di Goormaghtigh costituiscano un collegamento tra il mesangio glomerulare e l'apparato iuxtaglomerulare.\nCellule della macula densa.\nLe cellule della macula densa sono cellule epiteliali cubiche modificate appartenenti all'epitelio del segmento rettilineo del tubulo distale (o segmento spesso ascendente dell'ansa di Henle), nel suo tratto terminale, in cui il tubulo giunge in prossimit\u00e0 del corpuscolo renale, e in particolare nell'angolo tra la terminazione dell'arteriola afferente e l'origine dell'arteriola efferente. La macula densa svolge la funzione di chemocettore, ossia di sensore chimico, specializzato nel rilevare la concentrazione di cloruro di sodio nel liquido tubulare. Una riduzione di tale concentrazione viene percepita dalla macula densa come una riduzione della pressione arteriosa sistemica, poich\u00e9 in questo caso, normalmente, l'escrezione urinaria di sodio si riduce.\nLa macula densa invia quindi alle cellule iuxtaglomerulari dei segnali che portano a un aumento nella produzione di renina, innescando un meccanismo che porta infine all'aumento della pressione arteriosa.\nQuando la concentrazione di sodio diminuisce, esse inviano dei segnali alle cellule iuxtaglomerulari, le quali secernono la renina. Questa proteina dotata di attivit\u00e0 enzimatica trasforma l'angiotensinogeno plasmatico (proteina prodotta dal fegato), in angiotensina I che successivamente verr\u00e0 attivata dall\"'Angiotensin Converting Enzyme\" (ACE), un enzima prodotto dal polmone, divenendo angiotensina II, che provoca una vasocostrizione dell'arteriola efferente del nefrone. L'angiotensina II causa anche il rilascio di aldosterone (un mineralcorticoide), il quale agisce sul tubulo contorto distale causando un aumento del riassorbimento di sodio. Al contrario, un aumento della concentrazione di sodio nel plasma tende ad inibire la secrezione di renina.\nOltre al sistema della renina, la macula densa regola anche un meccanismo di controllo della velocit\u00e0 di filtrazione glomerulare, chiamato feedback tubuloglomerulare. Quando la velocit\u00e0 di filtrazione glomerulare (VFG) aumenta, a livello del tubulo, aumenta il flusso dell'ultrafiltrato e quindi la quantit\u00e0 di sodio che attraversa il tubulo in un dato momento. In questo caso, la macula densa registra l'aumento del sodio, e l'apparato iuxtaglomerulare genera un segnale capace di ridurre e riportare ai livelli normali la VFG, aumentando la resistenza a livello della arteriola afferente; ci\u00f2 provoca una riduzione della pressione idrostatica nei capillari glomerulari e conseguente riduzione della filtrazione. Lo stesso discorso \u00e8 valido nella situazione inversa: quando la VFG diminuisce, il meccanismo di feedback tende a riportarla ai valori normali."}
{"id": "1164087", "revid": "1048993", "url": "https://it.wikipedia.org/wiki?curid=1164087", "title": "Stellan Skarsg\u00e5rd", "text": "Padre degli attori Alexander, Gustaf e Bill Skarsg\u00e5rd, \u00e8 noto soprattutto per aver ricoperto i ruoli del Capitano Tupolev in \"Caccia a Ottobre Rosso,\" di Lewis Tappan in \"Amistad\" (1996), del professor Gerald Lambeu in \"Will Hunting - Genio ribelle\" (1997), di Sputafuoco Bill Turner nella saga di \"Pirati dei Caraibi,\" dello scienziato Erik Selvig nel Marvel Cinematic Universe, e del Barone Vladimir Harkonnen in \"Dune\" (2021).\nPer l'interpretazione di Boris \u0160\u010derbina, Vicepresidente del Consiglio dei Ministri e capo dell'Ufficio per il Combustibile e l'Energia, nella miniserie firmata HBO e Sky \"Chernobyl\" (2019) si \u00e8 aggiudicato il Golden Globe per il miglior attore non protagonista in una serie.\nBiografia.\nMuove i primi passi nel mondo dello spettacolo partecipando nel 1968 alla serie televisiva svedese \"Bombi Bitt e io\" (\"Bombi Bitt och jag\"). Quindi, nel 1972, accede alla Royal Dramatic Theatre, nella quale rimarr\u00e0 per 16 anni. Inizia in questo periodo anche la sua carriera cinematografica, che lo vede comparire in parti di secondo piano in piccole produzioni. Il primo ruolo di rilievo arriva nel 1982 con il film \"Den Enfaldige m\u00f6rdaren\" di Hans Alfredson, partecipazione che gli vale l'Orso d'argento come miglior interprete maschile al Festival del cinema di Berlino, che gli consente in questo modo di raggiungere la notoriet\u00e0 internazionale.\nNel 1988 ottiene un piccolo ruolo nella produzione americana \"L'insostenibile leggerezza dell'essere\" di Philip Kaufman, tratto da un romanzo di Milan Kundera. Raggiunge una maggiore notoriet\u00e0 nel 1996 con \"Le onde del destino\" di Lars von Trier, che vinse il Gran Premio della Giuria al festival di Cannes. Lo stesso anno \u00e8 nel cast di \"Amistad\", di Steven Spielberg. Nel 1997 prende parte al film \"Will Hunting - Genio ribelle\" di Gus Van Sant.\nIl successo commerciale arriva grazie alla saga della Disney Pixar \"Pirati dei Caraibi\": Skarsgard \u00e8 nel cast di \"La maledizione del forziere fantasma\" nel 2006 e di \"Ai confini del mondo\" nel 2007 nel ruolo di Sputafuoco Bill Turner. In seguito appare nel film \"L'ultimo inquisitore\" di Milo\u0161 Forman del 2006, nel 2008 interpreta il ruolo di Bill Anderson in \"Mamma Mia!\", ruolo che riprender\u00e0 in \"Mamma Mia! Ci risiamo\", mentre nel 2009 \u00e8 nel cast di \"Angeli e demoni\", diretto da Ron Howard e basato sull'omonimo romanzo di Dan Brown. Nel 2010 partecipa al film \"Frankie &amp; Alice\" con Halle Berry.\nNel 2011 interpreta Martin Vanger nella rivisitazione di David Fincher di \"Millennium - Uomini che odiano le donne\", film tratto dall'omonimo romanzo svedese. Sempre nel 2011 interpreta l'astrofisico Erik Selvig in \"Thor\" di Kenneth Branagh, ruolo che riprende nel 2012 nel film \"The Avengers\", nel 2013 nel film ' e nel 2015 nel film '.\nNel 2013 veste i panni di Seligman in \"Nymphomaniac\" di Lars von Trier e nel 2015 interpreta il Gran Duca nel film \"Cenerentola\", diretto da Kenneth Branagh, con cui ha lavorato precedentemente nel film \"Thor\". Nel 2017 partecipa al film \"Borg McEnroe\", diretto da Janus Metz Pedersen, in cui interpreta Lennart Bergelin, ex tennista e allenatore di Bj\u00f6rn Borg. Nel 2019 interpreta Boris Shcherbina nella miniserie dell'HBO \"Chernobyl,\" che gli frutta una candidatura ai Premi Emmy e la vittoria ai Golden Globe come miglior attore non protagonista in una miniserie.\nVita privata.\nDal 1975 al 2007 \u00e8 stato sposato con la dottoressa My Guenther. La coppia ha avuto sei figli: Alexander (1976), Gustaf (1980), Sam (1982), Bill (1990), Eija (1992) e Valter (1995). Alexander, Gustaf, Bill e Valter hanno intrapreso la carriera di attori, mentre Eija \u00e8 un'ex-modella.\nNel gennaio 2009 ha sposato la produttrice Megan Everett, da cui ha altri due figli: Ossian (2009), e Kolbj\u00f6rn (2012).\nDoppiatori italiani.\nNelle versioni in italiano dei suoi film, Stellan Skarsg\u00e5rd \u00e8 stato doppiato da:\nDa doppiatore \u00e8 sostituito da:"}
{"id": "1164089", "revid": "122315", "url": "https://it.wikipedia.org/wiki?curid=1164089", "title": "Chiromyiformes", "text": ""}
{"id": "1164100", "revid": "287204", "url": "https://it.wikipedia.org/wiki?curid=1164100", "title": "Rene clement", "text": ""}
{"id": "1164101", "revid": "1504506", "url": "https://it.wikipedia.org/wiki?curid=1164101", "title": "Coordinate lagrangiane", "text": ""}
{"id": "1164107", "revid": "1305772", "url": "https://it.wikipedia.org/wiki?curid=1164107", "title": "Il Vaticano e i crimini sessuali", "text": "Il Vaticano e i crimini sessuali (\"Sex Crimes and the Vatican\") \u00e8 un'inchiesta giornalistica realizzata da Colm O'Gorman nel 2006 e trasmessa originariamente dalla BBC all'interno della propria serie documentaristica \"Panorama\". Il reportage era inteso per documentare gli abusi sessuali a sfondo pedofilo riconducibili ad alcuni membri del clero.\nIl documentario.\nIl documentario dura 39 minuti ed \u00e8 condotto da Colm O'Gorman, vittima di abusi sessuali in et\u00e0 adolescenziale. Questo video accusa di complicit\u00e0 la Chiesa cattolica per il suo atteggiamento protettivo nei confronti dei preti pedofili, invece che dei bambini abusati, e per la sistematica opera di insabbiamento ogni volta che un nuovo caso veniva alla luce. Secondo quanto emerso dalle testimonianze raccolte dalla BBC, la politica di base della Chiesa era sempre la stessa, in Irlanda come negli Stati Uniti o in Brasile: una volta che lo scandalo era venuto alla luce, il vescovo responsabile della condotta di quel prete lo trasferiva in un'altra parrocchia, dove gli abusi continuavano, mentre i bambini che osavano confessare ci\u00f2 che era loro successo venivano minacciati e ridotti al silenzio dagli altri preti.\nIl documentario sottolinea la responsabilit\u00e0 dell'allora cardinale Joseph Ratzinger in questa politica di copertura: questa responsabilit\u00e0 risalirebbe alla promulgazione della lettera \"De delictis gravioribus\", con la quale si poneva sotto un pi\u00f9 stretto controllo del Vaticano ogni processo nei confronti dei preti colpevoli di diversi crimini, tra cui la pedofilia, e che, secondo l'opinione di O'Gorman, avrebbe permesso alla Chiesa di coprire gli scandali con maggior facilit\u00e0.\nSempre secondo il documentario, la causa prima di questa politica repressiva \u00e8 da ricercarsi nel documento emanato dal Sant'Uffizio nel 1962, chiamato \"Crimen sollicitationis\". Questo documento, che venne inviato a tutte le diocesi del mondo, sarebbe custodito nell'Archivio Segreto Vaticano.\nIl video in Italia.\nIl video fu trasmesso dalla BBC ad ottobre 2006. A maggio del 2007 fu sottotitolato in italiano dal blog Bispensiero.it e .\nLa circolazione del video ha creato scandalo, tanto che in quello ecclesiale; esponenti vicini a quest'ultimo hanno preteso scuse formali da parte dei giornalisti della BBC, tacciati di calunnia e invitati a \u00abchinare il capo e chiedere scusa\u00bb ; il quotidiano cattolico \"Avvenire\" ha dedicato uno speciale al caso.\nMichele Santoro ha chiesto e ottenuto dalla RAI di acquisire il documentario per poterlo trasmettere durante la puntata di \"Anno Zero\" \"Non commettere atti impuri\" del 31 maggio 2007, suscitando la ferma opposizione \u2013 fra gli altri \u2013 del presidente della Commissione parlamentare di vigilanza RAI, Mario Landolfi, il quale, tramite una nota, aveva chiesto al direttore generale della RAI Claudio Cappon di non permettere che la transazione andasse a buon fine. Peraltro il segretario generale della Conferenza Episcopale Italiana, mons. Giuseppe Betori, nel sottolineare che \u00abla Chiesa italiana non invoca censure, tiene per\u00f2 al rispetto della verit\u00e0\u00bb ha precisato che la CEI non si \u00e8 opposta alla trasmissione del controverso documentario della BBC, ma ha auspicato piuttosto che venissero evidenziate anche quelle che essa riteneva \u00abfalsit\u00e0 di fatto\u00bb contenute nel filmato. La Rai, dopo svariate reazioni che miravano a impedire la messa in onda del film, ha acquistato il documentario e ha permesso alla trasmissione televisiva di Rai 2 \"Anno Zero\", condotta da Michele Santoro, di mandarlo regolarmente in onda gioved\u00ec 31 maggio 2007. Alla trasmissione hanno partecipato esponenti della Chiesa, come monsignor Rino Fisichella, e lo stesso Colm O'Gorman.\nCritiche al documentario.\nIl documentario \u00e8 stato criticato da parte di vari esponenti cattolici.\nL'arcivescovo Rino Fisichella ha dichiarato:\nIl sociologo Massimo Introvigne, sulle pagine del quotidiano Avvenire, ha scritto::\nInfine Tom Doyle che ha collaborato con l'autore del documentario, ha affermato in una lettera del 13 ottobre 2006, a John L. Allen, (vaticanista statunitense), che \u00abbench\u00e9 abbia lavorato come consulente per i produttori del documentario, temo proprio che alcune distinzioni che ho fatto a proposito del documento del 1962 siano andate perdute. Non credo n\u00e9 ho mai creduto che quel documento sia la prova di un complotto esplicito, nel senso convenzionale, orchestrato dai pi\u00f9 alti responsabili del Vaticano per tenere nascosti casi di abusi sessuali perpetrati dal clero\u00bb. Lo stesso documento per\u00f2 continua: \u00abNon credo che il Vaticano o un gruppo qualsiasi di vescovi avessero bisogno di una cospirazione. Il segreto e l'insabbiamento erano assolutamente parte della cultura cattolica istituzionale ed era, infatti, una loro politica. Ho studiato gli archivi su centinaia di casi di abuso sessuale da parte di membri del clero, in U.S.A., Canada, Irlanda e le isole Britanniche... documenti prodotti dalle diocesi e ordini religiosi... e posso assicurare che il filo conduttore era un insabbiamento intenzionale, avvolto da segreto\""}
{"id": "1164115", "revid": "1833487", "url": "https://it.wikipedia.org/wiki?curid=1164115", "title": "Carlos Puebla", "text": "Biografia.\nNato in una famiglia modesta, intraprese diversi mestieri durante la sua giovent\u00f9 (carpentiere, meccanico, lavoratore di canna da zucchero, calzolaio), ma presto incominci\u00f2 ad interessarsi alla musica, specialmente alla chitarra. Impar\u00f2 come suonarla da autodidatta, senza un insegnante.\nIncominci\u00f2 a comporre durante gli anni trenta, e raggiunse una certa popolarit\u00e0 nella sua citt\u00e0 natale. Registr\u00f2 le sue prime canzoni negli anni cinquanta con il gruppo \"Los Tradicionales\", creato nel 1953, e politicamente si avvicin\u00f2 a Fidel Castro prima della Rivoluzione.\nNel 1961 and\u00f2 in tour in diversi paesi con i suoi musicisti. La sua musica, cos\u00ec come la sua attivit\u00e0 politica, resero i suoi concerti un successo. Da allora in poi fu chiamato \"il cantore della Rivoluzione cubana\" ed altri tour mondiali seguirono. Pi\u00f9 che un ambasciatore della musica cubana, era un ambasciatore di Cuba.\nNel 1965, la notte dopo il discorso di Fidel Castro che annunciava l'uscita di Che Guevara dal governo e la sua partenza da Cuba, Puebla, colto dall'emozione, compose quella che divent\u00f2 poi la sua opera pi\u00f9 celebrata, \"Hasta Siempre\", una vera e propria dichiarazione di amore e speranza verso il Che.\nMorte.\nIl 12 luglio 1989 mor\u00ec a L'Avana dopo una lunga malattia all'et\u00e0 di 71 anni. Le sue ceneri vennero trasferite al cimitero della sua citt\u00e0 natale cinque anni dopo. \nL'epitaffio sulla sua lapide cita: \nOpere.\nCarlos Puebla inizi\u00f2 scrivendo canzoni d'amore, come \"Quiero hablar contigo\", \"Qu\u00e9 s\u00e9 yo\" e \"Te vieron con \u00e9l\", che dopo divennero dei successi, ed anche \"Cuenta conmigo\", \"Qui\u00e9n se lo iba a imaginar\" e \"Hay que decir adi\u00f3s\", rese popolari dal duo Claro e Mario.\nDall'inizio degli anni cinquanta, Puebla cantava le difficili condizioni di vita del suo popolo e sfidava la dittatura di Batista con canzoni come \"Plan de machete\", \"Este es mi pueblo\" e \"Pobre de mi Cuba\". I suoi testi erano seri e diretti.\nLa Rivoluzione gli ispir\u00f2 nuove canzoni, come \"Y en eso lleg\u00f3 Fidel\", \"La Reforma Agraria\", \"Duro con \u00e9l\", \"Ya ganamos la pelea\" e \"Son de la alfabetizaci\u00f3n\".\nLa sua canzone pi\u00f9 famosa, \"Hasta Siempre\", \u00e8 stata reinterpretata e tradotta da dozzine di artisti in tutto il mondo, fra cui Nathalie Cardone, Buena Vista Social Club e i Nomadi.\nIn totale ha scritto oltre mille composizioni."}
{"id": "1164120", "revid": "2108263", "url": "https://it.wikipedia.org/wiki?curid=1164120", "title": "Paolo (comes)", "text": "Fonti.\nPaolo \u00e8 conosciuto grazie a Gregorio di Tours, che ne racconta le gesta in un breve brano, collocato temporalmente poco dopo la Battaglia di D\u00e9ols (469-471):\nMolti storici hanno ritenuto che Paolo fosse un personaggio importante, il successore del \"magister militum per Gallias\" Egidio prima di suo figlio Siagrio, o il luogotentente di quest'ultimo sulla Loira, o persino il nuovo \"magister militum\" nominato da Riotamo e Antemio, considerando il fatto che \u00e8 descritto a capo dei Romani e dei Franchi contro i Visigoti, come gi\u00e0 avvenuto per Egidio.\n\u00c8 per\u00f2 noto che questo capitolo dell'opera di Gregorio \u00e8 derivata probabilmente dalla pi\u00f9 vecchia cronaca di Angers, gli \"Annales Andecaves\", il quale dedic\u00f2 gran parte della sua opera a colui il quale fu il suo comandante (\"comes\"): pertanto il ruolo di Paolo potrebbe essere stato sovrastimato da Gregorio e da tutta la storiografia che ne deriva. La sua guerra contro i Visigoti sembra un atto di guerriglia operata contro le loro incursioni dopo la battaglia di D\u00e9ols, pi\u00f9 che una manovra ad ampio respiro.\nIdentit\u00e0 dell'uccisore di Paolo.\nL'identit\u00e0 dell'uccisore di Paolo \u00e8 un argomento dibattuto. Gregorio di Tours utilizza l'ablativo assoluto per raccontare la morte di Paolo, \"interemptoque Paulo comite\" \u2014 \"essendo stato ucciso il \"comes\" Paolo\", senza quindi dare una indicazione precisa. Alcuni storici sostengono che sia stato Childerico ad uccidere Paolo, altri propendono per Adovacre/Odoacre.\nVa notato che Fredegario e il \"Liber Historiae Francorum\", che sembrano indipendenti l'uno dall'altro e che forse utilizzarono altre fonti, indicano senza ombra di dubbio Childerico come uccisore di Paolo."}
{"id": "1164123", "revid": "80339", "url": "https://it.wikipedia.org/wiki?curid=1164123", "title": "Zhukovskij", "text": ""}
{"id": "1164134", "revid": "205250", "url": "https://it.wikipedia.org/wiki?curid=1164134", "title": "Ram\u00f3n Mar\u00eda del Valle-Incl\u00e1n", "text": "Biografia.\nNasce in Galizia (1866), ma si trasferisce presto in Messico dove scrive su alcuni giornali e conosce il rinnovamento ispanoamericano. Tornato in Spagna, si stabilisce a Pontevedra e pubblica una raccolta di racconti di impostazione modernista \"Femeninas\" (1895) con sfumature erotiche e sataniche. \nNel 1896 si trasferisce a Madrid, dove si unisce ad un gruppo di scrittori \"bohemien\". Lo si colloca (nonostante il suo iniziale periodo modernista) all'interno della cosiddetta \"Generazione del '98\". Durante questo periodo Valle-Incl\u00e1n si far\u00e0 conoscere come una figura dagli atteggiamenti anticonformisti (specie contro gli schemi borghesi) ed eccentrica che esaltava un passato libero dalle contraddizioni del presente. \nAll'inizio del Novecento pubblica i quattro romanzi che formano la serie delle Sonate: \"Sonata de oto\u00f1o\" (1902), \"Sonata de est\u00edo\" (1903), \"Sonata de primavera\" (1904) e \"Sonata de invierno\" (1905). Questa serie avr\u00e0 come protagonista il Marchese de Bradom\u00ecn, partigiano carlista che racconta le sue avventure amorose in quattro et\u00e0 diverse della sua vita ambientate in quattro diverse stagioni. Il personaggio \u00e8 una specie di Don Giovanni, brutto, cattolico e sentimentale, ma \u201c\"cinico, miscredente e galante come un cardinale del Rinascimento\"\u201d. In vecchiaia si paragona a San Juan De La Cruz, ma in giovent\u00f9 \u00e8 cinico, si compiace delle proprie malefatte, e non critica le barbarie delle guerre carliste, ma le giustifica.\nIl primo successo teatrale di Valle-Incl\u00e1n \u00e8 l'adattamento teatrale de la \"Sonata de Oto\u00f1o\".\nSuccessivamente viene pubblicata la trilogia \"Las Comedias barbaras\", seguita nel 1907 da un'altra trilogia che tratta sulle guerre carliste, in cui ci sono personaggi che comparivano in altre opere, come Bradomin, e in cui emerge la sua politica nemmeno pi\u00f9 totalmente carlista, in quanto utopica. \nDopo un altro viaggio in Sudamerica decide di dedicarsi all'agricoltura in Galizia, continuando per\u00f2 a scrivere. Allo scoppio della prima guerra mondiale Valle-Incl\u00e1n si reca a vedere i luoghi degli scontri per poi scriverne le sue impressioni in un libro: \"La mezzanotte\". Si dedica poi alla poesia e alle prime versioni di \"Luces de Bohemia\", che viene pubblicato come libro solo nel 1934 con il sottotitolo di Esperpento, cio\u00e8 assurdo, ridicolo. In questo libro viene trattato un genere nuovo, che fonde apparenza e realt\u00e0; per percepire il grottesco e tragico della condizione umana bisogna deformare la realt\u00e0.\nNel 1921 torna in Messico e si reca anche a L'Avana dove critica aspramente la borghesia e l'esercito spagnolo. Con il titolo \"Martes de Carneval\" riunisce tre opere teatrali il cui argomento principale \u00e8 la critica e la ridicolizzazione dell'esercito. La lingua adottata subisce in questa opera alcune influenze latino-americane.\nNel 1926 scrive \"Tirano Banderas\", in cui narra la caduta di un immaginario dittatore sudamericano, Santos Banderas, personaggio dispotico che mantiene il potere grazie all'oppressione. \nNel 1931 appoggia la Seconda repubblica spagnola, e gli vengono attribuiti incarichi educativi. Nel 1933 va a Roma come direttore dell'Accademia di Spagna, ma si dimetter\u00e0 dopo un anno. Nel 1935 ritorn\u00f2 in Spagna, a Santiago di Compostela, dove mor\u00ec di cancro il 5 gennaio del 1936.\nMemorie.\nAlcune statue dedicate allo scrittore sono presenti nelle vie e nei parchi delle citt\u00e0 spagnole di Madrid, Vigo, Ourense, Santiago di Compostela, Vilanova de Arousa e Pontevedra.\nUn busto in bronzo \u00e8 presente nella sede dell'Accademia reale di Spagna a Roma."}
{"id": "1164137", "revid": "1271241", "url": "https://it.wikipedia.org/wiki?curid=1164137", "title": "Alfa Romeo 8C Competizione", "text": "LAlfa Romeo 8C Competizione \u00e8 una Gran Turismo prodotta in serie limitata dalla casa automobilistica italiana Alfa Romeo a partire dal 2007 in configurazione coup\u00e9, da cui \u00e8 derivata nel 2009 la variante scoperta denominata 8C Spider. La vettura \u00e8 stata prodotta in 829 esemplari (500 coup\u00e9 e 329 spider) fino al 2010.\nStoria del modello.\nOpera del designer tedesco Wolfgang Egger, la 8C Competizione venne presentata come concept car al 60\u00ba Salone dell'automobile di Francoforte del 2003. Lo stile della vettura si ispira all'Alfa Romeo 33 Stradale del 1967 derivata a sua volta dalla 33/2 che partecipava al Campionato del Mondo Sport Prototipi.\nNonostante il successo riscosso i vertici FIAT e Alfa Romeo decisero la sua produzione in serie limitata di 500 esemplari soltanto nel 2007. L'inizio delle vendite (o per meglio dire delle consegne poich\u00e9 i 500 modelli sono stati venduti ancor prima di essere stati prodotti), \u00e8 avvenuto in corrispondenza del Salone dell'auto di Francoforte nel settembre del 2007.\nDelle 500 8C Competizione disponibili 84 sono state vendute in Italia, altre 84 sono state vendute a clienti statunitensi, 81 a clienti tedeschi e 69 a clienti giapponesi. Meno 8C del previsto sono finite in Inghilterra (41) e Francia (39) mentre 35 sono state consegnate in Svizzera e 10 nei Paesi Bassi. La prima 8C destinata al mercato olandese \u00e8 stata consegnata al principe della famiglia reale Bernhard Lucas Emmanuel, in colore nero. Degli esemplari venduti, pi\u00f9 del 60% sono stati richiesti nell'esclusivo colore rosso competizione, solo 10 i modelli ordinati in giallo ed i rimanenti in colore nero o un rosso tradizionale.\nLa 8C Competizione segna il ritorno di un modello Alfa Romeo alla trazione posteriore, impostazione tecnica che mancava su una vettura del marchio dai primi anni novanta.\nLa vettura \u00e8 stata progettata e sviluppata in Italia dall'Alfa Romeo con la collaborazione della Maserati, che si \u00e8 occupata anche della produzione presso i propri stabilimenti a Modena. Il sodalizio si \u00e8 avvalso anche della consulenza di un'altra azienda esterna, la Dallara Automobili, gi\u00e0 partner di Maserati nel progetto MC12. La collaborazione congiunta delle tre aziende italiane si \u00e8 ripetuta nel 2013 per un'altra vettura Alfa Romeo, sempre prodotta a Modena: l'Alfa Romeo 4C.\nLa prima parte del nome non richiama solo l'architettura del motore di 4,7 litri: negli anni trenta e quaranta, la sigla 8C identificava le Alfa dotate dell'8 cilindri creato da Vittorio Jano, vincitrici nelle varie evoluzioni di quattro edizioni della 24 Ore di Le Mans (1931-1934) e di altrettante Mille Miglia (1936, 1937, 1938 e 1947). L'altra parte, invece, rende omaggio alla 6C 2500 Competizione, la berlinetta guidata da Fangio alla Mille Miglia 1950.\nDurante una puntata di \"Top Gear\" il presentatore Jeremy Clarkson ha espresso il suo giudizio sulla vettura con queste parole: \u00abSi chiama 8C e credo che sia semplicemente la pi\u00f9 bella macchina mai costruita\u00bb.\nLa vettura.\nLa 8C Competizione \u00e8 spinta dal Ferrari F136, un motore V8 con angolo fra le bancate di 90\u00ba, di derivazione Ferrari-Maserati; realizzato in alluminio, ha una cilindrata di 4.691 cm\u00b3, la distribuzione \u00e8 a 4 valvole per cilindro, azionate da due alberi a camme per bancata, sviluppa una potenza massima di 450 CV (331 kW) a 7.000 giri/min e dispone di una coppia massima pari a 470 N\u00b7m a 4.750 giri/min, l'80% della quale \u00e8 disponibile gi\u00e0 da 2.000 giri/min. Tale motore \u00e8 stato adattato (nella versione depotenziata a 440 CV) anche alla nuova Maserati GranTurismo S.\nLa trasmissione prevede uno schema transaxle (come sull'Alfetta e sulla 75): il motore longitudinale si trova all'avantreno dietro all'asse anteriore, mentre il differenziale (autobloccante) e il cambio robotizzato sequenziale a 6 rapporti sono al retrotreno, per un ottimale bilanciamento dei pesi (49% all'anteriore e 51% al posteriore). Due palette fisse dietro il volante, ai lati del piantone, permettono la selezione delle marce; in modalit\u00e0 sport le cambiate avvengono in 175 millesimi di secondo. L'accelerazione laterale massima registrata \u00e8 di 1,02 g.\nIl telaio \u00e8 di tipo telaio \"dual frame\" multi-materiale (estrusi e fusioni di alluminio e titanio, e sandwich di fibra di carbonio e nomex). per ottenere una buona rigidezza torsionale, migliorando il rendimento delle sospensioni a quadrilatero, sia all'anteriore che al posteriore. Gli pneumatici da 245/30 all'anteriore e 285/35 al posteriore sono montati su cerchi in lega leggera da 20\".\nPer contenere il peso la carrozzeria e anche le strutture dei sedili, prodotti interamente dalla Sparco, sono in fibra di carbonio cos\u00ec come parte dell'abitacolo, prodotta dalla ITCA Colonnella. Secondo quanto dichiarato dall'Alfa Romeo, la vettura dal punto di vista aerodinamico \u00e8 deportante, nonostante l'assenza di appendici aerodinamiche. Con tutti questi accorgimenti il peso totale del corpo vettura \u00e8 di soli 1.585\u00a0kg.\nGli interni sono adeguati alla classe della vettura con sedili e pannelli porta rivestiti in pelle con colori a richiesta mentre la plancia seguiva un classico stile Alfa Romeo con tachimetro e contagiri di grandi dimensioni affiancati dietro il volante a tre razze e plancia orientata leggermente verso il guidatore rivestita in alluminio satinato.\nLa vettura raggiunge cos\u00ec i 292\u00a0km/h di velocit\u00e0 massima, passa da 0 a 100\u00a0km/h in 4 secondi e accelera da ferma sui 400 metri in 12,4 secondi.\nL'Alfa Romeo 8C Spider.\nAl concorso d'eleganza di Pebble Beach del 2005 \u00e8 stata presentata anche la versione scoperta della 8C Competizione, l'Alfa Romeo 8C Spider, realizzata dalla Carrozzeria Marazzi.\nLa 8C Spider \u00e8 stata presentata ufficialmente (in colore bianco inedito) al salone dell'automobile di Ginevra nel marzo del 2008, anche di questa versione era prevista la produzione in serie limitata di 500 unit\u00e0 a partire dal 2009 ma alla fine se ne produssero solo 329.\nPer realizzare la spider \u00e8 stato eliminato il padiglione e montata una capote in tela nel pieno rispetto della tradizione Alfa Romeo. Il serbatoio della benzina viene spostato per lasciare spazio al meccanismo della capote e i freni diventano carboceramici. Per il resto la versione spider differisce solo in pochi elementi dalla versione coup\u00e9, \u00e8 equipaggiata con lo stesso motore V8 a 32 valvole di 4,7 litri da 450 CV abbinato al cambio robotizzato a 6 rapporti montato sullo stesso telaio adeguatamente rinforzato e irrigidito. A causa di queste modifiche il peso aumenta e raggiunge i 1.675\u00a0kg.\nPremi e riconoscimenti.\nLa vettura, sia come concept sia come modello definitivo e variante spider ha ricevuto numerosi riconoscimenti internazionali. Al Concorso d'eleganza Villa d'Este la fuoriserie serie italiana vince per ben due volte il \"Design Award for Concept Cars &amp; Prototypes\", premio elargito dalla giuria e riservato alle concept car e ai prototipi automobilistici, lo fa nel 2004 con il modello coup\u00e9, e nel 2006 con il modello spider. Entrambe le versioni ricevono anche il premio speciale dello sponsor, venendo elette come vetture pi\u00f9 belle del concorso anche da parte del pubblico tramite un referendum. La vettura riceve anche riconoscimenti per il suo design estetico anche da parte di molte riviste del settore, come il premio \"Best Design Award\" della rivista Auto Express elargitole nel 2008. Nel 2010 viene nominata: \"classica del futuro\" da un sondaggio inglese. Viene nominata nel 2008 da un sondaggio di Quattroruote come \"l'auto che preferisco\" nella categoria supercar; riconoscimento che riceve anche l'anno successivo nella categoria \"cabrio\" con il modello spider. La versione spider viene anche premiata come \"L'auto pi\u00f9 bella del mondo\" nel 2010 da Top Gear. Viene premiata anche in diversi saloni dell'automobile in cui \u00e8 stata esposta ricevendo i premi \"auto pi\u00f9 bella del Salone\" e riceve altri premi minori."}
{"id": "1164143", "revid": "767487", "url": "https://it.wikipedia.org/wiki?curid=1164143", "title": "Pterichthyodes", "text": "Lo pterittiode (gen. Pterichthyodes) \u00e8 un vertebrato estinto, appartenente alla classe dei placodermi, vissuto nel Devoniano medio (circa 450 milioni di anni fa).\nUn'armatura rigida.\nLa testa e la met\u00e0 anteriore del corpo di questo \"pesce\" primitivo erano pesantemente corazzati: l'armatura era formata da una serie di placche che si intersecavano fra di oro attraverso giunture che rendevano la parte anteriore del corpo rigida. La met\u00e0 inferiore, invece, assomigliava molto pi\u00f9 a quella di un odierno pesce osseo, con tanto di coda muscolosa, pinne e scaglie. \"Pterichthyodes\" e i suoi stretti parenti (gli antiarchi, tra cui \"Bothriolepis\") sono stati tra i primi vertebrati a possedere vere mascelle. I denti, per\u00f2, non si erano ancora sviluppati, e in alcuni casi erano sostituiti da placche che permettevano di afferrare il cibo.\nIl \"pesce alato\".\nLe strane appendici simili ad ali dello pterittiode (il cui nome significa \"pesce alato\"), dalla struttura cos\u00ec complessa, servivano probabilmente a spostare il corpo dell'animale lungo il fondo dei fiumi, il suo habitat naturale. Fossili di questo animale, la cui specie pi\u00f9 nota \u00e8 senza dubbio Pterichthyodes milleri, sono stati rinvenuti in Scozia, nelle formazioni note come Antiche arenarie rosse."}
{"id": "1164144", "revid": "287204", "url": "https://it.wikipedia.org/wiki?curid=1164144", "title": "Stellan Skarsgard", "text": ""}
{"id": "1164156", "revid": "291370", "url": "https://it.wikipedia.org/wiki?curid=1164156", "title": "Lorenzo Leporati", "text": "Biografia.\nDi origini parmensi (il suo bisnonno Dante, ufficiale postale, si trasfer\u00ec da Parma in Abruzzo agli inizi del 900 e qui trov\u00f2 la morte nel 1918 dopo aver contratto l'influenza spagnola), comincia a scrivere poesie da bambino. A vent'anni, folgorato dai \"Pisan Cantos\" di Ezra Pound, si avventura nel vorticismo alla ricerca del proprio stile, dedicandosi nel frattempo allo studio degli ideogrammi nella poesia tradizionale cinese e giapponese. Nel 1990 si laurea in Economia a Pescara. Nel 1994 crea \"La casa dei parti\", casa editrice specializzata in libri di poesia a tiratura limitata. Nel 1998 cura una riedizione dei \"Vestigj della storia del sonetto italiano dall'anno MCC al MDCCC\" di Ugo Foscolo. Nel 2000 \u00e8 uno dei vincitori del Premio Montale. \u00c8 presente nell'antologia \"7 poeti del premio Montale\", (Crocetti Editore, Milano 2001). Studioso di mistica e poesia religiosa, ha tradotto, tra l'altro, poesie di Rabindranath Tagore, Matsuo Bash\u014d e Yosa Buson. Segue gli insegnamenti di Gurdjieff. Vive a Siena. Si sono interessati al suo lavoro con interventi critici su riviste, pubblicazioni o in qualit\u00e0 di membri di giuria di premi letterari: Maria Luisa Spaziani, Mario Luzi, Roberto Pazzi, Franco Loi, Marco Marchi, Gabriele Mandel, Giovanna Ioli, Roberto Rossi Precerutti."}
{"id": "1164161", "revid": "339392", "url": "https://it.wikipedia.org/wiki?curid=1164161", "title": "Sex crimes and Vatican", "text": ""}
{"id": "1164167", "revid": "729019", "url": "https://it.wikipedia.org/wiki?curid=1164167", "title": "Aeroporto di Addis Abeba-Bole", "text": "L'Aeroporto di Addis Abeba-Bole (in amarico: \"\u1266\u120c \u12d3\u1208\u121d \u12a0\u1240\u134d \u12a0\u12e8\u122d \u121b\u1228\u134a\u12eb \") \u00e8 la pi\u00f9 importante struttura aeroportuale dell'Etiopia e prende il nome dalla frazione di Bole, nella parte meridionale di Addis Abeba.\nDescrizione.\nPrecedentemente intitolato a Haile Selassie I, la struttura \u00e8 il principale hub della compagnia aerea di bandiera Ethiopian Airlines che effettua voli sia di linea sia cargo con destinazioni sia nel continente africano, come in Europa, Asia e nord America. \u00c8 anche il principale centro di addestramento piloti e di attivit\u00e0 di manutenzione in Africa.\nNel 2003 \u00e8 stato inaugurato il nuovo terminal internazionale che \u00e8 uno dei pi\u00f9 grandi del continente, mentre veniva completata la nuova pista di decollo lunga 3.800\u00a0m.\nNel 2008, lo scalo ha gestito 6.295.713 passeggeri."}
{"id": "1164178", "revid": "123156090", "url": "https://it.wikipedia.org/wiki?curid=1164178", "title": "Circondario di Gaeta", "text": "Il circondario di Gaeta fu una divisione amministrativa della provincia di Terra di Lavoro; fu soppresso nel 1927 e suddiviso in parte nella provincia di Roma, in parte nella provincia di Napoli e in parte nella provincia di Frosinone. L'area delimitata dal mar Tirreno, i monti Aurunci ed il fiume Garigliano, comprendente la stessa citt\u00e0 di Gaeta, divenne parte nel 1934 della neonata provincia di Littoria, oggi provincia di Latina.\nSuddivisione amministrativa.\nNel 1863, la composizione del circondario era la seguente:\nSoppressione del circondario.\nIl riordino delle circoscrizioni provinciali stabilito dal regime fascista nel 1926 soppresse i circondari e smembr\u00f2 la provincia di Caserta fra pi\u00f9 province. Con regio decreto del 6 dicembre 1926 nacque la provincia di Frosinone, che includeva gran parte del Lazio meridionale, da Velletri al Garigliano; la provincia fu ridotta di dimensioni con regio decreto del 2 gennaio 1927, cedendo alla provincia di Roma la fascia tirrenica e il Veliterno. Il territorio del circondario di Gaeta fu quindi suddiviso tra le province di Roma, di Napoli e di Frosinone; il 25 gennaio 1934 fu istituita la provincia di Littoria, oggi Latina, scorporando le aree pi\u00f9 a sud della provincia di Roma:\nIl territorio oggi.\nLa parte del circondario di Gaeta che oggi ricade nella provincia di Latina ha sviluppato una sua identit\u00e0 peculiare divenendo il cosiddetto Sud pontino.\nLe attuali proposte di legge volte all'istituzione della provincia di Cassino o del Lazio meridionale, con capoluoghi Cassino, Formia e Sora affermano un'identit\u00e0 storica e culturale entro i confini degli antichi circondari di Sora e di Gaeta."}
{"id": "1164181", "revid": "2730", "url": "https://it.wikipedia.org/wiki?curid=1164181", "title": "Clermont Ferrand", "text": ""}
{"id": "1164185", "revid": "87909", "url": "https://it.wikipedia.org/wiki?curid=1164185", "title": "Musica cubana", "text": ""}
{"id": "1164187", "revid": "237256", "url": "https://it.wikipedia.org/wiki?curid=1164187", "title": "Sergej Vladimirovi\u010d Ilyushin", "text": ""}
{"id": "1164195", "revid": "6923", "url": "https://it.wikipedia.org/wiki?curid=1164195", "title": "'O surdato 'nnammurato", "text": "O surdato 'nnammurato (in italiano: \"Il soldato innamorato\") \u00e8 una delle pi\u00f9 famose canzoni in lingua napoletana, scritta dal poeta santegidiano Aniello Califano.\nIl testo fu scritto da Aniello Califano e musicato da Enrico Cannio nel 1915. La canzone descrive la tristezza di un soldato che combatte al fronte durante la Prima guerra mondiale e che soffre per la lontananza dalla donna di cui \u00e8 innamorato.\nMolto famosa \u00e8 l'interpretazione di Anna Magnani, nel film \"La sciantosa\". Tra gli interpreti contemporanei di questa canzone sono da segnalare Claudio Villa, Massimo Ranieri, Marco Armani (che l'ha interpretata sul palco del Festival di Napoli nel 1994), Enzo Jannacci (che ha inciso la canzone all'interno dell'album \"Discogreve\") e Roberto Vecchioni (il quale l'ha interpretata sul palco del Festival di Sanremo 2011). Il brano \u00e8 inoltre riconosciuto da gran parte della tifoseria del Napoli come inno storico della squadra partenopea.\nVarie.\nIl regista Nin\u00ec Grassia ha diretto un film omonimo nel 1983.\nIl 9 agosto 2013 allo Stadio San Paolo di Napoli, in occasione del match amichevole Napoli-Benfica, viene presentato il nuovo inno ufficiale della squadra azzurra: si tratta di una rivisitazione de \"'O surdato 'nnammurato\" composta da Francesco Sondelli.\nTesto in lingua napoletana.\n&lt;poem&gt;Staje luntana da stu core,\na te volo cu 'o penziero\nniente voglio e niente spero\nca tenerte sempe a fianco a me!\nSi' sicura 'e chist'ammore\ncomm'je so' sicuro 'e te...\nOje vita, oje vita mia\noje core 'e chistu core\nsi' stata 'o primmo ammore\ne 'o primmo e ll'urdemo sarraje pe' me!\nQuanta notte nun te veco,\nnun te sento 'int'a sti bbracce,\nnun te vaso chesta faccia,\nnun t'astregno forte 'mbraccio a mme.\nMa scetannome 'a sti suonne,\nmme faje chiagnere pe' te...\nOje vita, oje vita mia\noje core 'e chistu core\nsi' stata 'o primmo ammore\ne 'o primmo e ll'urdemo sarraje pe' mme!\nOje vita, oje vita mia\noje core 'e chistu core\nsi' stata 'o primmo ammore\ne 'o primmo e ll'urdemo sarraje pe' mme!\nScrive sempe e sta' cuntenta:\nio nun penzo che a te sola\nNu penziero me cunzola,\nca tu pienze sulamente a mme.\n'A cchi\u00f9 bella 'e tutt'e bbelle,\nnun \u00e8 maje cchi\u00f9 bella 'e te...\nOje vita, oje vita mia\noje core 'e chistu core\nsi' stata 'o primmo ammore\ne 'o primmo e ll'urdemo sarraje pe' mme!&lt;/poem&gt;"}
{"id": "1164197", "revid": "228587", "url": "https://it.wikipedia.org/wiki?curid=1164197", "title": "La Fantarca (opera)", "text": "La Fantarca \u00e8 un'opera musicale per la televisione, diretta da Vittorio Cottafavi nel 1966.\nNegli intenti del regista, essa vuole riesumare, sul piano formale, le caratteristiche dell'antica opera buffa, all'interno stavolta di una cornice televisiva e, peraltro, fantascientifica.\n\"La Fantarca\" trae spunto dal libro omonimo di Giuseppe Berto, pubblicato nel 1965; il libretto dell'opera fu scritto dallo stesso Berto in collaborazione con Pier Benedetto Bertoli.\nLa direzione d'orchestra \u00e8 affidata a Nino Sanzogno; le musiche sono di Roman Vlad.\nTrama.\nL'operetta, introdotta dai titoli di testa e da un preambolo, \u00e8 avviata da un particolare balletto, che poi lascia il posto alla sviluppo della trama, in forma di operetta-musical.\nIntroduzione.\n\"La Fantarca\" viene presentata come \"opera televisiva in un atto\" e si apre con l'immagine del pianeta Terra in rotazione, mentre una voce fuori campo annuncia che ci troviamo intorno all'anno 2250. La Terra, precisa, ha mantenuto il moto e le proporzioni note, fatta eccezione per uno stravolgimento del suo asse, che ora attraversa il globo orizzontalmente. Ad uno sguardo pi\u00f9 attento, per\u00f2, si nota che il nuovo asse rappresenta, di fatto, la linea di demarcazione che separa, senza possibile riconciliazione, due enormi blocchi politici: il blocco del \"Triangolo\" e il blocco del \"Quadrato\", che corrispondono rispettivamente agli emisferi settentrionale e meridionale. Entrambi, sotto il controllo di macchine superiori, si adoperano incessantemente per aumentare la propria potenza, al fine di prevalere sull'altro.\nPrima parte.\nTerminata l'introduzione, lo schermo si riempie di un \"balletto meccanico\", con l'umanit\u00e0 \u00ab\"ridotta alla propria ombra\"\u00bb, per utilizzare le parole del regista. In effetti i protagonisti del balletto, che al contempo intonano i canti, sono ombre di uomini che si proiettano lungo tre piani diversi divisi trasversalmente o in uno spazio unico a formare il simbolo dello Stato del Triangolo.\nUno \"speaker\", rappresentato dalle immagini trasfigurate di una bocca-altoparlante e poi di un viso, guida gli esecutori, dando al balletto sembianze militari. Lo stesso effetto producono i movimenti e i canti, costituiti dalla ripetizione di certe formule (del tipo: \u00ab\"Il Triangolo \u00e8 potenza\"\u00bb): lo spettatore \u00e8 cos\u00ec immerso nell'omologazione e nella freddezza di un mondo distopico e totalitario. Si evince da quanto vien detto che solo un precario equilibrio di potenziale produttivo fra i due blocchi mantiene la situazione mondiale in stallo ed evita per il momento la guerra totale.\nSecondo lo stesso Cottafavi, quest'inizio pu\u00f2 considerarsi una parte distinta dal seguito dell'opera, soprattutto da un punto di vista stilistico.\nSeconda parte.\nAl termine dell'originale e sinistra presentazione musico-descrittiva, inizia la narrazione vera e propria.\nDall'astroporto di Vibo Valentia stanno imbarcandosi sulla \"Fantarca\" gli ultimi italiani: il mondo del \"Triangolo\" ha difatti trovato una soluzione per la secolare questione meridionale trasferendo tutti gli abitanti delle regioni del Sud Italia sul pianeta Saturno, dove avranno il compito di incrementare la produttivit\u00e0 del proprio Stato e tenerne alto il nome. Agli sventurati, accompagnati dai loro animali domestici (asini, oche, capre, maiali), viene tirato su il morale attraverso la somministrazione forzata di una cosiddetta \"pillola della serenit\u00e0\".\nQuando tutti sono a bordo della \"Fantarca\", \u00e8 compito del comandante Don Ciccio, caratterizzato da un malcelato accento siciliano, dare l'ordine di partenza. Ma questi \u00e8 estremamente riluttante a lasciare, per sempre, il proprio pianeta e i propri cari: per ben tre volte, egli esita a salire a bordo, prolungando il suo struggente canto d'addio semidialettale. Decisosi a partire, \u00e8 seguito dalla signorina Esterina, che pur essendo bresciana vuole seguire gli altri per sfuggire all'oppressiva dittatura e per stare al fianco del comandante, di cui si \u00e8 invaghita suscitando la gelosia della contessa Saf\u00f2 dei Papaglioni, rappresentata con un evidente accento napoletano.\nIl comandante pronuncia un discorso ai suoi compatrioti e la nave, nonostante diversi problemi tecnici, riesce alfine a partire.\nA bordo si ha modo di conoscere meglio la contessa Saf\u00f2 dei Papaglioni e due personaggi addetti al \"servizio propaganda\", fedelissimi al Triangolo, e in contrasto con il comandante che non nasconde, invece, le proprie antipatie nei confronti del regime.\nTra una vicenda e l'altra, i passeggeri hanno modo di assistere, dallo spazio, all'improvviso avverarsi dell'incubo della \"guerra magnetica\": la Terra si trasforma in una sfera opaca, ed \u00e8 chiaro che non ci sono stati vincitori. \u00ab\"Non ci sono pi\u00f9 luci. Le citt\u00e0 si sono spente\"\u00bb afferma agghiacciata Esterina.\nAl di l\u00e0 dell'opposizione degli addetti al \"servizio propaganda\", si decide di invertire la rotta e di ritornare sulla Terra. A nuove manifestazioni di avversit\u00e0 verso il mondo che era da parte del comandante Don Ciccio, i due rispondono che gli sar\u00e0 fatto rapporto una volta a casa. Ma il comandante ha modo di ribattere, con una certa soddisfazione: \u00ab\"E a chi lo fate, questo rapporto, a vostro nonno? In tutto l'universo non esiste autorit\u00e0 pi\u00f9 alta della mia, ora...\"\u00bb.\nTra mille difficolt\u00e0, l'astronave riesce ad atterrare sulla Terra, e i passeggeri prendono possesso di un mondo liberato d'ogni forma di vita ma ancora vivibile al canto di \"Viva la Terra\".\nL'astronave, fino a che non ne rester\u00e0 che qualche detrito, sar\u00e0 venerata dai nuovi umani. Dopo alcuni secoli, un novello Icaro tenter\u00e0, da un'isola che \u00e8 forse quella di Creta, di spiccare il volo con un paio d'ali artificiali, disubbidendo a suo padre. Ma il tentativo fallisce, e il giovane, anzich\u00e9 involarsi dal limite di uno strapiombo, precipita pericolosamente in mare, riuscendo a malapena a raggiungere nuovamente la terraferma.\nMusica e scenografia.\nNella parte introduttiva, la musica \u00e8 costituita da un'unica nota elettronica modulata all'interno di una frequenza di sesti di tono, che filtrata adeguatamente produce quella \"melodia per timbri\" sognata da Sch\u00f6nberg ma che, a detta dello stesso autore, Roman Vlad, solo nell'epoca pi\u00f9 recente si era potuta realizzare compiutamente grazie alle nuove tecnologie elettroniche. Per le ombre danzanti viene applicato un metodo di ripresa in controluce, alternando immagini negative e positive e sovrapponendo le stesse; a livello di risultati cromatici, al bianco e al nero si aggiunge il grigio.\nI canti da opera lirica sono influenzati da una quantit\u00e0 di elementi, e pi\u00f9 volte sono arricchiti da forme e termini dialettali. I canti del balletto iniziale si rifanno in parte a quelli dei battellieri russi della Volga, e lungo tutto lo spettacolo assistiamo a quartetti, quintetti, sonorit\u00e0 elettroniche e cori, mentre l'essenzialit\u00e0 lirica dell'opera \u00e8 intervallata e ridimensionata da momenti dialogati (soprattutto da parte di Don Ciccio).\nAlle musiche partecipano l'orchestra e il coro di Torino della RAI; maestro del coro \u00e8 Ruggero Maghini. Responsabile dell'audio \u00e8 il tecnico Carlo Gerina; le coreografie sono di Ugo Dell'Ara; a Corrado Bartoloni vengono affidate le luci.\nProduzione.\nL'opera fu sviluppata negli studi di Roma, ma per diversi effetti musicali e sonori si ricorse allo studio di Fonologia della RAI a Milano.\nRoman Vlad, l'autore delle musiche, a cui fu affidata la presentazione per la prima volta in tv de \"La Fantarca\", afferm\u00f2 in tale occasione di essersi interessato alla storia e di averne apprezzata la messa in opera perch\u00e9 si trattava di un soggetto al contempo \u00ab\"attuale, modernissimo e antico, lieve e senza pretese\"\u00bb e ne sottoline\u00f2 l'intento prima di tutto ludico. Insomma, nonostante i riferimenti alle tematiche pi\u00f9 urgenti del tempo - l'arretratezza del Mezzogiorno, la guerra fredda, il pericolo delle dittature, la corsa agli armamenti - \"La Fantarca\" andrebbe interpretata soprattutto come una creazione di intrattenimento. L'ironia e persino la comicit\u00e0 che la pervadono non intendono mirare a una satira che si prenda troppo seriamente: esse, piuttosto, traggono spunto dal presente per parodiarne certi aspetti, piegando altres\u00ec al gusto dell'opera buffa le inquietudini serie di certa fantascienza."}
{"id": "1164198", "revid": "111126042", "url": "https://it.wikipedia.org/wiki?curid=1164198", "title": "Coccosteus", "text": "Il coccosteo (gen. Coccosteus) era un pesce corazzato (o placoderma), fossile del Devoniano medio e superiore dei giacimenti di Europa e Nordamerica.\nAcque dolci e acque salate.\nQuesto tipico rappresentante dei placodermi doveva essere molto diffuso, visto che i suoi resti sono stati rinvenuti in moltissimi sedimenti; la maggior parte dei resti proviene da giacimenti di acqua dolce, ma una distribuzione cos\u00ec ampia suggerisce che il coccosteo potesse adattarsi anche all'acqua salata. I ritrovamenti di maggiori dimensioni sono lunghi una quarantina di centimetri, anche se in media questo animale non doveva superare la lunghezza di venticinque centimetri.\nUn piccolo ma efficiente predatore.\nCome tutti i suoi parenti, gli artrodiri, il coccosteo era dotato di un'articolazione tra l'armatura del cranio e quella del corpo. Oltre a ci\u00f2, questo \"pesce\" possedeva un'altra articolazione interna, tra le vertebre del collo e la parte posteriore del cranio, che gli consentiva di spalancare enormemente la bocca. Questa, costituita da fauci molto lunghe, permetteva al coccosteus \ndi essere un efficiente predatore. \nForse la dieta di questo animale era costituita anche da materiale organico presente nel fango che veniva filtrato attraverso le branchie. Come la maggior parte degli artrodiri, il coccosteo aveva placche ossee all'interno delle mascelle, che andavano a formare una sorta di becco tagliente. In generale, la forma del corpo del coccosteo richiamava quello del suo gigantesco parente \"Dunkleosteus\", anche se gli occhi del coccosteo erano posti pi\u00f9 avanti lungo il cranio.\nSpecie.\nIl coccosteo \u00e8 un fossile abbastanza comune di quelle formazioni note come Arenarie rosse antiche; tra le specie pi\u00f9 note C. oblongus, C. decipiens e C. cuspidatus.\nNella cultura di massa.\nUna ricostruzione di coccosteo \u00e8 presente nel Parco della Preistoria di Rivolta d'Adda, accanto a quella di un Cefalaspide, un osteostrace."}
{"id": "1164202", "revid": "287204", "url": "https://it.wikipedia.org/wiki?curid=1164202", "title": "Vela (architettura)", "text": "La vela \u00e8 uno dei quattro (o pi\u00f9) spicchi della volta a crociera o anche la superficie a volta che copre uno spazio quadrato.\nLe vele che formano la volta a crociera sono anche chiamate unghie\nLa vela ha una particolare importanza in Italia, dove veniva decorata da affreschi. Nelle quattro vele della tipica volta a crociera venivano dipinti spesso episodi collegabili con il numero quattro, tra i quali il pi\u00f9 frequente erano i quattro evangelisti. Altre volte erano decorate da un pi\u00f9 semplice cielo stellato, che comunque grazie ai preziosi pigmenti blu oltremare garantiva spesso un effetto altrettanto spettacolare. "}
{"id": "1164209", "revid": "122315", "url": "https://it.wikipedia.org/wiki?curid=1164209", "title": "Daubentoniidae", "text": ""}
{"id": "1164210", "revid": "5245", "url": "https://it.wikipedia.org/wiki?curid=1164210", "title": "Melko", "text": ""}
{"id": "1164212", "revid": "297031", "url": "https://it.wikipedia.org/wiki?curid=1164212", "title": "Latgale", "text": ""}
{"id": "1164213", "revid": "74173", "url": "https://it.wikipedia.org/wiki?curid=1164213", "title": "Zemgale", "text": ""}
{"id": "1164215", "revid": "74173", "url": "https://it.wikipedia.org/wiki?curid=1164215", "title": "Vidzeme", "text": ""}
{"id": "1164216", "revid": "1104133", "url": "https://it.wikipedia.org/wiki?curid=1164216", "title": "Dana la cacciatrice", "text": "Dana, nota anche come Dana la Cacciatrice, \u00e8 un personaggio immaginario che della serie televisiva Angel, interpretata da Navi Rawat.\n\u00c8 una Cacciatrice psicotica in cerca di vendetta su Spike, che crede responsabile della morte dei suoi genitori.\nIl personaggio compare unicamente nella quinta stagione.\nPersonalit\u00e0.\nA causa della sua infanzia e del trauma subito Dana \u00e8 una schizofrenica paranoica e violenta, situazione aggravata dai sogni divinatori e dalle memorie delle precedenti Cacciatrici che le causano il progressivo distacco dalla realt\u00e0, tanto che non riesce pi\u00f9 a distinguere tra gli eventi della sua vita e quelli della vita delle precedenti Cacciatrici, come Xin Rong e Nikki Wood, le vittime di Spike.\nLa personalit\u00e0 instabile della ragazza la porta a credere di essere le Cacciatrici che vede nelle sue visioni, assumendone addirittura la personalit\u00e0 e parlandone la lingua natia, incluso il cinese e il rumeno.\nBiografia del personaggio.\nAntefatto.\nDana nacque a Los Angeles in una famiglia che la ricopriva di affetto e visse una vita tranquilla da bambina come le altre, ignorando il fatto di essere una Cacciatrice Potenziale in quanto non venne mai identificata come tale dal Consiglio degli Osservatori. Una notte, quando aveva solo 10 anni un uomo di nome Walter Kindel irrompette in casa sua ed uccise i suoi genitori davanti ai suoi occhi, in seguito la rap\u00ec e la imprigion\u00f2 nella cantina di una distilleria dove la tenne legata a un palo senza vestiti. L'uomo la violent\u00f2 fino a farla sanguinare e privarla permanentemente della capacit\u00e0 di procreare.\nMesi dopo la bambina riusc\u00ec a fuggire rompendosi i polsi e venne ritrovata nuda e sanguinante a girovagare per le strade in stato quasi catatonico, dunque fu soccorsa e portata in un ospedale psichiatrico.\nDana utilizza una pittura facciale costituita da tre barre verticali, realizzata col sangue della sua prima vittima.\nCacciatrice.\nDana trascorse 15 anni di vita in ospedale, uscendo dalla catalessi ma sviluppando un atteggiamento paranoico e violento dopo che Willow effettua l'incantesimo sulla falce della guardiana, trasformando ogni Potenziale in una Cacciatrice titolare, fatto che provoca in Dana il manifestarsi delle visioni delle Cacciatrici che l'hanno preceduta, che la fanno sentire sempre pi\u00f9 disorientata.\nUn giorno per errore l'infermiera scambia le medicine di Dana con quelle di un altro paziente; dunque la ragazza non viene sedata e, durante la terapia con il dottore, coglie l'occasione per fuggire, distruggendo il cancello di sicurezza e uccidendo un infermiere, col cui sangue si dipinge poi il volto.\nDana si dirige dunque verso la citt\u00e0 in cerca di vendetta e, non sapendo dove recarsi ritorna alla distilleria dove venne stuprata, uccidendo chiunque le si pari davanti lungo il suo cammino.\nSpike, credendola posseduta da un demone l'attacca ma essa lo riconosce dai ricordi delle due Cacciatrici che ha ucciso (Xin Rong e Nikki Wood) e si convince che Walter Kindel e il vampiro siano la stessa persona. Riesce dunque ad anestetizzarlo con una siringa e a tagliargli le braccia. Spike tenta di spiegarle di non essere il suo torturatore ma Dana, nella sua follia, non sembra curarsene e tenta di ucciderlo, fortunatamente irrompe Angel, che spiega come l'uomo che l'ha violentata sia rimasto ucciso durante una rapina in un negozio di liquori. Dana, confusa, attacca Angel ma viene in seguito tranquillizzata e addormentata da Wesley.\nInizialmente il gruppo conta di affidare la Cacciatrice psicotica alle cure della Wolfram &amp; Hart per ristabilizzarla ma in seguito sopraggiunge Andrew assieme alla sua squadra di Cacciatrici. Il ragazzo, divenuto Osservatore persuade Angel a lasciarlgli Dana di modo che l'aiuti a guarire dalla sua malattia mentale. Il vampiro accetta e consegna la ragazza al gruppo di Cacciatrici.\nIl destino del personaggio non viene poi rivelato, sebbene si presumibile che sia diventata membro dell'Organizzazione delle Cacciatrici sotto il comando di Andrew.\nPoteri e abilit\u00e0.\nDana \u00e8 una Cacciatrice e come tale ha tutte le capacit\u00e0 che le caratterizzano: forza, velocit\u00e0 e agilit\u00e0 sovrumane oltre a una veloce rigenerazione dalle ferite. Inoltre possiede la capacit\u00e0 di precognizione che l'avvisa dei pericoli attraverso i sogni e le memorie delle battaglie di tutte le Cacciatrici precedenti a lei. Inoltre proprio grazie ai suoi poteri di divinazione la sua mente \u00e8 uscita indenne da due coma e si dimostra estremamente resistente a droghe mentali e condizionamenti.\nDana \u00e8 capace di utilizzare sia le armi bianche che quelle da fuoco, ma fa generalmente uso solo di quelle classiche da Cacciatrice come paletti, asce, balestre, spade e coltelli.\nLe sue doti di combattente sono naturali come in tutte le Cacciatrici, inoltre la sua psicosi e la sua mente instabile la rendono un'avversaria imprevedibile e perci\u00f2 pericolosa. In un qualche modo la sua condizione mentale sembra influenzare la sua forza, portandola fino al livello di vampiri anziani come Angel e Spike nonostante sia attiva solo da poco tempo."}
{"id": "1164217", "revid": "62221", "url": "https://it.wikipedia.org/wiki?curid=1164217", "title": "Olometaboli", "text": ""}
{"id": "1164218", "revid": "6923", "url": "https://it.wikipedia.org/wiki?curid=1164218", "title": "Al-Jabarti", "text": "Fu un fedele cronista della sua epoca. I suoi libri costituiscono un'opera importantissima di storiografia araba, e costituiscono un'apprezzabile ricostruzione dell'impatto francese sull'Egitto fino alla presa di potere col\u00e0 da parte di Muhammad Ali (1804).\nGli antenati di al-Jabart\u012b provenivano dalla Somalia. e, da giovane, \u02bfAbd al-Ra\u1e25m\u0101n fu destinato a seguire i corsi tenuti nell'Universit\u00e0 di al-Azhar.\nNel 1744, alla morte del padre, uno stimato studioso hanafita, mise a frutto le conoscenze familiari che gli consentirono di studiare sotto la guida di importanti maestri come Khal\u012bl al-Mur\u0101d\u012b e al-Murta\u1e0d\u0101 al-\u1e24usayn\u012b al-Zab\u012bd\u012b, che lo convinsero circa la sua buona predisposizione a occuparsi della storia dell'Egitto. Cominci\u00f2 pertanto a descrivere mensilmente le cronache del suo Paese, che gli fecero concludere tre imponenti tomi, l'ultimo dei quali, in lingua araba, \u00e8 noto come \"Aja\u02beib al-ath\u0101r f\u012b l-tar\u0101jim wa-l-akhb\u0101r\" (), indicato spesso semplicemente come \"Storia dell'Egitto di al-Jabarti\", che parla dell'arrivo in Egitto di Napoleone e dell'influenza che egli esercit\u00f2 su Paese fino alla presa di potere di\nMehmet Ali."}
{"id": "1164233", "revid": "775372", "url": "https://it.wikipedia.org/wiki?curid=1164233", "title": "Dollarizzazione", "text": "Si ha dollarizzazione quando gli abitanti di un Paese utilizzano la valuta emessa da uno Stato straniero in parallelo o in sostituzione della propria. Il termine dollarizzazione non si riferisce necessariamente all'utilizzo del dollaro statunitense, ma, pi\u00f9 in generale, vale per ogni valuta straniera che viene preferita ad una moneta nazionale. Inizia a diffondersi anche il termine eurizzazione.\nIl vantaggio principale atteso dalla dollarizzazione consiste nel garantire una maggiore stabilit\u00e0 finanziaria e un tasso di inflazione inferiore.\nLa dollarizzazione pu\u00f2 avvenire:\nFino al 1999 non si riteneva possibile una dollarizzazione ufficiale, finch\u00e9 alcune nazioni non l'hanno adottata.\nLe economie pi\u00f9 importanti ufficialmente dollarizzate al giugno del 2002 sono quelle di: Ecuador (dal 2000), El Salvador (dal 2001) e Panama (dal 1904).\nAd agosto del 2005, il dollaro statunitense, l'euro, il dollaro neozelandese, la lira turca, il rublo russo, il franco svizzero ed il dollaro australiano sono le uniche valute utilizzate da altri paesi nel processo di dollarizzazione.\nLista di economie ufficialmente dollarizzate.\nRublo russo.\nAnche se questi stati non sono riconosciuti internazionalmente di fatto hanno un'ampia autonomia."}
{"id": "1164238", "revid": "1429318", "url": "https://it.wikipedia.org/wiki?curid=1164238", "title": "Air Liquide", "text": "Air Liquide \u00e8 un'azienda francese che si occupa della produzione dei gas utilizzati negli impianti industriali, nei laboratori chimici, nella produzione di componenti elettronici, per la saldatura e per la sanit\u00e0 (ossigeno, azoto, idrogeno, argon, elio, silano ecc.).\nStoria.\nIl Gruppo Air Liquide nasce nel 1902 per iniziativa di Paul Delorme e dell\u2019inventore del processo di liquefazione dell\u2019aria, Georges Claude, e presto costituisce filiali e societ\u00e0 in Europa e in altri continenti, creando il primo gruppo multinazionale nel settore dei gas tecnici e medicinali: 135 filiali in oltre 80 Paesi del mondo che impiegano circa 67.000 dipendenti (dopo l'acquisizione dell'azienda americana Airgas, nel maggio 2016) al servizio di 3 milioni di clienti.\nAir Liquide \u00e8 una societ\u00e0 per azioni quotata al CAC 40 di Parigi, citt\u00e0 in cui ha sede.\nAttivit\u00e0.\nI principali settori di applicazione delle tecnologie del gruppo sono i seguenti:\nAir Liquide \u00e8 membro dell'Eurospace, l'associazione europea dei produttori del settore difesa e aerospazio\nAir Liquide in Italia.\nFondata nel 1909, Air Liquide Italia si avvale oggi di circa 2.000 dipendenti al servizio di clienti industriali e pazienti nella Sanit\u00e0, dove opera sia per il settore ospedaliero che per il settore domiciliare.\nIn Italia Air Liquide \u00e8 al servizio sia delle grandi Industrie, nei settori della conversione energetica, della raffinazione, dell\u2019agroalimentare, della metallurgia e della chimica, sia della piccola e media impresa. La societ\u00e0 \u00e8 impegnata in oltre 50 settori industriali potendo contare su una presenza capillare su tutto il territorio italiano. Nel settore Healthcare, in Italia l'azienda opera per assicurare il continuum di cure del paziente dall'ospedale al domicilio, tramite l\u2019erogazione di servizi di assistenza sanitaria a domicilio per il trattamento delle malattie croniche respiratorie o degenerative.\nNel settore welding, Air Liquide era rappresentata dal Gruppo FRO-Air Liquide Welding Italia, uno dei leader in Italia nella produzione e commercializzazione di materiali ed impianti per la saldatura e taglio. L\u2019azienda FRO (Fabbriche Riunite Ossigeno), nata nel 1924, \u00e8 stata assorbita dal gruppo nel 1974.\nNel 2017 Air Liquide ha completato la vendita della sua consociata Air Liquide Welding a Lincoln Electric."}
{"id": "1164241", "revid": "767487", "url": "https://it.wikipedia.org/wiki?curid=1164241", "title": "Diamond (Me First and the Gimme Gimmes)", "text": "Diamond \u00e8 il terzo singolo della cover band statunitense Me First and the Gimme Gimmes, pubblicato per la Hopeless Records nel 1997. Questo singolo \u00e8 composto di cover di Neil Diamond."}
{"id": "1164248", "revid": "729019", "url": "https://it.wikipedia.org/wiki?curid=1164248", "title": "Dra\u017ea Mihailovi\u0107", "text": "Mihailovi\u0107 fu il fondatore e il capo delle formazioni chiamate Esercito jugoslavo in patria (\"Jugoslovenska vojska u otad\u017ebini\"), generalmente conosciuti semplicemente come Cetnici, il movimento di resistenza a base etnica serba, di stampo monarchico-conservatore e anticomunista fedele a re Pietro II che, a seguito dell'invasione della Jugoslavia da parte delle potenze dell'Asse, si trovava in esilio a Londra.\nImpegnato in una lunga e accanita guerra civile contro i partigiani comunisti di Josip Broz Tito, Mihailovi\u0107 prefer\u00ec seguire una strategia di attesa e rinunciare a combattere direttamente le truppe dell'Asse; inoltre collabor\u00f2 concretamente con l'esercito italiano d'occupazione. Sconfitto da Tito e abbandonato dagli anglo-americani, dopo la guerra venne catturato, processato e giustiziato dal nuovo regime comunista jugoslavo.\nBiografia.\nMihailovi\u0107 fu inizialmente contattato da Tito, nella prima e nella seconda offensiva anti-partigiana in Serbia, ma, nonostante alcuni episodi di collaborazione, fra i due eserciti non vi fu mai una vera alleanza, rifiutata da Mihailovi\u0107 per le sue idee anticomuniste, perch\u00e9 non accettava una posizione subalterna rispetto a Tito e, soprattutto, perch\u00e9 i suoi progetti (liberazione della Jugoslavia e reinsediamento della monarchia e del governo in esilio a Londra a Belgrado) erano incompatibili con quelli di Tito.\nA partire dal 1944 fu abbandonato dagli alleati occidentali, che videro in Tito un comandante pi\u00f9 coerente con le necessit\u00e0 belliche e politiche. Il suo quartier generale era situato sulle alture serbe del Ravna Gora.\nDopo la partenza degli ufficiali di collegamento britannici e il riconoscimento ufficiale da parte degli Alleati e della monarchia in esilio del ruolo dominante di Tito nel movimento di resistenza jugoslavo, la posizione politico-militare di Mihailovi\u0107 e dei cetnici sembr\u00f2 definitivamente compromessa; Dra\u017ea tuttavia non era ancora rassegnato; egli riteneva che a lungo termine gli anglo-americani avrebbero riconosciuto l'importanza del suo movimento; i britannici del resto avevano lasciato disponibili gli impianti radio per mantenere i contatti e inoltre nel luglio 1944 giunse inaspettatamente al suo quartier generale il colonnello statunitense Robert Halbord McDowell.\nNegli ultimi mesi di guerra la situazione di Dra\u017ea e dei reparti cetnici rimasti fedeli divenne disperata; in settembre 1944 avevano dovuto abbandonare la Serbia dove stava avanzando da est l'Armata Rossa in sostegno dei partigiani jugoslavi; egli in questa fase entr\u00f2 in collegamento diretto con il colonnello tedesco Starker e ricevette l'appoggio logistico dei tedeschi, pur rifiutando espressamente di dichiararsi loro alleato. Mihailovi\u0107 e i suoi uomini marciarono faticosamente attraverso la Bosnia combattendo continuamente contro gli usta\u0161a croati e trovarono riparo nei mesi di gennaio e febbraio 1945 nella regione di Trebavo, vicino Tuzla; le condizioni di salute del capo cetnico erano precarie a causa delle fatiche fisiche e dalla tensione nervosa. Le formazioni cetniche erano lacerate da discordie tra i capi e indebolite da un'epidemia di tifo petecchiale; il capo montenegrino Pavle \u0110uri\u0161i\u0107 intendeva proseguire verso nord-ovest per cercare di raggiungere l'Istria ed entrare in collegamento con gli anglo-americani, mentre Mihailovi\u0107 era deciso a ritornare in Serbia. Sembra che una serie di messaggi ingannevoli dell'OZNA comunista che affermavano che la situazione in Serbia era favorevole ai cetnici, abbiano contribuito alla decisione finale di Dra\u017ea.\nDopo alcune incertezze, alla fine Mihailovi\u0107 decise di dividere le sue forze; una parte dei cetnici si diresse verso l'Istria e la Slovenia al comando di \u0110uri\u0161i\u0107, mentre Dra\u017ea si un\u00ec agli altri reparti e inizi\u00f2 la drammatica marcia verso sud per ritornare in Serbia. Mentre gli uomini di \u0110uri\u0161i\u0107 sarebbero stati in gran parte uccisi dagli usta\u0161a croati e lo stesso comandante cetnico sarebbe stato catturato ed eliminato insieme all'altro capo cetnico Dragi\u0161a Vasi\u0107, Mihailovi\u0107 riusc\u00ec a mettere in movimento i suoi soldati divisi in tre colonne che avanzarono in direzione di Banja Luka e Kalinovik con l'obiettivo di raggiungere la Drina a Fo\u010da. Dopo qualche successo, i suoi cetnici furono accerchiati dalle formazioni partigiane nell'impervia regione del Zelen Gora e, bersagliati dagli attacchi aerei, vennero annientati; i partigiani eliminarono brutalmente i loro nemici; caddero 7.000 cetnici, tra cui i capi Keserovi\u0107 e Raci\u0107, mentre Mihailovi\u0107 riusc\u00ec a fuggire con solo 400 superstiti.\nDopo la fine della guerra, nella primavera 1946, Mihailovi\u0107 fu catturato dall'OZNA nei pressi del confine austriaco mentre cercava di sfuggire alle ricerche; egli era in pessime condizioni, estremamente deperito per la mancanza di alimenti e quasi cieco. I medici jugoslavi riuscirono tuttavia a ristabilire la sua salute rendendolo in grado di sostenere il processo che era in preparazione contro di lui a Belgrado.\nSottoposto a processo per alto tradimento e collaborazione con il nemico dalla nuova autorit\u00e0 comunista jugoslava, fu condannato a morte e fucilato il 17 luglio 1946. Gli Alleati seppero in anticipo che si voleva la sua morte, ma decisero di non intervenire e di lasciarlo al suo destino per non guastare i futuri rapporti con il Maresciallo Tito, il leader su cui avevano puntato nella loro politica nei Balcani dopo la fine della guerra.\nRiabilitazione.\nIl 14 maggio 2015 Mihailovi\u0107 \u00e8 stato riabilitato dopo la sentenza della Suprema Corte di Serbia (la corte d'appello pi\u00f9 alta in Serbia). Questa sentenza ribalta la sentenza emessa nel 1946, la quale condann\u00f2 Mihailovi\u0107 a morte per collaborazione con le forze naziste di occupazione e spogliandolo di tutti i suoi diritti di cittadino. La riabilitazione ha compiaciuto le associazioni nazionalistiche serbe e la Chiesa Ortodossa mentre ha attirato critiche da parte delle associazioni degli ex partigiani e dai gruppi antifascisti.\nOnorificenze straniere.\nPer lo sforzo profuso da lui stesso e dalle sue formazioni nel salvataggio di oltre cinquecento aviatori alleati precipitati sulla Jugoslavia durante il secondo conflitto mondiale, il Presidente USA Harry Truman lo insign\u00ec postumo della Legione al Merito, una tra le pi\u00f9 alte onorificenze statunitensi. In precedenza aveva ottenuto, dal generale Charles de Gaulle, la Croce di guerra."}
{"id": "1164255", "revid": "6923", "url": "https://it.wikipedia.org/wiki?curid=1164255", "title": "Opel Combo", "text": "Il Combo \u00e8 un veicolo commerciale leggero prodotto dalla casa tedesca Opel dal 1986. Nel 2018 ne \u00e8 stata presentata la quinta serie.\nCome consuetudine della General Motors, era venduto anche con i nomi di altre aziende del gruppo, a seconda del mercato di commercializzazione: si trovava infatti in vendita anche come Vauxhall Combo, Holden Combo e Chevrolet Combo. Anche le varie serie hanno seguito la classica denominazione Opel, come \"Combo A\", \"Combo B\" e cos\u00ec via.\nStoria e caratteristiche.\nCombo A.\nLa \"Combo\" fu pensata per sostituire la precedente furgonetta derivata dalla Kadett D: coerentemente con ci\u00f2, la sua prima versione fu derivata direttamente dalla Kadett E e venne commercializzata dal gennaio 1986 al luglio 1994, e sfruttava la scocca della versione station wagon, nonch\u00e9 molte sue motorizzazioni. Questa prima serie era commercializzata come Kadett Combo (in Inghilterra come Vauxhall Astramax), ma in seguito \u00e8 stata spesso indicata anche come Combo A per distinguerla dalla successive generazioni della \"Combo\". Ciononostante \u00e8 altrettanto frequente trovare indicata come \"Combo A\" la successiva generazione della \"Combo\", gi\u00e0 basata sulla Corsa B.\nCombo B.\nQuesta nuova serie fu introdotta nell'ottobre 1993 e venne resa disponibile con due motori a benzina (da 1.4 e 1.6 litri) o uno a gasolio (da 1.7 litri). Diversamente dalla \"Combo A\", venne realizzata sul pianale della \"Corsa\", qui giunta alla sua seconda generazione, e inoltre non fu una semplice giardinetta senza finestrini posteriori, ma una vera e propria variante di carrozzeria con parte posteriore a tetto rialzato per una pi\u00f9 ampia capacit\u00e0 di carico merci. Fu inoltre disponibile come furgone atto al trasporto di merci oppure come versione combinata con due file di sedili. In quest'ultima configurazione la vettura prese il nome di Combo Tour. In ogni caso, i modelli \"Kadett Combo\" e la prima vera \"Combo\" basata sul pianale della \"Corsa\" erano prevalentemente destinati al trasporto di merci e con un vano di carico chiuso.\nCombo C.\nNel corso degli anni '90, vedendo il crescente successo di quei veicoli cosiddetti multispazio come Renault Kangoo, Citro\u00ebn Berlingo e Fiat Dobl\u00f2, dal 2001 venne lanciata la \"Combo C\", prodotta anche in una versione con finestratura posteriore, basata sulla nuova Corsa C. Inizialmente disponibile con motori 1.6 a benzina e 1.7 a gasolio, vide in seguito la gamma ampliarsi con l'arrivo di motori 1.4 a benzina e 1.3 a gasolio, pi\u00f9 un 1.6 a metano. Quest'ultima venne prevista unicamente per le versioni merci, mentre la versione con motore 1.4 16v (da 90 CV di potenza) fu riservata alla versione passeggeri (5 passeggeri pi\u00f9 il vano di carico posteriore). La portata utile di carico variava tra i 520 e i 735 kg. La produzione del \"Combo C\" destinato al trasporto di persone cess\u00f2 nell'ottobre del 2010, mentre quella \"Combo C\" furgonato fu arrestata verso la fine dell'anno seguente.\nCombo D.\nA partire dal 2012 \u00e8 stata introdotta la quarta serie (includendo anche la \"Kadett Combo\" come prima generazione), questa volta derivata strettamente dalla seconda generazione del Fiat Dobl\u00f2, dal quale differisce solo per alcuni particolari estetici. Presentato al Salone di Francoforte del 2011 e caratterizzato da un corpo vettura molto pi\u00f9 grande delle precedenti versioni \u00e8 in grado quindi di offrire pi\u00f9 spazio per merci o passeggeri (a seconda della versione). Il \"Combo\" di quarta generazione condivide anche gran parte dei propulsori presenti gi\u00e0 nella gamma del furgoncino Fiat Professional. La casa automobilistica italiana Fiat infatti lo produce presso i propri stabilimenti insieme proprio al Dobl\u00f2. I motori previsti sono quindi:\n\u00c8 stato sostituito nel 2018 dall'Opel Combo E.\nCombo E.\nNell'estate del 2018 \u00e8 stata introdotta la quinta generazione, denominata \"Combo E\". Stavolta, lo sviluppo del nuovo ludospace e van \u00e8 avvenuto sotto l'egida del gruppo PSA. Infatti, se nel 2014 il gruppo francese aveva stipulato un contratto di collaborazione con la General Motors, che a quel punto aveva divorziato da anni con il gruppo Fiat (nel frattempo evolutosi nel gruppo FCA dopo l'acquisizione del gruppo Chrysler), nel 2017 rilev\u00f2 addirittura i marchi Opel e Vauxhall. Per questo, la quinta generazione della Opel \"Combo\" nasce utilizzando pianale e scocca delle nuove generazioni di Rifter e Berlingo, compresa la possibilit\u00e0 di scegliere fra versione a passo normale o a passo lungo. Al suo debutto, la \"Combo E\" \u00e8 stata proposta in quattro motorizzazioni, di cui tre originate dallo stesso motore, al momento l'unico a gasolio nella gamma d'esordio della \"Combo E\" nel ottobre 2018 \u00e8 stata lanciata la versione cargo in due misure differenti Normale e xl (con vano di carico pi\u00f9 grande e lungo):\nDue le varianti di trasmissione previste: il 1.2 Turbo e il 1.5 Diesel da 131 CV sono previsti con un cambio manuale a 6 marce, mentre le restanti due motorizzazioni a gasolio sono previste con un cambio manuale a 5 marce.\nA partire dal giugno del 2019, il 1.2 turbo viene proposto anche con potenza innalzata a 131 CV, mentre il 1.5 diesel da 75 CV viene tolto dalla gamma. Nel giugno del 2021, la \"Combo\" viene proposta anche in versione puramente elettrica: in questo caso il motore utilizzato \u00e8 un'unit\u00e0 alimentata da batteria agli ioni di litio della capacit\u00e0 di 50 kWh. La sua potenza \u00e8 di 136 CV, mentre la coppia massima \u00e8 di 260 Nm. dati che permettono alla vettura di raggiungere una punta massima autolimitata di 135 km/h con un'autonomia di marcia pari a 285 km per la versione a passo corto e di 278 km per la versione a passo lungo."}
{"id": "1164266", "revid": "767487", "url": "https://it.wikipedia.org/wiki?curid=1164266", "title": "Paul (Me First and the Gimme Gimmes)", "text": "Paul \u00e8 il quarto singolo della americana Me First and the Gimme Gimmes, pubblicato per la Kung Fu Records nel 1997. Questo singolo \u00e8 composto di cover di Paul Simon."}
{"id": "1164268", "revid": "838137", "url": "https://it.wikipedia.org/wiki?curid=1164268", "title": "Biamonti", "text": " \n\u00c8 un cognome tipico dell'estremo Ponente Ligure (Ventimiglia, San Biagio della Cima ecc.); piccole concentrazioni si hanno anche a Genova e a Roma."}
{"id": "1164277", "revid": "767487", "url": "https://it.wikipedia.org/wiki?curid=1164277", "title": "Barry (Me First and the Gimme Gimmes)", "text": "Barry \u00e8 il quinto singolo della cover band statunitense Me First and the Gimme Gimmes, pubblicato per la Side One Records nel 1997. Questo singolo \u00e8 composto di cover di Barry Manilow."}
{"id": "1164279", "revid": "2091899", "url": "https://it.wikipedia.org/wiki?curid=1164279", "title": "Chronicon Novalicense", "text": "Il Chronicon Novaliciense o Cronaca di Novalesa \u00e8 uno scritto risalente alla met\u00e0 dell'XI secolo, che narra le vicende dei monaci benedettini dell'abbazia di Novalesa dal 726 al 1050 circa. La narrazione \u00e8 arricchita con particolari aneddotici e leggendari, non mancando inoltre di far intravedere la realt\u00e0 socio-politica del tempo.\nLa \"Cronaca\" \u00e8 stata scritta da un monaco anonimo, di cui si hanno poche informazioni, rintracciabili nel testo stesso: apparteneva a una famiglia legata al vescovo di Vercelli e faceva parte del gruppo di monaci mandato a rifondare Novalesa, dopo il suo abbandono all'inizio del X secolo a causa delle incursioni dei Saraceni.\nTrama.\nL'opera \u00e8 suddivisa in cinque libri e un'appendice finale: \nLibro primo.\nIl primo libro \u00e8 in gran parte mutilo: dell'originale rimangono unicamente le ultime righe. Il testo, per\u00f2, pu\u00f2 essere ricostruito con frammenti di testimonianze seriori. \nLa cronaca narra la leggendaria fondazione della chiesa di san Pietro. Ai tempi di Nerone, un piccolo gruppo di cristiani guidati dalla matrona Priscilla, che si dice essere parente dell'imperatore, per fuggire alla persecuzione si rifugia alle pendici delle Alpi. San Pietro successivamente si reca a visitare la comunit\u00e0 dei cristiani per dare loro conforto nell'esilio. Pietro, si dice, si sarebbe fermato pi\u00f9 a lungo e avrebbe proseguito anche oltre le Alpi, se non fosse stato obbligato a ritornare a Roma per contrastare l'eresia di Simone Mago. Quando san Pietro fu ucciso, la comunit\u00e0 cristiana esule in Val Susa eresse una chiesa a lui dedicata, san Pietro di Novalesa, e mutarono il nome della localit\u00e0 in cui si trovavano, detta \"Ocelum\", in Novalesa (che, secondo la \"Cronaca\", deriva da \u201cnuova luce\u201d).\nPer ribadire il nesso tra la chiesa di Novalesa e san Pietro viene raccontata un'altra leggenda, risalente per\u00f2 a un'epoca successiva: una monaca della Gallia, giunta a Roma, riceve per volere divino un osso dell'apostolo, che porta via con s\u00e9. Durante il viaggio di ritorno sosta a Novalesa, dove accade un miracolo per convincere un signore l\u00ec di passaggio dell'autenticit\u00e0 della reliquia: l'osso, a contatto con dell'acqua, muta questa in vino.\nSuccessivamente viene raccontata la fondazione dell'abbazia di Novalesa, avvenuta per opera dell'aristocratico Abbone nel 726, il quale, morendo, lascia a questa un grande patrimonio.\nIl cronista, dopo aver accennato alla futura distruzione del monastero per opera dei Saraceni, presenta la figura dell'abate Eldrado, il quale compie un miracolo: un villaggio chiamato Monastero (oggi Mon\u00eatier-les-Bains) e tutta la valle circostante era infestata dai serpenti; l'abate, recatosi al suddetto villaggio, dopo aver pregato, raccolse e radun\u00f2 tutti i serpenti e ordin\u00f2 loro di non far pi\u00f9 del male a nessuno, cosa che avvenne.\nLibro secondo.\nViene descritta l'organizzazione del cenobio, che segue il dettato della Regola benedettina. Il cronista si sofferma in particolar modo sul divieto per le donne di avvicinarsi al monastero, riportando ci\u00f2 che aveva udito raccontare da un vecchio: c'\u00e8 una croce che segna il limite oltre al quale non si pu\u00f2 andare e colei che lo supera o viene colpita da un'infermit\u00e0 o muore all'istante. Il cronista inoltre riporta la tradizione per cui Novalesa sia il primo luogo in cui \u00e8 stato istituito il divieto per le donne di recarsi in un monastero maschile, imitato poi da tutti gli altri cenobi. L'origine di questa prassi \u00e8 da rintracciarsi in Abbone, il quale, notando che in un monastero a Urbiano i monaci desideravano le donne, decise di fondare il monastero di Novalesa lontano dai centri abitati, al riparo dalle tentazioni, e proibendo alle donne di mettervi piede. Di seguito si racconta un aneddoto che vede entrare in scena Carlo Magno, il grande protettore dell'abbazia. La moglie Berta (nome che per\u00f2 non \u00e8 attestato altrove) volle guardare dentro al monastero, ma appena giunta davanti alle porte mor\u00ec.\nIl cronista descrive l'ambiente circostante l'abbazia (siamo presso il valico di Moncenisio, luogo di transito di grande importanza strategica) e si sofferma in particolare sul monte Romuleo (l'odierno Rocciamelone) raccontando la leggenda dal sapore eziologico di un re lebbroso di nome Romolo che lo abitava e che vi aveva nascosto un tesoro, introvabile a causa dell'irraggiungibilit\u00e0 della vetta.\nAccorgendosi di essersi dilungato troppo a narrare, il cronista ritorna alle vicende dell'abbazia, ricordando il fatto che Abbone decise che l'abate fosse superiore al vescovo all'interno del cenobio e non viceversa (precisazione importante per quanto avverr\u00e0 in seguito).\nViene poi presentata la figura di Valtario, un monaco ortolano, che si dice fosse stato prima un guerriero invincibile. L'uomo, divenuto vecchio, desidera fare penitenza: per decidere il luogo migliore dove espiare le proprie colpe, si veste da viandante e pone dei campanelli sul suo bastone, che agita durante i suoi pellegrinaggi; trova, per\u00f2, monaci distratti che durante la preghiera prestano maggiore attenzione al tintinnio che alla recita delle lodi, finch\u00e9 non giunge a Novalesa: al suono delle campanelle, solo un bambino si volta per guardarlo, ma subito viene punito dal precettore. Valtario decide dunque che questo \u00e8 il monastero giusto per lui. Il cronista si dilunga a raccontare la vita precedente da guerriero, trascrivendo ampi estratti del poema a lui dedicato, il \"Waltharius\". Il racconto termina bruscamente durante lo scontro tra i tre eroi Valtario, Guntario e Aganone, quando questi ultimi notano una fiasca di vino sul cavallo del primo.\nViene raccontato poi un ulteriore aneddoto sul monaco Valtario: i servi del re Desiderio avevano depredato i carri che portavano rifornimento al monastero. L'abate, dunque, chiede a Valtario di andare a recuperarli, esortandolo per\u00f2 a non fare violenza ai ladri, nemmeno se questi dovessero umiliarlo spogliandolo degli abiti monacali; Valtario chiede, qualora dovessero privarlo perfino dei pantaloni, come comportarsi: l'abate, confidando nell'umilt\u00e0 che avrebbe dimostrato lasciandosi derubare degli altri indumenti, non gli ordina nulla. Valtario parte per la missione, dopo aver recuperato il suo vecchio cavallo; giunto presso i predoni, viene costretto a spogliarsi quasi completamente. Quando per\u00f2 gli intimano di togliersi anche i pantaloni, Valtario li aggredisce con un omero che strappa da un vitello che pascolava l\u00ec vicino. Al ritorno a Novalesa, per\u00f2, viene fortemente rimproverato.\nDopo la sua morte e dopo l'attacco dei Saraceni, si perdono le tracce della tomba di Valtario e del nipote, fino a che una vedova anziana, che era solita raccontare le storie antiche a quanti volevano ascoltare, rivela il luogo del sepolcro.\nConclusasi la lunga narrazione delle vicende di Valtario, il cronista ritorna a sottolineare la grande influenza sul territorio che ebbe Novalesa: nomina alcuni monasteri che erano dipendenti dall'abbazia. Vasti territori erano stati dati al cenobio da Abbone, il quale fece costruire un arco presso la citt\u00e0 di Susa (ossia l'Arco di Augusto), su cui fece inscrivere i beni che aveva lasciato in eredit\u00e0: in questo modo, quand'anche il monastero venisse distrutto, i monaci avrebbero potuto sapere quali possedimenti gli spettassero.\nInoltre, il cronista riporta piccoli aneddoti volti a sottolineare come Novalesa fosse un luogo di santi, prediletto dal Cielo: una processione di beati fa visita di notte al cenobio, alcuni monaci sentono gli angeli cantare, oppure c'\u00e8 chi, addormentandosi in un campo, si sveglia senza capelli perch\u00e9 ha dormito sulla tomba di un santo. \nLibro terzo.\nDopo aver inquadrato il periodo storico facendo riferimento al regno di Liutprando, viene introdotta la figura dell'abate Frodoino, che si distinse per virt\u00f9 e che comp\u00ec molti miracoli. Inoltre, questi stringe un legame particolare con Carlo Magno: quando il futuro imperatore si appresta a scendere in Italia, si ferma a Novalesa e consuma tutte le scorte di cibo. Frodoino, dunque, prega il Signore tutta la notte chiedendo di donargli del cibo per i suoi monaci rimasti senza: il giorno dopo la dispensa fu piena. Venuto a sapere di questo miracolo, Carlo promette al monastero grandi benefici: dopo la conquista dell'Italia, infatti, doner\u00e0 all'abate la corte di Gabiano e gli affider\u00e0 il figlio Ugo.\nContinua di seguito la vicenda dell'avanzata di Carlo Magno contro i Longobardi: re Desiderio ne aveva bloccato il procedere a causa delle roccaforti che proteggevano i valichi, ma grazie al tradimento di un giullare longobardo, Carlo riesce a raggiungere Pavia, dove si trova Desiderio, e l'assedia. La figlia del re longobardo, innamoratasi del re franco, gli propone di sposarla, consegnandogli in cambio la citt\u00e0 e il tesoro del padre: la principessa apre le porte di Pavia all'esercito, ma viene uccisa calpestata dai cavalli.\nSi innesta qui il racconto del ritorno del figlio di Desiderio, Algiso (o Adelchi, nome che non compare per\u00f2 nel \"Chronicon\"), che, sotto mentite spoglie, riesce a introdursi alla corte di Carlo e a partecipare al suo banchetto, dove spezza tutte le ossa che gli vengono date da mangiare, lasciando poi la tavola prima degli altri commensali. Carlo, quando si accorge delle ossa frantumate, capisce che a compiere quel gesto minaccioso \u00e8 stato Algiso e propone a uno dei soldati di inseguirlo e di ucciderlo con l'inganno; l'uomo, raggiunto il figlio di re Desiderio, finge di offrirgli in dono dei bracciali di Carlo sulla punta di una lancia. Comprendendo che non era una dimostrazione di ossequio, ma un tranello, il guerriero longobardo, dopo essersi armato, restituisce la sfida porgendo a sua volta i suoi bracciali da recapitare al re franco. Quando Carlo li riceve, li indossa, ma vedendo che sono tanto grandi da arrivargli fin sulle spalle si stupisce della grande forza dell'avversario, temendola. Algiso si reca dalla madre Ansa a Brescia. A questo punto il cronista, accorgendosi della divagazione, interrompe il racconto e ritorna a parlare della successione degli abati di Novalesa.\nDopo Frodoino viene eletto Amblulfo, dopo il quale diventa abate Ugo, il figlio di Carlo Magno, che diede al cenobio molte terre. In quegli stessi anni Carlo Magno muore e i figli si fanno guerra per la divisione dell'impero. Verr\u00e0 ritrovato dall'imperatore Ottone III nel suo sepolcro ad Aquisgrana il corpo di Carlo Magno ancora intatto.\nLibro quarto.\nViene eletto abate Eldrado, anch'egli uomo virtuoso che comp\u00ec molti miracoli, tra cui ridonare la vista a un cieco e fermare un'epidemia.\nSi riporta di seguito una lettera di Floro di Lione indirizzata a Eldrado: si desume che l'abate aveva chiesto al primo di correggere il salterio e Floro gli comunica quanto ha fatto. Innanzitutto, afferma come il lavoro \u00e8 stato difficile a causa dell'incuria dei copisti di molti codici. Ha dunque deciso di confrontare la traduzione ebraica e la versione dei Settanta per rintracciare (utilizzando asterischi e obeli) nei codici a sua disposizione ci\u00f2 che derivava dall'ebraico e ci\u00f2 che invece era stato aggiunto. A quel punto sorge per\u00f2 il sospetto che anche la traduzione ebraica fosse stata deturpata dalle sviste dei copisti: dunque, si serve anche di una lettera di san Girolamo, che indica gli errori da lui rintracciati. In questa maniera ha corretto il salterio, ricollocando i passi al posto giusto, eradendo gli errori e restituendo lezioni corrette. Dopo un elenco delle correzioni fatte, esorta Eldrado a usarle anche per riscrivere un nuovo codice di Salmi. Infine, d\u00e0 delle indicazioni pratiche, in particolar modo di lasciare spazio tra le righe per permettere correzioni e annotazioni senza creare confusione nei copisti futuri.\nSegue un carme di Floro dedicato a Eldrado.\nDi seguito vengono presentati nei frammenti alcuni abati che succedettero a Eldrado.\nGiungono infine i Saraceni a Frassineto e devastano tutta la Gallia Cisalpina. I monaci dell'abbazia novalicense, sotto l'abate Donniverto, fuggono davanti alle loro devastazioni portando con s\u00e9 gli oggetti pi\u00f9 preziosi, tra cui seimila libri. Giungono a Torino presso la chiesa dei santi Andrea e Clemente (oggi comunemente identificata con il santuario della Consolata), gi\u00e0 di loro appartenenza, nell'anno 906.\nLibro quinto.\nIl cronista tenta di dare un affresco al periodo complesso che vede l'ascesa di famiglie aristocratiche locali.\nUgo di Vienne viene ricordato come colui che \u00abcol suo governo insudicia il regno d'Italia\u00bb: divenuto re d'Italia, instaura un regime del terrore, tanto che nessuno osava pi\u00f9 parlare apertamente per paura di essere spiato e incriminato. Inoltre, si distingue per la sua libidine: dopo aver fatto sposare il figlio, stupra la nuora prima che raggiunga il letto del marito. Morir\u00e0 poi risucchiato da un gorgo di un fiume. Anche il figlio, Lotario, non si distingue per virt\u00f9: d\u00e0 in signoria al marchese di Torino, Arduino il Glabro, l'abbazia di Breme.\nIl marchese Adalberto d'Ivrea, successore di Arduino, vedendo i possedimenti dell'abbazia devastati e i monaci ridotti in miseria, dona loro la chiesa di sant'Andrea, situata presso le mura della citt\u00e0. Qui successivamente l'abate Belegrimo sposter\u00e0 il monastero, che prima era situato davanti al castello di Torino.\nIl cronista compie un passo indietro per accennare alla \u00abinfelice stirpe di Arduino\u00bb: racconta gli scontri per la supremazia tra i due fratelli Ruggero e Arduino e il loro cliente Alineo. Ruggero riesce a ottenere il governo delle terre (la contea di Auriate) con l'astuzia e, sposando la moglie del precedente possidente, genera due figli che chiama Ruggero e Arduino, detto il Glabro.\nIl racconto si interrompe, in quanto al cronista sovviene il ricordo di una vicenda familiare, che inserisce nella cronaca: un suo prozio, soldato, viene assalito dai Saraceni e messo in vendita assieme al servo. Il fratello, nonno del monaco, vedendo il servo e venuto a sapere dell'accaduto, chiede aiuto prima al vescovo di Vercelli (suo padrino) e poi a vicini e amici per trovare il denaro sufficiente a riscattarli.\nIl cronista si propone poi di parlare delle vicende dei re. Morto il re Lotario II, la moglie Adelaide viene catturata da Berengario I. Viene per\u00f2 liberata da una serva, che scava un buco nei pressi della soglia della camera in cui era stata rinchiusa. Si nascondono in una palude, dove incontrano un uccellatore, Varino, che vuole stuprare la regina, la quale per\u00f2 resiste. Varino, alla fine, svela la sua vera identit\u00e0: \u00e8 un chierico e afferma di star solo simulando l'abuso. Questi diventer\u00e0 vescovo di Modena per volere della regina. Adelaide chiede aiuto ad Attone (Adalberto Atto di Canossa), che la ospita nel suo castello di Canossa. Berengario viene a sapere dell'accaduto e pone sotto assedio la fortezza. Vengono a mancare i rifornimenti necessari al sostentamento del castello, ma Dio viene in soccorso: Arduino, che assediava assieme a Berengario il castello, chiede a questi di poter parlare con Attone. Arduino consiglia a questi di far mangiare tutto il frumento rimasto a un cinghiale e di mandarlo fuori dalle mura. Attone segue il consiglio e quando Berengario vede l'animale ben nutrito ne rimane talmente stupito che decide di abbandonare l'impresa. Ottone, duca di Sassonia, giunge in Italia rivendicando il regno e sposa Adelaide. Berengario si rifugia allora nel castello di san Giulio, ma viene catturato e accecato.\nLa narrazione delle \u201cvicende dei re\u201d si interrompe, per passare a quelle degli abati di Breme. Berengario, prima della cattura di Ottone, ordina agli uomini del villaggio di Folingo di cacciare i lupi che infestavano la terra. A Breme, per\u00f2, c'erano due fratelli potenti che tiranneggiavano gli uomini del villaggio, i quali, per\u00f2, dopo gli ordini ricevuti dal re, decisero di non sottomettersi pi\u00f9 a loro. I due fratelli, irati, li torturano, ma Berengario interviene minacciandoli di togliere loro le terre possedute. Questi fuggono: una parte del territorio viene comprata dal marchese Adalberto I d'Ivrea, l'altra parte viene rivendicata da Aimone, conte di Lomello, che la lascia in eredit\u00e0 a san Pietro. I monaci scelgono queste terre come sede della loro congregazione.\nI Saraceni vengono scacciati da Frassineto dal conte Robaldo di Provenza grazie al tradimento di uno di loro e la Val Susa viene riconquistata da Arduino il Glabro. Quest'ultimo, per\u00f2, si impadronisce dell'abbazia di Breme redigendo un documento che ne attestava il possesso, ma muore poco dopo. L'abate Gezone si lamenta con Ottone, divenuto re d'Italia, e questi fa bruciare il diploma di Arduino e ne redige uno favorevole all'abbazia. Con l'ingresso in monastero di tre conti, Breme ottiene dei territori (il cronista ricorda che questi fatti avvennero ai tempi dell'incoronazione di Ottone III). L'abate Gezone decide di mandare un gruppo di monaci guidati dal monaco architetto Bruningo a ricostruire Novalesa e il cronista stesso prende parte alla spedizione. Una volta giunti nel luogo dell'antica abbazia, la trovano piena di erbacce, ma le mura non erano state distrutte. Una volta riportato in auge il monastero a Novalesa, vengono fatte numerose donazioni. Di seguito, vengono raccontati miracoli compiuti da Gezone e non solo: in questo modo il luogo riottiene l'aura di santit\u00e0 che gi\u00e0 gli apparteneva prima della fuga.\nAppendice.\nViene riportato l'attestato di Carlo Magno dei beni posseduti dal monastero e di seguito una lettera indirizzata a papa Giovanni XIII da parte dell'abate Belegrimo: nella parte iniziale viene riassunta brevemente la storia del monastero, mentre poi procede denunciando gli abusi del marchese Arduino. L'abate chiede infine al papa una delegazione da mandare all'imperatore per farlo intervenire e di scomunicare il marchese.\nQuando Corrado II diventa imperatore, la guida dell'abbazia viene data a Odilone, nipote dell'omonimo abate di Cluny, il quale per\u00f2 d\u00e0 in beneficio ai suoi vassalli molti poderi appartenenti al cenobio. Ma l'imperatore concede l'abbazia in beneficio ad Alberico, vescovo di Como, il quale assume un comportamento dispotico: chiede un giuramento di fedelt\u00e0 ai servi, maltratta i monaci e cattura l'abate. Dopo la sua morte, il vescovo di Como suo successore, Liticherio, d\u00e0 l'abbazia a Eldrado, il quale scaccia Odilone.\nIl cronista intende poi mostrare il male che l'abate Oddone fece al monastero di Breme: approfittando di un contrasto tra Arduino d'Ivrea e il marchese di Torino Magnifredo (Olderico Manfredi), chiede al primo di renderlo abate in cambio di denaro. Dopo la sua cattura e la sua successiva liberazione, continua a tentare di ottenere priorati e abbazie con sotterfugi, finendo per\u00f2 costretto dall'imperatore Enrico II a rimanere chiuso in convento. L\u00ec per\u00f2 crea disordini e l'abate gli concede un priorato per acquietarlo. Oddone ritorna a comportarsi come sempre: dopo la morte dell'abate Eldrado, riesce a ottenere l'abbazia di Breme. Obbliga i monaci a giurargli fedelt\u00e0 e li maltratta, compie azioni malvagie e sudicie, fino a che non vende l'abbazia sperando di ricavarne denaro.\nIl cronista poi retrocede al tempo in cui regnava in Italia Lamberto II. Si succedono uno dopo l'altro gli imperatori, fino ad arrivare a Ottone III. L'imperatore viene imprigionato dai Bizantini durante una battaglia, i quali chiedono il riscatto alla regina: questa manda degli efebi vestiti da donna, ma con le spade nascoste sotto gli abiti, a portare degli scrigni che sembravano pieni d'oro. Durante le trattative Ottone riesce a scappare gettandosi in mare.\nL'imperatore Enrico II ottiene il regno d'Italia dopo averne scacciato il re Arduino d'Ivrea. Dopo la morte dell'imperatore, succede al trono Corrado II, che sottomette alcune abbazie, tra cui quella di Novalesa, data poi al vescovo di Como. Soltanto il figlio Enrico III ridona all'abbazia il suo antico stato regale e proibisce che questa possa essere concessa ad altri.\nIl manoscritto.\nIl manoscritto originale della \"Cronaca\" \u00e8 tramandato su un \"rotulus\" di pergamena, composto da ventotto fogli cuciti assieme. La scelta di questo supporto scrittorio, bench\u00e9 comune per la stesura delle cronache monastiche, fu una delle cause del deterioramento del testo. Infatti, sono caduti dei fogli in testa al rotolo corrispondenti sul \"recto\" al I libro, sul \"verso\" alla maggior parte del IV libro e all'indice del V; mentre in coda sono caduti dei fogli che riportavano sul \"recto\" i primi capitoli del IV libro (sul \"verso\" erano bianchi). Alcune lacune possono essere ricostruite in base a testimonianze seriori: alcuni autori, infatti, hanno trascritto parti della \"Cronaca\" quando questa presentava dei fogli poi andati perduti.\nLa scrittura \u00e8 una minuscola carolina dell'XI secolo, non molto accurata. \u00c8 ancora incerto se sia stato scritto da pi\u00f9 mani o da un solo copista e se, in tal caso, questi possa identificarsi con l'autore.\nLa lunghezza complessiva della parte superstite del rotolo \u00e8 di 11,7 m, mentre la larghezza varia tra gli 8,5 cm e gli 11 cm.\nIl rotolo \u00e8 conservato presso l'Archivio di Stato di Torino. \nScopo dell'opera.\nLa \"Cronaca di Novalesa\" risponde all'intento di riportare in auge il radicamento del cenobio in Val Susa, venuto sempre pi\u00f9 a mancare a partire dal X secolo. Il cronista ripercorre la storia del monastero ponendo attenzione al legame con la dinastia imperiale, in particolare quella carolingia, che aveva concesso al cenobio immunit\u00e0 e privilegi: infatti, per esempio, il cronista racconta di Ugo, figlio di Carlo Magno, che diventa abate di Novalesa, oppure riferisce che viene dato rifornimento all'esercito franco durante la campagna militare contro i Longobardi, ma viene anche rispettato il programma carolingio di traduzioni della Bibbia. Con la successiva et\u00e0 ottoniana si provano a ristabilire dei contatti diretti con l'illustre stirpe carolingia (esempio eloquente di ci\u00f2 \u00e8 l'accenno alla visita da parte di Ottone III al sepolcro di Carlo Magno, simbolo dell'appropriazione delle insegne imperiali da parte di Ottone), nonostante l'abbazia rimanga in balia dell'incostante calcolo politico. Il monastero regio prova cos\u00ec a contrapporsi al nuovo potere dei marchesi: collegarsi a un passato importante \u00e8 un modo di rivendicare l'autonomia del potere presente.\nInoltre, il cronista pone spesso in contrapposizione gli eventi esterni al monastero, generalmente caratterizzati da nefandezze, a quelli interni: vengono delineate figure esemplari, miracoli e apparizioni. Il cenobio \u00e8 avvolto da un'aura di santit\u00e0 (Valtario, ricordiamo, sceglie Novalesa come luogo di espiazione dei peccati in quanto viene ritenuto il pi\u00f9 austero), dove gli elementi negativi sono invece isolati e ben distinti. Anche il racconto leggendario delle origini dell'abbazia \u00e8 da inserirsi in questo intento nobilitante. L'esperienza spirituale, che rimane ininterrotta nei secoli, \u00e8 l'elemento che dona continuit\u00e0 e identit\u00e0 a una comunit\u00e0 dispersa, e ne rende pi\u00f9 sostanziale la difesa dell'autonomia.\nL'uso delle fonti: tra storia e leggenda.\nIl cronista nella stesura del \"Chronicon Novaliciense\" deve aver fatto ricorso indubbiamente a documenti e narrazioni storiche, ma anche a tradizioni orali, dove la testimonianza diretta assume un valore decisivo per rivendicare la veridicit\u00e0 dei fatti (pi\u00f9 volte, infatti, il cronista riferisce di aver riportato eventi che gli erano stati raccontati da anziani o da figure autorevoli). Si possono individuare sostanzialmente due correnti: una cronachista, che prende spunto da autori come Paolo Diacono, Liutprando da Cremona e Gregorio di Tours, e una leggendaria.\nIl gusto per la leggenda permea l'intera narrazione, ne \u00e8 una componente sostanziale: la storia \u00e8 vista in funzione di un'amplificazione fantastica. Questo fa s\u00ec che il quotidiano assuma il medesimo peso di eventi capitali, i quali a loro volta sono spesso piegati a un tono aneddotico; al monaco non sembrano interessare i nessi causali degli avvenimenti (ci sono infatti lacune, errori, digressioni, curiosit\u00e0), importa il valore esemplare. Non si deve per\u00f2 rimproverare al monaco una mancanza di coscienza storiografica: egli \u00e8 inserito perfettamente nel periodo storico in cui si trova, nel quale \u00e8 presente una stretta connessione e commistione tra la storiografia e l'epica cavalleresca; non bisogna dimenticare infatti che le \"chansons de geste\" vengono prodotte proprio in questi anni e probabilmente il cronista ne viene a conoscenza grazie ai giullari che percorrono la strada presso il Moncenisio, impiegandole per la sua narrazione. Quando il monaco falsifica coscientemente, ci\u00f2 avviene perch\u00e9 desidera adattare le informazioni alla storia del proprio monastero: Valtario, per esempio, viene presentato come monaco di Novalesa per legarne il culto al cenobio.\nLa leggenda di Valtario..\nI capitoli 7-12 del libro II sono interamente dedicati alla figura di Valtario. Gran parte della sezione riservata all'eroe-monaco \u00e8 occupata dalla riproduzione del \"Waltharius\": inizialmente il cronista si mostra attento e fedele riportando quasi integralmente il poema, mentre la seconda sezione del componimento viene riassunta in modo sbrigativo, senza citare alcun verso. Inoltre, il compendio si chiude bruscamente sull'unico elemento innovativo in tutta la tradizione del poema, ossia l'accenno a una fiasca di vino sulla sella dell'eroe.\nIl poema \u00e8 preceduto da alcuni distici attestati unicamente nel \"Chronicon\", forse tratti da una \"Peregrinatio Waltharii\" oggi perduta, ma che forse possono anche essere un epitaffio dell'eroe, in quanto il breve testo presenta una sua compiutezza e organicit\u00e0.\nLa narrazione della storia del guerriero \u00e8 incorniciata all'interno delle vicende di Valtario una volta divenuto monaco. Questi episodi presentano dei paralleli con altri poemi sia mediolatini sia romanzi, come il \"Moniage Guillaume,\" ciclo epico che ruota attorno alla figura di Guglielmo d'Orange, o la \"Chevalerie Ogier\", che presenta le vicende di Ogieri il Danese.\nLa leggenda di Adelchi..\nAdelchi (nella \"Cronaca\" chiamato Algiso) viene presentato, nei capitoli 21-23 del III libro, come un guerriero dalla forza straordinaria. Alcuni studiosi ritengono che l'origine della breve narrazione riportata dal cronista non debba rintracciarsi in canti epici longobardi, bens\u00ec nelle \"chansons de geste\", e soltanto l'episodio dei bracciali possa avere un'origine germanica. Pi\u00f9 recentemente, per\u00f2, si \u00e8 proposta invece l'ipotesi che il cronista stia rielaborando, con lo scopo di dar vita a una \"legenda Algisii\", episodi provenienti dall'ambiente longobardo. Non si \u00e8 per\u00f2 giunti ancora a conclusioni sicure: quel che \u00e8 certo \u00e8 il fatto che vi \u00e8 una confluenza di modelli narrativi che si intrecciano.\nLa connotazione guerriera che distingue Adelchi nel \"Chronicon Novaliciense\" condizioner\u00e0 probabilmente Manzoni nella stesura dell'opera dedicata all'eroe longobardo."}
{"id": "1164280", "revid": "666668", "url": "https://it.wikipedia.org/wiki?curid=1164280", "title": "FIFA Futsal World Championship 2000", "text": "Il quarto FIFA Futsal World Championship, disputato nel 2000 in Guatemala, \u00e8 stata la quarta edizione di un torneo per squadre nazionali di calcio a 5 organizzato dalla FIFA, organismo che amministra tale sport in ambito mondiale.\nAi nastri di partenza della manifestazione si presentano sedici formazioni divise in quattro gironi da quattro squadre, le quaranta partite vengono disputate nei due impianti sportivi designati a Citt\u00e0 del Guatemala il \"Domo\" ed il \"Teodoro Flores\".\nIl torneo rimane un momento fondamentale del calcio a 5 internazionale da quando viene gestito dalla FIFA: Guatemala 2000 segna la fine dello strapotere brasiliano in questo sport e l'inizio dell'era spagnola sul mondiale, dopo che gi\u00e0 nell'edizione iberica di quattro anni prima il movimento calcettistico europeo era andato crescendo di importanza fino a occupare quattro delle prime cinque posizioni al mondo.\nLa lacuna del primo gradino del podio viene colmata il 3 dicembre 2000 al Domo di Citt\u00e0 del Guatemala davanti a circa 7.500 spettatori: la Spagna di Javier Lozano si impone sui campioni uscenti del Brasile. In una edizione segnata dal grandissimo apporto di pubblico (praticamente il doppio degli spettatori rispetto Spagna '96) e da una nuova fortissima presenza di squadre europee nell'olimpo di questo sport, con cinque squadre tra le prime otto, le Furie Rosse giungono a un traguardo sfuggito quattro anni prima grazie ad una formazione che in otto partite subisce solo otto reti, di cui tre nella finale con i brasiliani.\nStatistiche.\nClassifica marcatori.\n19 reti\n11 reti\n10 reti\n8 reti\n7 reti\n6 reti\n5 reti\n4 reti\n3 reti\n2 reti\n1 rete"}
{"id": "1164281", "revid": "438678", "url": "https://it.wikipedia.org/wiki?curid=1164281", "title": "Il vento del perdono", "text": "\"Il vento del perdono (An Unfinished Life)\" \u00e8 un film del 2005 diretto da Lasse Hallstr\u00f6m e tratto dal romanzo di Mark Spragg \"An Unfinished Life,\" con protagonisti Robert Redford, Morgan Freeman e Jennifer Lopez.\nTrama.\nUn orso selvatico ha aggredito un vitello al ranch di Mitch e Einar. I due amici hanno tentato di salvare il vitello ma l'orso ha attaccato brutalmente Mitch. Einar, essendo ubriaco, non \u00e8 riuscito a salvare tempestivamente l'amico dall'aggressione, che pertanto \u00e8 rimasto sfigurato, riportando gravi ferite. L'orso \u00e8 fuggito tra le montagne.\nUn anno dopo, le ferite di Mitch gli causano ancora dolore costante. Einar si prende cura di Mitch ogni giorno, dandogli iniezioni di morfina, cibo e amicizia. Mentre Mitch fatica a camminare con le stampelle reali, Einar si appoggia alle sue stampelle emotive rappresentate dai sensi di colpa. Successivamente, l'orso viene visto in citt\u00e0 alla ricerca di cibo; lo sceriffo Crane Curtis riesce a catturarlo e l'animale finisce nello zoo della citt\u00e0. Pi\u00f9 o meno nello stesso periodo Jean, la nuora di Einar, si presenta alla sua porta; la donna sta cercando di fuggire da una relazione violenta. Tra Jean ed Einar tuttavia non corre buon sangue da quando alcuni anni prima Griffin, il figlio di Einar, mor\u00ec in un incidente stradale, di cui Einar ritiene responsabile Jean.\nJean e sua figlia Griff si trasferiscono da Einar e Mitch. Jean scopr\u00ec di essere incinta di Griff dopo la morte di Griffin: da allora per\u00f2 i rapporti tra i due si interruppero bruscamente. La tensione tra Einar e Jean \u00e8 molto viva perch\u00e9 entrambi sono ancora in lutto per Griffin.\nDa quando Griffin \u00e8 morto, Jean ha avuto una serie di relazioni difficili. Lo stesso trasferimento da Einar \u00e8 in realt\u00e0 un tentativo di sfuggire al suo ultimo fidanzato violento, Gary. Jean inizia a lavorare in una caffetteria locale per guadagnare denaro per diventare indipendente. L\u00ec fa amicizia con Nina, un'altra cameriera. Anche lo sceriffo locale diventa sua amico, e successivamente amante. Griff per\u00f2 non approva la relazione della madre poich\u00e9 pensa che per lei sia solo uno svago, dal quale come al solito non ne ricaver\u00e0 nulla di buono. Nel frattempo, Gary ha rintracciato Jean e appare in citt\u00e0. Inizialmente, Einar e lo sceriffo lo cacciano in malo modo.\nAl culmine di un'accesa discussione, Jean racconta ad Einar le circostanze che hanno portato alla morte di Griffin: la ragazza dice che una notte erano entrambi molto stanchi, pertanto hanno lanciato una moneta per determinare chi avrebbe guidato; per questo motivo era lei che si trovava al volante al momento dell'incidente: Jean si addorment\u00f2 e l'auto fin\u00ec fuori strada, capovolgendosi sei volte, Griffin mor\u00ec sul colpo ma Jean sopravvisse. Jean ammette di sentirsi responsabile per la morte del marito e che se non fosse stato per la vita che portava in grembo, avrebbe preferito scambiare la sua vita con quella di Griffin. Quando Einar scopre la verit\u00e0 sulla morte di suo figlio, invita Jean a lasciare la sua casa. La mattina dopo va a stare da Nina portando la figlia con s\u00e9.\nProprio grazie a Nina tuttavia, Jean capir\u00e0 i modi burberi e l'amarezza di Einar. Griff, che ha iniziato a costruire una relazione con suo nonno, lascia sua madre e ritorna da sola al ranch. Einar incontra Jean al ristorante e la invita a tornare a vivere da loro, l'indomani, quando lui e Griff saranno tornati da una breve gita in campeggio.\nLa \"gita in campeggio\" \u00e8 in realt\u00e0 una scusa: il vero motivo \u00e8 che i due vogliono soddisfare la richiesta di Mitch di liberare l'orso che lo ha ferito l'anno precedente. Egli ritiene infatti che non si pu\u00f2 sfuggire alla propria natura, e pertanto non \u00e8 giusto tenere in gabbia un animale per cercare vendetta. Il piano del nonno prevede di attirare l'orso sul suo pickup, dopodich\u00e9 addormentarlo con delle iniezioni di tranquillanti e trasportarlo su in montagna, dove lo libereranno. Tuttavia mentre l'orso sta passando dalla gabbia al furgone, Griff urta inavvertitamente la leva del cambio e il mezzo si muove. Einar scivola dall'auto e l'orso, ormai libero, lo aggredisce. L'uomo non \u00e8 ferito gravemente, mentre l'animale scappa. Griff porta Einar in ospedale, dove lui e Jean si riconciliano. Nel frattempo al ranch arriva l'orso, che incontra di nuovo Mitch a distanza di un anno, ma stavolta l'incontro si rivela stranamente pacifico. L'animale va via dirigendosi in montagna.\nIl giorno successivo Gary si presenta al ranch per portare via Jean. La ragazza gli oppone resistenza e l'uomo la picchia, dopodich\u00e9 prende con la forza la figlia per tentare di convincerla a seguirlo. Einar interviene in difesa delle due, dapprima sparando alcuni colpi di fucile e poi picchiandolo violentemente. In seguito si vede Gary, piuttosto malconcio, caricato su un autobus \"Trailways\" mentre attraversa il Nebraska.\nNella scena finale Einar \u00e8 diventato molto pi\u00f9 gentile, al punto da parlare affettuosamente con uno dei suoi gatti, che aveva sempre ignorato; quando lo sceriffo Curtis va a trovare Jean, Griff, contrariamente a quanto avvenuto alla visita precedente, lo invita a rimanere a pranzo; Mitch racconta gli ultimi secondi della storia, descrivendo a Einar i suoi sogni di riuscire a volare e arrivare a capire le cose della vita.\nRiprese.\nBench\u00e9 ambientato nel Wyoming, il film \u00e8 stato girato nella Columbia Britannica."}
{"id": "1164282", "revid": "204012", "url": "https://it.wikipedia.org/wiki?curid=1164282", "title": "Epidermolisi bullosa", "text": ""}
{"id": "1164284", "revid": "1711941", "url": "https://it.wikipedia.org/wiki?curid=1164284", "title": "Forlong", "text": ""}
{"id": "1164286", "revid": "767487", "url": "https://it.wikipedia.org/wiki?curid=1164286", "title": "Mathurin Veyssi\u00e8re de La Croze", "text": "Convertito al protestantesimo, fu bibliotecario del re di Prussia e precettore della sorella favorita di Federico II, che divenne margravia di Bayreuth; pubblic\u00f2 opere sull'Oriente."}
{"id": "1164291", "revid": "767487", "url": "https://it.wikipedia.org/wiki?curid=1164291", "title": "Garf", "text": "Garf \u00e8 il settimo singolo della cover band statunitense Me First and the Gimme Gimmes, pubblicato per la Lookout! Records nel 1999.\nDescrizione.\nQuesto singolo \u00e8 composto di cover di Simon &amp; Garfunkel.\nLa Lookout! Records pubblic\u00f2 alcune copie di \"Garf\" indicando (sulle etichette sul vinile) come nome della band \"Me First and the Gimmie Gimmies\" al posto di \"Me First and the Gimme Gimmes\"; l'etichetta cerc\u00f2 di ritirare le copie indicanti il nome errato, ma chiaramente alcune non furono restituite."}
{"id": "1164296", "revid": "767487", "url": "https://it.wikipedia.org/wiki?curid=1164296", "title": "In Your Barcalounger", "text": "In Your Barcalounger \u00e8 l'ottavo singolo della cover band statunitense Me First and the Gimme Gimmes, pubblicato per la Alternative Tentacles Records nel 1999.\nDescrizione.\nQuesto singolo \u00e8 composto di cover di James Taylor.\nL'etichetta sul lato A riporta la scritta \"Celebrating 20 Years of Harmful Matter\"; l'etichetta sul lato B (di solo alcune copie) riporta la scritta \"Celebrating 20 Years of Cultural Terrorism\"; \"In Your Barcalounger\" \u00e8 uscito nel 1999, mentre l'Alternative Tentacles Records \u00e8 stata fondata nel 1979: probabilmente le scritte celebrano i 20 anni dalla fondazione dell'etichetta."}
{"id": "1164299", "revid": "201394", "url": "https://it.wikipedia.org/wiki?curid=1164299", "title": "Rise and Fall of Academic Drifting", "text": "Rise and Fall of Academic Drifting \u00e8 il primo album del gruppo indie rock italiano dei Giardini di Mir\u00f2. \u00c8 stato prodotto, registrato e missato da Giacomo Fiorenza all'Alpha Earthbase Sound Laboratories tra il luglio e l'ottobre del 2000. Editing e Mastering fatto da Matteo Agostinelli allo Yuppie Recording Studio\nTracce.\nTutte le canzoni sono scritte dal gruppo tranne"}
{"id": "1164304", "revid": "767487", "url": "https://it.wikipedia.org/wiki?curid=1164304", "title": "Shannon (singolo)", "text": "Shannon \u00e8 il nono singolo della cover band statunitense Me First and the Gimme Gimmes, pubblicato per la BYO Records nel 2001.\nQuesto singolo \u00e8 composto di cover di Del Shannon."}
{"id": "1164310", "revid": "36426", "url": "https://it.wikipedia.org/wiki?curid=1164310", "title": "Fortezza Pisana", "text": "La Fortezza di Marciana \u00e8 un'antica fortificazione edificata a difesa dell'abitato di Marciana, nell'isola d'Elba.\nDescrizione.\nLa struttura della fortezza, ubicata a 415 metri di altitudine, \u00e8 a pianta quadrangolare con ai lati quattro bastioni. Il grande cortile interno, un quadrilatero di circa 16 x 16 m, \u00e8 stato restaurato nel 1991 e durante la stagione estiva ospita spettacoli, incontri culturali ed eventi di vario genere. \nIl bastione meridionale era originariamente destinato ad ospitare il deposito delle munizioni (\"santabarbara\"), mentre sul lato settentrionale del cortile si trovava una fonte d'acqua che, grazie a una condotta sotterranea proveniente dal vicino \"Fosso della Giunca\", garantiva un costante approvvigionamento idrico in caso di assedio.\nLa passeggiata sulle mura, discretamente conservate, permette di ammirare un magnifico panorama su tutto il territorio che circonda Marciana, dal golfo di Marciana Marina al complesso del Monte Capanne, che si trova alle spalle della fortezza. All'interno dell'ampio cortile ha trovato collocazione un \"dolium\" di grandi dimensioni, rinvenuto negli scavi del villaggio fortificato etrusco di Monte Castello.\nStoria.\nLa fortezza fu verosimilmente costruita dalla Repubblica di Pisa nel XII secolo a difesa del territorio di Marciana: gli abitanti della zona vi trovavano rifugio durante gli attacchi nemici, specialmente in occasione delle incursioni piratesche saracene molto frequenti all'epoca. Con il declino della potenza pisana, pass\u00f2 di mano e venne rinforzata, probabilmente tra il 1450 e il 1457, dalla famiglia Appiano, Signori di Piombino, che proprio in virt\u00f9 della sicurezza rappresentata dalla fortezza e della sua posizione, scelsero Marciana come luogo di rappresentanza dei loro interessi nel versante occidentale dell'Elba. La struttura, nel 1560, sub\u00ec opere di restauro e potenziamento da parte della stessa comunit\u00e0 di Marciana, come testimoniato da registri dell'epoca: \u00ab\"...in tutti i luoghi dove si lavora per le fortezze che si fanno, le donne vadano tutte senza differenza a portare acqua e sassi et tutto quanto si bisogna.\"\u00bb.\nMuseo.\nIl Museo della fortezza, inaugurato nel luglio 2013, \u00e8 distribuito all'interno dei due bastioni frontali all'ingresso della corte interna. \nNel bastione di sinistra sono esposte le riproduzioni di armi da taglio medievali e rinascimentali, insieme a documentazioni della falconeria.\nNel bastione di destra sono esposti reperti archeologici rinvenuti all'interno della fortezza (frammenti di vasellame in maiolica di Lucca, Montelupo e Savona) datati dal XIV al XIX secolo, insieme a notizie storiche su Marciana e sulla fortezza. Chiude l'esposizione un pannello sulla marineria e la flotta navale della Repubblica di Pisa."}
{"id": "1164311", "revid": "666668", "url": "https://it.wikipedia.org/wiki?curid=1164311", "title": "Nazionale di calcio a 5 della Spagna", "text": "La nazionale di calcio a 5 della Spagna \u00e8, in senso generale, una qualsiasi delle selezioni nazionali di Calcio a 5 della Real Federaci\u00f3n Espa\u00f1ola de F\u00fatbol che rappresentano la Spagna nelle varie competizioni ufficiali o amichevoli riservate a squadre nazionali.\nQuesta squadra nazionale \u00e8 considerata, a ragione, come la squadra nazionale pi\u00f9 forte d'Europa e tra le prime del mondo, considerando il palmar\u00e8s di valore assoluto che comprende sette edizioni del campionato europeo e due edizioni del campionato mondiale. Tutte queste vittorie sono state conseguite con il tecnico Javier Lozano, autentica leggenda del calcio a 5 spagnolo.\nRisultati tra fine secondo e inizio terzo millennio.\nLa Spagna, dopo essersi confermata campione d'Europa nel 1996 e nel 2001 oltre che campione del mondo nel 2000 e nel 2004 ha disputato un decennio straordinariamente positivo che ha portato le Furie Rosse alla vittoria nell'europeo 2005 in Repubblica Ceca, nell'europeo 2007 in Portogallo, nel 2010 in Ungheria, e nel 2012 in Croazia. Unica selezione a non essere mai scesa pi\u00f9 in basso del terzo posto in tutte le edizioni del campionato europeo sinora disputate, \u00e8 ancora oggi l'unica squadra europea ad aver vinto almeno un campionato del mondo di calcio a 5. Nel mese di settembre del 2007 il selezionatore storico della nazionale, Lozano, annunci\u00f2 il suo passaggio al club calcistico del come Coordinatore Generale della prima squadra, cos\u00ec ad ottobre la federazione spagnola decise di rimpiazzare il pluridecorato tecnico toledano con Jos\u00e9 Venancio Lopez.\nRosa.\nAllenatore: Federico Vidal"}
{"id": "1164313", "revid": "767487", "url": "https://it.wikipedia.org/wiki?curid=1164313", "title": "Stevens (singolo)", "text": "Stevens \u00e8 il decimo singolo della cover band statunitense Me First and the Gimme Gimmes, pubblicato per la Nitro Records nel 2001.\nQuesto singolo \u00e8 composto di cover di Cat Stevens."}
{"id": "1164314", "revid": "767487", "url": "https://it.wikipedia.org/wiki?curid=1164314", "title": "Lightbulb Sun", "text": "Lightbulb Sun, pubblicato nel 2000, \u00e8 un album del gruppo inglese Porcupine Tree.\nLa Storia.\nLightbulb Sun \u00e8 il sesto album dei Porcupine Tree. Esistono tre edizioni: l'originale della Snapper records, l'edizione tedesca in due dischi (con copertina differente) realizzata durante i concerti promozionali e un'edizione israeliana, sempre con due dischi per la Helicon records.\nCon \"Russia on Ice\", Wilson sperimenta la forma della \"suite breve\", che riprender\u00e0 costantemente nei lavori successivi.\nIl brano \"Hatesong\" nasce da un'idea di Colin Edwin.\nIn \"Where we would be\", molte delle parti di tastiera non sono suonate da Richard Barbieri, bens\u00ec da Steven Wilson.\nL'edizione rimasterizzata CD/DVD-A in 5.1 \u00e8 stata pubblicata il 21 aprile 2008.\nTracce.\nTesti e musica di Steven Wilson, eccetto dove viene specificato."}
{"id": "1164317", "revid": "932277", "url": "https://it.wikipedia.org/wiki?curid=1164317", "title": "Oleodotto Baku-Tbilisi-Ceyhan", "text": "L'oleodotto Baku-Tbilisi-Ceyhan \u00e8 un oleodotto costruito nel 2006. \u00c8 destinato al trasporto del petrolio estratto dal giacimento petrolifero del Mar Caspio fino al porto turco di Ceyhan, che si trova sulle coste del Mar Mediterraneo. Da Ceyhan il petrolio viene spedito in petroliere al mercato europeo e l'Italia risulta essere il maggior importatore di greggio dall'Azerbaigian.\nL'oleodotto \u00e8 chiamato ad honorem del presidente dell'Azerbaigian, Heydar Aliyev. Il primo petrolio pompato da Baku tramite l'oleodotto \u00e8 arrivato a Ceyhan il 28 maggio 2006.\nAttualmente, il petrolio viene pompato attraverso l'oleodotto Baku-Tbilisi-Ceyhan dal blocco dei giacimenti petroliferi Azeri-Chirag-Gunashli e il condensato dal giacimento petrolifero di Shah Deniz. L'operatore dell'oleodotto \u00e8 la societ\u00e0 BP.\nStoria e percorso.\nIl progetto dell'oleodotto Baku-Tbilisi-Ceyhan ha cominciato a realizzarsi dopo la firma della dichiarazione ad Ankara il 29 ottobre 1998. La dichiarazione \u00e8 stata firmata dal presidente dell'Azerbaigian Heydar Aliyev, dal presidente della Georgia Eduard Shevardnadze, dal presidente del Kazakistan Nursultan Nazarbayev, dal presidente della Turchia Suleiman Demirel e dal presidente dell'Uzbekistan Islom Karimov, nella presenza del segretario all'Energia statunitense Bill Richardson.\nLa costruzione dell'oleodotto \u00e8 cominciata il 18 settembre 2002 a Baku. In questo giorno i presidenti dei paesi partecipanti Heydar Aliyev, Eduard Shevardnadze e Ahmet Necdet Sezer hanno posato la prima pietra nella fondazione del tubo.\nI lavori di costruzione sono iniziati nell'aprile 2003. L'oleodotto \u00e8 stato operativo dal 25 maggio 2005, quando \u00e8 stata aperta la sezione azerbaigiana.\nPrende il suo nome dalle tre citt\u00e0 principali che attraversa, l'oleodotto \u00e8 dotato di 8 pompe e ha una lunghezza complessiva di 1.776 km, si estende in Azerbaigian per 440\u00a0km, poi nella Georgia per 260\u00a0km e infine in Turchia per 1.076\u00a0km, \u00e8 in grado di trasportare un milione di barili al giorno e pu\u00f2 contenerne complessivamente pi\u00f9 di 10 milioni, la velocit\u00e0 di movimento del petrolio all'interno dell'oleodotto si aggira circa sui 2 metri al secondo. \u00c8 il secondo oleodotto pi\u00f9 lungo nell'ex Unione Sovietica, dopo l'oleodotto dell'Amicizia (\"Nefteprovod Dru\u017eba\") che si snoda tra la Russia e l'Europa per circa 4.000\u00a0km.\nL'oleodotto Baku-Tbilisi-Ceyhan viene anche utilizzato per l'esportazione di petrolio kazako che passa attraverso il Mar Caspio fino al terminal di Sangachal, vicino a Baku. L'esportazione di petrolio kazako dal giacimento petrolifero di Tengiz \u00e8 iniziata nell'ottobre 2008 da 350 barili al giorno e da febbraio 2009 \u00e8 salita a 4.800 barili al giorno.\nIl 10 maggio 2005 \u00e8 stato pompato al suo interno il primo carico di petrolio da Baku, esso \u00e8 arrivato a destinazione a Ceyhan il 28 maggio 2006, l'apertura ufficiale \u00e8 avvenuta il 25 maggio 2005 e l'inaugurazione ufficiale il 13 luglio 2006.\nRipartizione dei costi.\nIl costo totale \u00e8 stato di 3.600 milioni di dollari americani ed \u00e8 stato cos\u00ec ripartito:"}
{"id": "1164323", "revid": "124123", "url": "https://it.wikipedia.org/wiki?curid=1164323", "title": "Sod\u014d Yokoyama", "text": "Biografia.\nContemporaneo e confratello di Uchiyama K\u014dsh\u014d, nel 1936 divenne discepolo di Sawaki K\u014dd\u014d. Visse nel monastero Antaiji, allora collocato alla periferia di Kyoto, sino al 1957, anno in cui si trasfer\u00ec nella cittadina di Komoro, tra le montagne del Giappone centrale, dove per molti anni gest\u00ec una sorta di monastero all'aria aperta: trascorreva il suo tempo nel Kaikoen, il Parco della Nostalgia del Passato, che circonda un antico castello, facendo zazen in mezzo agli alberi e \u201csuonando\u201d una foglia da cui riusciva a ricavare delicate melodie. Per questo divenne famoso come \u201cil monaco dal flauto di foglie\u201d. Ancora oggi, il 29 aprile di ogni anno, nel Parco della Nostalgia del Passato di Komoro che per 22 anni costitu\u00ec il suo ritiro, si svolge un concerto di \u201cflauti di foglie\u201d in sua memoria. L'antica pietra, di cui si fa menzione nella breve poesia qui sotto, si trova nel luogo, circondato dai pini, in cui era solito fare zazen.\nYokoyama, per sua scelta, \u00e8 poco conosciuto sia in patria (non \u00e8 facile trovare notizie su di lui) che altrove, ma ha avuto una grande importanza nella definizione e trasmissione della scuola zen pi\u00f9 \"libertaria\" nel Giappone del secolo scorso. \u00c8 uno dei 5 insegnanti (gli altri 4 sono Sawaki K\u014dd\u014d, Uchiyama K\u014dsh\u014d, K\u014dzan Kato e Motoko Ikebe, unica donna, laica) ritenuti meritevoli di un libro in quanto capostipiti dello zen moderno: cfr.\" Living And Dying In Zazen: Five Zen Masters Of Modern Japan\", di Arthur Braverman. Il fatto pi\u00f9 interessante dello zen di Yokoyama \u00e8 la sua proponibilit\u00e0 all'Occidente grazie all'assenza di forma precostituita \"alla giapponese\", condizione che pi\u00f9 o meno tutti gli altri pagano."}
{"id": "1164330", "revid": "1711941", "url": "https://it.wikipedia.org/wiki?curid=1164330", "title": "Lossarnach", "text": ""}
{"id": "1164331", "revid": "2228632", "url": "https://it.wikipedia.org/wiki?curid=1164331", "title": "Vodafone Italia", "text": "Vodafone Italia S.p.A. \u00e8 un'azienda di telecomunicazioni italiana, parte del gruppo britannico Vodafone Group Plc.\nIn Italia \u00e8 il terzo operatore di telefonia mobile (28,7% del mercato al 31 marzo 2021) dopo Wind Tre e TIM. \nHa sede legale, amministrativa e gestionale a Ivrea, in via Jervis 13.\nLa societ\u00e0 controllata Vodafone Gestioni S.p.A. ha sede legale a Milano, in via Lorenteggio 240, ma la sede amministrativa e gestionale si trova a Ivrea.\nDa giugno 2016 \u00e8 diventata, con Tiscali e BT Italia, il principale fornitore di connettivit\u00e0 alla pubblica amministrazione italiana, essendosi aggiudicata la gara Consip del sistema pubblico di connettivit\u00e0.\nOmnitel Pronto Italia S.p.A., dopo l'acquisizione da parte di Vodafone \u00e8 diventata il 1\u00ba giugno 2002 Vodafone Omnitel S.p.A., e nel dicembre dello stesso anno Vodafone Omnitel N.V. trasferendo la sede legale nei Paesi Bassi; nel 2013 la denominazione societaria \u00e8 poi diventata Vodafone Omnitel B.V., per assumere infine il nome attuale nel novembre 2015 e trasferire nuovamente la sede legale in Italia.\nStoria.\nOmnitel.\nL'azienda nasce nel 1994 come Omnitel Pronto Italia S.p.A., frutto di un accordo tra Omnitel Sistemi Radiocellulari Italiani S.p.A., fondata il 19 giugno 1990 da Olivetti, Lehman Brothers, Bell Atlantic e Telia, e il consorzio Pronto Italia S.p.A., composto da: Zignago Vetro, AirTouch, Mannesmann, Banca di Roma, Arca merchant, Comeba, Ersel, ERG, Urmet TLC, Spal TLC, Site, Ponti Radio e Fergia. Tali aziende si erano inizialmente presentate separatamente alla gara indetta per la concessione della seconda licenza mobile GSM, per poi decidere di accedervi come concorrente unico.\nIl 28 marzo 1994, Omnitel si \u00e8 aggiudicata per 750 miliardi di lire la concessione per il servizio radiomobile GSM in Italia per un periodo di quindici anni e a partire da aprile successivo la societ\u00e0 ha iniziato la costruzione della seconda rete privata italiana GSM 900, dopo quella di SIP.\nIl 30 novembre dello stesso anno \u00e8 stata approvata la convenzione con il Ministero delle poste e delle telecomunicazioni per l'espletamento del servizio pubblico radiomobile GSM con il DPR 2 dicembre 1984. Tale convenzione prevedeva che Omnitel arrivasse a coprire il 40% del territorio nazionale e tutti i capoluoghi di regione entro 18 mesi, al 70% del territorio e al 90% della popolazione entro cinque anni. Al nuovo operatore sono stati assegnati i prefissi telefonici 0347, 0348, 0349. Venne infine stabilito che la societ\u00e0 corrispondesse allo Stato, a titolo di canone, un importo non inferiore a 163 miliardi tra il 1994 e il 1999.\nIl 7 dicembre 1995, sono stati lanciati i servizi di telefonia mobile di Omnitel nel paese (con una copertura GSM pari al 40% del territorio nazionale, come richiesto dal bando di gara).\nA fine 1996, la rete GSM copriva il 60% del territorio nazionale e l'85% della popolazione.\nNel 1997 il numero dei clienti \u00e8 passato dai 54.000 del 1995 a due milioni. Nel 1998 il fatturato era di 4.464 miliardi di lire con un utile netto di 781 miliardi e 5.553 dipendenti. Nello stesso anno Omnitel ha lanciato il programma Omni One (divenuto Vodafone One in seguito al cambio del marchio, nel 2011 Vodafone You, rinnovatosi completamente nel 2013 e infine chiuso nel 2015).\nNel febbraio 1999 Olivetti, in seguito all'acquisizione di Telecom Italia, ha provveduto alla cessione necessaria delle sue partecipazioni in Omnitel e Infostrada, detenute tramite la holding Oliman, a Mannesmann, che deteneva una partecipazione nella holding gi\u00e0 dal 1997.\nIl 28 ottobre 1999 Omnitel ha superato i nove milioni di clienti e il 30 giugno 1999 ha lanciato per la prima volta contenuti in formato WAP serviti tramite il portale Omnitel 2000. L'8 maggio 2000 Omnitel ha reso attivo il servizio clienti 190 fai da te online.\nNel 2001 Vodafone AirTouch si \u00e8 fusa con il gruppo tedesco Mannesmann, acquisendo dunque le partecipazioni di quest'ultima in Omnitel. Il restante 23% \u00e8 rimasto controllato da Bell Atlantic, in seguito diventata Verizon.\nDa Vodafone Omnitel a Vodafone.\nA gennaio 2001 Omnitel \u00e8 diventata quindi Omnitel Vodafone. Il 1\u00ba giugno 2002 Omnitel Vodafone ha cambiato marchio per la seconda volta diventando Vodafone Omnitel.\nIl 4 aprile 2002 l'azienda ha fondato Fondazione Vodafone Italia per perseguire fini di solidariet\u00e0 sociale.\nIl 24 ottobre 2002 il gruppo Vodafone lancia \"Vodafone live!\" in cinque Paesi tra cui l'Italia, ossia un portale WAP dedicato ai servizi di informazione e intrattenimento. Contemporaneamente, vengono presentati i servizi di messaggistica MMS e altri servizi a valore aggiunto basati sul protocollo di trasferimento dati GPRS, in preparazione al lancio del 3G.\nIl 13 maggio 2003 Vodafone Omnitel ha cambiato logo e ha rimosso il marchio ed il nome Omnitel, diventando solo Vodafone.\nNel 2004 Vodafone Italia ha introdotto i servizi UMTS (3G), fruibili dapprima esclusivamente da PC, poi anche da telefono e ha esteso il servizio Vodafone live! anche agli appositi smartphone UMTS. Nel maggio 2004 la rete UMTS di Vodafone copriva il 30% della popolazione con 140 citt\u00e0.\nNel novembre 2005 Vodafone ha lanciato in Italia la linea di telefoni Vodafone Simply in collaborazione con Sagem.\nSempre nel 2005 Vodafone ha effettuato la prima connessione HSDPA sulla sua rete, mentre nel 2006 ne ha avviato la commercializzazione con velocit\u00e0 in download di e in upload di , anche su computer tramite modem.\nIl 29 settembre 2006 Vodafone Italia ha annunciato il suo primo cellulare, il Vodafone 710, prodotto in collaborazione con Huawei e con tecnologia UMTS.\nNell'ottobre 2006 Vodafone Italia ha lanciato un servizio che permetteva di associare al numero mobile Vodafone un nuovo numero fisso geografico nativo Vodafone oppure un numero gi\u00e0 preesistente con portabilit\u00e0.\nNel gennaio 2007 Vodafone Italia ha annunciato di aver deciso di accettare l'ingresso di operatori virtuali (MVNO) nella sua rete telefonica. L'accettazione di operatori virtuali permette alla societ\u00e0 di chiudere l'istruttoria che l'Antitrust stava svolgendo da due anni contro Vodafone, Wind e TIM per abuso di posizione dominante e turbativa della concorrenza. Nel mese di aprile 2007, infatti, la compagnia sigla tre accordi, con Poste Italiane, Carrefour (UNO Mobile) e BT Italia, per la creazione di tre operatori mobili virtuali che utilizzano la sua rete.\nNell'ottobre 2007 Vodafone Italia ha acquisito le filiali spagnole e italiane di Tele2 AB per 775 milioni di euro. Il 4 gennaio 2010 il marchio Tele2 \u00e8 stato abbandonato ed \u00e8 nata TeleTu S.p.A.\nNel gennaio 2008 Paolo Bertoluzzo, precedentemente direttore generale, \u00e8 diventato amministratore delegato dell'azienda. Nell'agosto 2013 \u00e8 stato invece nominato numero due del gruppo Vodafone, carica che ha lasciato nel 2016.\nSempre nel 2008, nel mese di luglio, Vittorio Colao, in precedenza direttore generale di Omnitel e responsabile per i Paesi del sud Europa di Vodafone, \u00e8 stato nominato AD dell'intero gruppo telefonico britannico, per lasciare poi la carica nel 2018, e Pietro Guindani ha assunto la carica di presidente di Vodafone Italia.\nIl 26 maggio 2008 Vodafone Italia ha annunciato il suo servizio di rete fissa ADSL e la Vodafone Station, un modem-router prodotto da Huawei, dotato di Wi-Fi e supporto VoIP, capace di connettersi a Internet sia tramite ADSL sia attraverso l'apposita Vodafone Key (inclusa e utilizzabile anche su computer portatili) in modalit\u00e0 UMTS.\nIl 17 aprile 2010 Vodafone Italia ha rilasciato l'app My 190 per gestire contatori e traffico telefonico, raggiungendo un milione di download nel gennaio 2012.\nIl 18 aprile 2011 Vodafone Italia ha annunciato per prima la nuova generazione DC-HSPA+ a .\nDurante la gara 4G LTE del 30 agosto 2011, Vodafone si \u00e8 aggiudicata le frequenze su banda , e .\nA fine 2011 Vodafone ha lanciato la carta prepagata Vodafone Smart Pass (in collaborazione con CartaS\u00ec), servizio interrotto a dicembre 2017. Nel 2014 viene lanciato Vodafone Wallet per transazioni di pagamento direttamente con smartphone tramite la Smart Pass.\nIl 12 giugno 2012 \u00e8 stato inaugurato il Vodafone Village, il nuovo quartier generale eco-tecnologico di Vodafone Italia che ospita i circa 3.000 dipendenti dell'azienda presenti a Milano.\nIl 30 ottobre 2012 c'\u00e8 stato il primo lancio nazionale (a Roma e a Milano) della rete 4G LTE a .\nNel 2013 \u00e8 avvenuto il lancio della prima linea in fibra ottica di Vodafone in modalit\u00e0 FTTH a Milano (grazie alla partnership con Metroweb), con una velocit\u00e0 di in download e in upload.\nNello stesso anno, c'\u00e8 stato il lancio della prima linea in fibra ottica (VULA) di Vodafone, in modalit\u00e0 FTTC, in 18 comuni, con velocit\u00e0 di in download e in upload.\nIl 12 novembre 2013 Vodafone Italia ha annunciato un piano di investimento da 3,6 miliardi in 2 anni per lo sviluppo della rete mobile e fissa.\nA fine 2013, il gruppo Vodafone ha deciso di uscire dal mercato statunitense, ha quindi ceduto la sua quota del 45% nella joint venture che aveva con Verizon Communications alla Verizon stessa per 130 miliardi di dollari in un accordo conclusosi nel primo trimestre del 2014. Parte dell'accordo ha previsto l'acquisizione del 23% che Verizon (prima Bell Atlantic) aveva in Vodafone Italia da parte del gruppo Vodafone. Vodafone Italia \u00e8 cos\u00ec diventata interamente del gruppo Vodafone.\nL'8 agosto 2014 Vodafone ha finalizzato l'acquisizione di Cobra Automotive Technologies per 145 milioni di euro, \u00e8 nata cos\u00ec Vodafone Automotive S.p.A..\nDal settembre 2014 ha avviato la costruzione di una rete fissa proprietaria in fibra ottica (SLU) in modalit\u00e0 FTTC, portando a una media di installazione di 900 cabinet al mese nel territorio nazionale.\nNel dicembre 2014 \u00e8 stata lanciata la rete 4G+ in ottanta comuni, con velocit\u00e0 fino a , grazie all'utilizzo della carrier aggregation + .\nNel 2015 ha iniziato le sperimentazioni per il servizio VoLTE su rete 4G, per poi lanciarlo come prima in Italia con la denominazione commerciale di Power Voice.\nIl 28 aprile 2015 Vodafone Italia \u00e8 risultata tra gli aggiudicatari della gara Consip per il Sistema pubblico di connettivit\u00e0 (SPC), ovvero il sistema di connessione internet e intranet della pubblica amministrazione italiana.\nIl 29 maggio 2015 \u00e8 stato effettuato il lancio di Vodafone WiFi Community, il servizio di condivisione di rete WiFi tra clienti Vodafone di rete fissa (e partner FON all'estero), primo servizio su scala nazionale.\nIl 10 settembre 2015 Vodafone \u00e8 risultata aggiudicataria di un lotto da su banda L () al costo di quasi 232 milioni di euro per il potenziamento del downlink su rete mobile.\nNell'aprile 2016 \u00e8 stato avviato l'upgrade nella linea in fibra ottica (FTTC VULA) fino a .\nIl 4 ottobre 2016 Vodafone ha lanciato in otto comuni industriali la connettivit\u00e0 FTTE garantendo da un minimo di simmetrico fino a un massimo di simmetrico.\nL'11 aprile del 2017 Vodafone ha dato il via al programma fedelt\u00e0 Vodafone Happy.\nNel maggio 2017 ha lanciato la rete 4.5G con velocit\u00e0 fino a a Firenze, Milano e Palermo.\nIl 6 ottobre 2017 Vodafone ha rinnovato il logo, il brand, lo slogan, la grafica e gli spot.\nNell'ottobre 2017 \u00e8 stato annunciato un piano di investimenti da oltre dieci milioni di euro per portare la tecnologia di rete Narrowband IoT in tutta Italia, nello stesso mese ha realizzato la prima connessione dati 5G in Italia raggiungendo la velocit\u00e0 massima di 2,7 gigabit al secondo.\nIl 7 novembre 2017 Vodafone ha annunciato una serie di prodotti IoT introducendo il marchio commerciale V by Vodafone.\nIl 23 gennaio 2017 ha creato VEI S.r.l. in qualit\u00e0 di unico azionista, per gestire l'operatore virtuale ho-mobile, lanciato commercialmente il 22 giugno 2018.\nIl 5 giugno 2019, Vodafone Italia ha avviato il proprio servizio commerciale con tecnologia 5G, limitatamente ad alcune aree di Bologna, Milano, Napoli, Roma e Torino.\nAlla fine di febbraio 2021 Vodafone ha dismesso la propria rete 3G nell'intento di potenziare la rete 4G.\nA luglio 2021, viene lanciato un nuovo profilo GPON su rete Open Fiber con velocit\u00e0 di in download e in upload.\nIdentit\u00e0 aziendale.\nIdentit\u00e0 aziendale con loghi e tag-line utilizzati dall'azienda nel corso degli anni:\nSpot televisivi.\nA partire dal 1999, prima per Omnitel e poi nei primi anni di Vodafone Italia, la principale testimonial dell'azienda \u00e8 stata Megan Gale, modella australiana.\nRete e copertura.\nRete mobile.\nLa rete \u00e8 costituita da 21.093 siti fisici (dato aggiornato al 11/12/2021), di cui oltre:\nTecnologia Single-RAN.\nLa quasi totalit\u00e0 dei siti Vodafone sono stati predisposti alla tecnologia \"Single-RAN\", costituita da un unico apparato in grado di gestire il traffico dei due sistemi 2G e 4G, attraverso l'utilizzo di moduli di base comuni e specifiche schede.\nCondivisione dei siti.\nNell'ambito degli accordi quadro di condivisione dei siti stipulati tra Vodafone Italia e gli altri operatori telefonici (TIM, Wind Tre, Iliad) al 31/03/2017 sono stati condivisi 12.834 siti (pari al 60% dei siti fisici totali).\nRete fissa.\nNel 2006 fu lanciato il servizio \"Numero Fisso\" su rete mobile: la possibilit\u00e0 di attivare o fare richiesta di portabilit\u00e0 (GNP) di un numero fisso verso una SIM di tipo voce. Nel 2008 invece Vodafone avvia il servizio di rete fissa vero e proprio su rete ADSL e VoIP, sia in rete bitstream (wholesale) con connessione fino a sia su rete propria (fino alla centrale) in ULL con connessione fino a , incominciando nel 2014 il servizio FTTH su wholesale di Metroweb a Milano (con connessione fino a in download e in upload) e in FTTC su wholesale di TIM in altri 28 comuni (con connessione fino a in download e in upload).\nA partire da settembre 2014, Vodafone ha avviato la costruzione di una rete in fibra ottica indipendente (SLU), basata sull'architettura FTTC.\nNello specifico Vodafone conta la seguente copertura:\nCon oltre 1.255 siti ULL (di cui oltre 326 siti predisposti anche in SLU con oltre 19.000 ONU proprietari e allacciati in rete primaria proprietaria).\nFondazione Vodafone Italia.\nLa Fondazione Vodafone Italia \u00e8 una fondazione d\u2019impresa italiana del gruppo Vodafone Italia.\nViene fondata nel 2002 e si dedica alle attivit\u00e0 di servizio e solidariet\u00e0 con particolare attenzione alle situazioni di disagio.\nLa fondazione \u00e8 regolata da uno statuto. L'organizzazione \u00e8 caratterizzata da un organo di gestione di controllo e di consulenza scientifica, \u00e8 gestita dal consiglio di amministrazione con a capo il presidente che ha funzioni di rappresentanza legale, di coordinamento e osservazione dell'andamento gestionale. Il segretario generale ha il compito di gestire il funzionamento della fondazione e coordinare il personale. Le persone che fanno parte del consiglio di amministrazione della Fondazione Vodafone Italia sono elette da Vodafone Italia, mentre i giudizi e le scelte sono affidate anche al comitato scientifico.\nLa Fondazione Vodafone Italia svolge attivit\u00e0 nel territorio nazionale ed effettua anche interventi di rilievo internazionale. Assegna contributi a iniziative e progetti stipulando convenzioni con enti pubblici e privati per la realizzazione e finanziamenti ad attivit\u00e0. Contribuisce all'integrazione sociale evitando l'abbandono delle persone povere e immigrate. Sviluppa progetti sportivi, attivit\u00e0 ludico-educativi e musicali."}
{"id": "1164334", "revid": "486946", "url": "https://it.wikipedia.org/wiki?curid=1164334", "title": "Gruppo Telecom Italia", "text": ""}
{"id": "1164336", "revid": "16066", "url": "https://it.wikipedia.org/wiki?curid=1164336", "title": "Attentato di Lockerbie", "text": ""}
{"id": "1164337", "revid": "436907", "url": "https://it.wikipedia.org/wiki?curid=1164337", "title": "Bob (Me First and the Gimme Gimmes)", "text": "Bob \u00e8 l'undicesimo singolo della cover band statunitense Me First and the Gimme Gimmes, pubblicato il 27 novembre 2001.\nDescrizione.\nQuesto singolo \u00e8 composto di cover di Bob Dylan. \u00c8 il singolo inedito del box set uscito nel 2001 per la Fat Wreck Chords; tuttavia n\u00e9 sul disco, n\u00e9 sulla copertina \u00e8 riportato il marchio di alcuna casa discografica."}
{"id": "1164340", "revid": "78273", "url": "https://it.wikipedia.org/wiki?curid=1164340", "title": "Gruppo ENI", "text": ""}
{"id": "1164341", "revid": "125987314", "url": "https://it.wikipedia.org/wiki?curid=1164341", "title": "La bussola d'oro (film)", "text": "La bussola d'oro (\"The Golden Compass\") \u00e8 un film del 2007 diretto da Chris Weitz.\nLa pellicola fantastica \u00e8 l'adattamento cinematografico dell'omonimo romanzo di Philip Pullman, primo volume della trilogia \"Queste oscure materie\".\nTrama.\nIn un universo parallelo dominato da una potente organizzazione, il \"Magisterium\", ogni persona ha al suo fianco un \"daimon\", la propria anima in forma animale, con la quale la persona comunica e che rimane nelle vicinanze a differenza delle streghe che hanno daimon a forma di uccello e che possono anche allontanarsi dall'umano.\nLyra Belacqua \u00e8 un'orfana e vive nel Jordan College di Oxford con suo zio, Lord Asriel, un ricco scienziato. Insieme al suo daimon Pantalaimon, viene a scoprire l'esistenza della Polvere, una bizzarra particella naturale di cui l'organizzazione detiene il potere. Proprio lo zio conosce i poteri della Polvere. Lyra vede un agente del Magisterium spargere del veleno in un vino affinch\u00e9 Lord Asriel lo beva ma Lyra impedisce allo zio di berlo salvandogli cos\u00ec la vita. In seguito Asriel fa una presentazione ad altri studiosi mostrando che la polvere esistente al Polo Nord collega infiniti mondi, dopodich\u00e9 parte per un'altra spedizione mentre Lyra viene affidata a Marisa Coulter, una donna ricca e potente, ma prima il maestro del college le affida un \"aletiometro\", uno strumento simile a una bussola d'oro, in grado di rispondere a qualsiasi domanda tramite un complesso sistema di simboli; il maestro confessa a Lyra che quello \u00e8 l'ultimo aletiometro rimasto poich\u00e9 il Magisterium li ha sequestrati e distrutti tutti e quindi la avvisa di non parlarne mai con nessuno.\nLyra nota che l'aletiometro indica continuamente il simbolo di una donna, un fulmine e un bambino, sebbene non sia in grado di comprenderne il significato. Scopre inoltre che la signora Coulter, all'apparenza buona e gentile, in realt\u00e0 \u00e8 un'alleata del Magisterium che ha inviato gli \"Ingoiatori\" affinch\u00e9 rapiscano bambini poveri, orfani e gyziani (nomadi che abitano nelle imbarcazioni), tra cui Roger (un servo di Oxford), amici di Lyra e Billy Costa, un giovane gyziano per procedere con l'\"intercisione\", che porta ogni bambino a dividersi dal proprio daimon. Tuttavia la Coulter scopre l'aletiometro e Lyra fugge con l'oggetto inseguita dagli Ingoiatori ma viene raggiunta dalla madre di Billy Costa che la mette in salvo portandola dal re dei Gyziani, John Faa, che con la nave sta andando verso Nord per salvare i bambini catturati mentre la Coulter manda due vespe dorate affinch\u00e9 rintraccino e spiino Lyra ma la ragazza, con l'aiuto dei Gyziani, riesce a bloccarne una scoprendo che possiede un sonnifero. Intanto Lord Asriel raggiunge il regno degli Orsi di Ghiaccio ma viene catturato dagli uomini della trib\u00f9 Samoiedo che in realt\u00e0 sono stati ingaggiati dalla signora Coulter.\nLa regina delle streghe, Serafina Pekkala, fa visita a Lyra dicendo che i bambini scomparsi si trovano alla stazione sperimentale di Bolvangar. Arrivati al porto settentrionale, Lyra fa amicizia con Lee Scoresby, un aeron\u00e0uta che cerca di risollevare Iorek Byrnison, un orso un tempo principe degli orsi corazzati ma adesso caduto nella vergogna da quando gli abitanti lo hanno derubato della sua armatura. Grazie all'aletiometro, Lyra scopre dove si trova l'armatura permettendo cos\u00ec a Iorek di rimettersela e ritrovare la sua forza dopodich\u00e9 Lyra riparte verso il Nord con Iorek e Scoresby.\nSeguendo l'aletiometro, Lyra, a cavallo di Iorek, si reca in un edificio abbandonato dove trova Billy Costa, separatosi dal suo daimon; il bambino si riunisce alla madre ma il gruppo viene attaccato dai Samoiedi che rapiscono Lyra e la portano presso Ragnar Sturlusson, un orso che ha usurpato il trono di Iorek e che gli ha ucciso anche il padre. Quando Iorek e Lee giungono per salvare Lyra, Ragnar convince Iorek a sfidarsi a duello in cui Iorek riesce a stento ad uccidere Ragnar vendicando suo padre e riprendendosi il trono.\nA Bolvanagr, crolla il ponte di ghiaccio dividendo Iorek da Lyra che entra nella stazione e ritrova Roger; mentre tentano di fuggire, Lyra entra in una stanza dove c'\u00e8 anche la signora Coulter assieme agli altri scienziati che dicono che Lord Asriel \u00e8 fuggito ed ha allestito un laboratorio ma che i soldati del Magisterium stanno andando l\u00ec per arrestarlo e giustiziarlo per eresia. Per\u00f2 Lyra viene scoperta dagli scienziati che la chiudono assieme a Pantalaimon nella sala dell'intercisione ma, prima che l'effetto si realizzi, arriva la signora Coulter che ferma tutto impedendo cos\u00ec l'intercisione.\nAl suo risveglio, Lyra scopre che la signora Coulter \u00e8 sua madre mentre Lord Asriel \u00e8 suo padre; la signora Coulter spiega che lei ed il Magisterium credono che l'intercisione protegga i bambini dall'influenza provocata dalla polvere ma Lyra non le crede. La Signora Coulter le chiede di consegnarle l'aletiometro ma Lyra le d\u00e0 una lattina contenente la vespa dorata che aveva catturato che, pungendo la signora Coulter, la tramortisce mentre Lyra distrugge la macchina dell'intercisione provocando delle esplosioni all'interno dell'edificio ma lei fugge con gli altri bambini all'esterno dove per\u00f2 si imbattono in mercenari tartari e i loro daimon sotto forma di lupi pronti ad ucciderli ma arrivano Iorek, Scoresby, i Gyziani e le streghe guidate da Serafina che dichiarano battaglia sconfiggendo i tartari. Ormai salvi i bambini, Lyra, Roger, Iorek, Lee e Serafina partono per andare a Nord e cercare Lord Asriel.\nProduzione.\nLe riprese del film sono iniziate il 4 settembre 2006 e si sono svolte in gran parte in Inghilterra a Oxford. Una piccola parte di scene \u00e8 stata girata in Svizzera e in Norvegia. Le riprese in generale sono terminate a gennaio 2007. Il film \u00e8 stato girato interamente in digitale ed \u00e8 ricco di effetti speciali che riproducono fedelmente il mondo del romanzo. Il budget per la realizzazione del film \u00e8 stato di circa 180 milioni di dollari.\nAccoglienza.\nIl film \u00e8 uscito nelle sale negli Stati Uniti d'America il 7 dicembre 2007, mentre nelle sale italiane \u00e8 uscito il 14 dicembre 2007. Ha incassato complessivamente oltre 372 milioni di dollari, con 70 milioni nei soli Stati Uniti d'America, e 9.393.000 di euro in Italia.\nSebbene venisse ipotizzata la trasposizione dell'intero ciclo di \"Queste oscure materie\", gli studi hanno sospeso i progetti per gli altri due capitoli della saga, a causa principalmente della crisi economica del 2008."}
{"id": "1164346", "revid": "63756", "url": "https://it.wikipedia.org/wiki?curid=1164346", "title": "Baillif", "text": "Baillif \u00e8 un comune francese di 5.438 abitanti situato nel sud-ovest dell'isola di Basse-Terre e facente parte del dipartimento d'oltre mare di Guadalupa.\nPrende il nome da uno dei primi abitanti della zona, Robert Bailiff, che vi tenne attivit\u00e0 di commercio dal 1650 al 1700."}
{"id": "1164349", "revid": "56620", "url": "https://it.wikipedia.org/wiki?curid=1164349", "title": "Registri", "text": ""}
{"id": "1164351", "revid": "1305772", "url": "https://it.wikipedia.org/wiki?curid=1164351", "title": "Enrico Conci", "text": " Ha sostenuto l'autonomia trentina quando la provincia era ancora sotto l'Impero austro-ungarico ed \u00e8 poi stato senatore del Regno d'Italia e della Repubblica Italiana.\nBiografia.\nEra figlio del notaio Germano Conci, di Mollaro in Val di Non, e di Maria de Zinis.\nStudi\u00f2 al ginnasio statale di Trento e a quello dei Padri Benedettini di Merano. Si laure\u00f2 in Giurisprudenza all'Universit\u00e0 di Innsbruck, frequentando per un periodo anche quella di Vienna. Super\u00f2 l'esame di notaio e pratic\u00f2 la professione di avvocato.\nNel 1893 si spos\u00f2 con Maria Sandri, con la quale ebbe cinque figlie: Elisabetta, Lidia, Amelia, Emma e Irma.\nL'attivit\u00e0 politica nell'Impero Austro-Ungarico.\nNel novembre 1896 fu eletto alla Dieta di Innsbruck. L'anno dopo, in marzo, fu eletto alla Camera di Vienna. Venne rieletto nel 1901, nel 1907 e nel 1911. Fece parte del Club italiano, fondato nel maggio 1898. Insieme con gli altri trentini pratic\u00f2 prima l'astensionismo, poi l'ostruzionismo, per protestare contro la mancata autonomia trentina.\nNel 1902 divent\u00f2 membro della Giunta provinciale, e si trasfer\u00ec a Innsbruck. Nel 1908 fu rieletto alla Dieta e fu nominato vice capitano provinciale. Per cinque anni presiedette l'Unione latina alla Camera di Vienna. Fu promotore della costruzione della linea ferroviaria Trento-Mal\u00e9, inaugurata nel 1909, e del suo successivo ammodernamento.\nDurante la prima guerra mondiale, quando l'Italia dichiar\u00f2 guerra all'Impero austro-ungarico, Conci fu recluso nel campo di internamento di Katzenau a Linz con la sua famiglia. Fra quelli che lo visitavano c'era anche Alcide De Gasperi. Delle perquisizioni in casa sua portarono a un processo per irredentismo, interrotto per l'amnistia in occasione della morte di Francesco Giuseppe. Nel 1917 venne rimesso in libert\u00e0 e si rec\u00f2 al riconvocato Parlamento.\nFu destituito dalla carica di vice capitano provinciale nel 1918 in seguito a dei discorsi patriottici che aveva tenuto a Praga e alle polemiche contro di lui che erano seguite.\nIl primo dopoguerra.\nDopo la fine della guerra, il 21 dicembre 1918 fu nominato \u00abCommissario per la gestione dell'Amministrazione della Provincia per il Trentino e l'Alto Adige\u00bb con decreto del Comando Supremo dell'esercito. Nell'ottobre 1920 venne nominato senatore del Regno, prestando giuramento il 4 dicembre. L'11 novembre dello stesso anno presidente provvisorio della provincia, il 19 novembre 1921 della \u00abGiunta provinciale straordinaria per il territorio di giurisdizione del Commissariato generale civile della Venezia tridentina\u00bb.\nDopo l'avvento del fascismo si dimise dalla Giunta provinciale l'8 agosto 1923. Non prese mai la tessera del Partito fascista, ma il 26 giugno 1924 vot\u00f2 a favore del Governo non prendendo parte, il giorno dopo, alla secessione aventiniana. Non abbandon\u00f2 mai la carica di senatore.\nIl secondo dopoguerra.\nDopo la seconda guerra mondiale fu soggetto a un procedimento dell'Alta Corte di Giustizia per le Sanzioni contro il Fascismo che mirava alle sue dimissioni da senatore del Regno, ma dimostr\u00f2 di aver votato liberamente e mantenne la carica.\nNon pot\u00e9 per\u00f2 candidarsi alle elezioni per l'Assemblea Costituente, alla quale fu invece eletta la figlia Elsa. Nel 1948 fu invece eletto al Senato della Repubblica.\nNel 1953, a 87 anni, si ritir\u00f2 dalla vita politica. Mor\u00ec il 25 marzo 1960, a 94 anni."}
{"id": "1164354", "revid": "110157", "url": "https://it.wikipedia.org/wiki?curid=1164354", "title": "Pluggable authentication modules", "text": "Il Pluggable Authentication Modules (in acronimo PAM) \u00e8 un meccanismo per integrare pi\u00f9 schemi di autenticazione a basso livello in un'unica Application Programming Interface (API) ad alto livello, permettendo ai programmi che necessitino di una forma di autenticazione, di essere scritti indipendentemente dallo schema di autenticazione sottostante utilizzato.\nStoria.\nPAM fu proposto per prima da SUN in una OSF - RFC, risalente all'ottobre del 1995. Fu adottato per l'autenticazione dell'ambiente grafico CDE. PAM apparve la prima volta come infrastruttura indipendente, in un prodotto open-source, Linux-PAM, sviluppato in Red Hat Linux 3.0.4 nell'agosto del 1996.\nPAM \u00e8 attualmente supportato in AIX, FreeBSD, HP-UX, Linux, macOS, NetBSD e Solaris. \u00c8 in seguito diventato parte del processo di standardizzazione di X/Open UNIX, diventando lo standard XSSO.\nCaratteristiche.\nLa natura modulare di PAM \u00e8 una delle ragioni dell'uso del collegamento dinamico alle librerie di sistema. Questo per\u00f2 necessita di un meccanismo di recupero che potrebbe essere un problema se fosse da sviluppare nel linker o nelle librerie condivise; per esempio sia NetBSD che FreeBSD forniscono una directory /rescue contenente le versioni collegate staticamente delle librerie di sistema pi\u00f9 importanti.\nDato che lo standard XSSO differisce sia dall'RFC originale, che dalle API Linux e di Sun API, e anche da molte altre implementazioni, le varie versioni di PAM non operano tutte allo stesso modo. Per questa e altre ragioni, OpenBSD ha scelto di adottare l'autenticazione BSD, una struttura di autenticazione alternativa che ebbe origine da BSD/OS."}
{"id": "1164355", "revid": "1993636", "url": "https://it.wikipedia.org/wiki?curid=1164355", "title": "Occupazione italiana di Adalia", "text": "L'occupazione italiana di Adalia, citt\u00e0 della Turchia, avvenne nelle fasi convulse che portarono al trattato di S\u00e8vres (dal 1919 al 1922).\nStoria.\nPremesse.\nCon il Patto di Londra del 1915, l'Italia aveva negoziato, in cambio dell'intervento a fianco della Triplice intesa, in aggiunta al Trentino-Alto Adige fino al confine del Brennero, alla Venezia Giulia ed alcuni territori della Dalmazia, anche degli altri compensi nel caso di uno smembramento dell'impero ottomano, come il porto di Adalia in Turchia e il territorio contiguo, dove era segnalato un bacino carbonifero.\nCon l'armistizio di Mudros del 30 ottobre 1918, la Turchia aveva accettato le condizioni, dettate unilateralmente dalle potenze vincitrici; in Italia, dove gi\u00e0 maturava l'idea della vittoria mutilata, si temeva di vedere delusa anche questa clausola del Patto di Londra. \nSbarco italiano in Anatolia.\nIn questo clima, il 9 marzo 1919, il governo italiano fece sbarcare un corpo di spedizione italiano ad Adalia e in breve tempo furono occupate anche le localit\u00e0 vicine: Makri Budrun, Kuch-Adassi, Alanya, Konya, Ismidt e Eski\u015fehir.\nQuesta prova di forza trov\u00f2 la ferrea opposizione del governo greco \u2013 non legato al Patto di Londra - che aspirava ad occupare un largo territorio dell'Anatolia. In assenza della delegazione italiana capeggiata dal presidente del consiglio Orlando, alla conferenza di pace di Parigi, la Grecia riusc\u00ec ad ottenere, dal Consiglio Supremo, il permesso di intervenire sulla costa egea dell'Anatolia. Il 15 maggio 1919, pertanto, l'esercito greco oper\u00f2 uno sbarco a Smirne con l'occupazione di Aydin, Magnesia, Kassaba, Ayalik ed Edemieh.\nTra il governo italiano e quello greco sorse un'aspra controversia, poi risolta con un accordo segreto sottoscritto il 29 luglio 1919 da Tittoni e da Venizelos in cui l'Italia rinunciava a Adalia e alle isole del Dodecaneso salvo Rodi, in cambio dell'appoggio greco ad un \u201cmandato\u201d italiano sull'Albania. Tale accordo, peraltro, fu denunciato dal successivo Ministro degli esteri italiano Carlo Sforza (giugno 1920).\nLa Conferenza di Pace di Parigi, conseguente alle vicende della Prima guerra mondiale, fu articolata con una serie di trattati con le singole nazioni rimaste sconfitte. Con l'Impero Ottomano si arriver\u00e0 al trattato di S\u00e8vres (10 agosto 1920), che riconobbe all'Italia una zona di penetrazione economica su Adalia e dintorni, oltre al possesso del Dodecaneso, e l'occupazione greca di Smirne e i suoi dintorni.\nCon l'espandersi della Guerra greco-turca (1919-1922), i rivoluzionari turchi ottennero un'importante assistenza militare da parte dell'Italia, che utilizz\u00f2 la base di Adalia per armare e addestrare le truppe di Mustafa Kemal Atat\u00fcrk contro i Greci.\nIl ritiro.\nL'Italia provvide al ritiro del proprio corpo di spedizione in Anatolia (aprile-autunno 1922).\nDopo la vittoriosa guerra contro i greci e la costituzione della Repubblica Turca di Mustafa Kemal, il trattato di S\u00e8vres fu annullato e sostituito dal trattato di Losanna (1923). In quest'ultimo atto, la Turchia confermava all'Italia il possesso del Dodecaneso e riconosceva per la prima volta la sovranit\u00e0 italiana sulla Libia, ma non le accordava nessuna zona oggetto di influenza economica n\u00e9 di occupazione militare in Anatolia."}
{"id": "1164360", "revid": "66387", "url": "https://it.wikipedia.org/wiki?curid=1164360", "title": "Nikolai Yegorovich Zhukovskij", "text": ""}
{"id": "1164366", "revid": "198277", "url": "https://it.wikipedia.org/wiki?curid=1164366", "title": "Un'estate italiana", "text": "Un'estate italiana, colloquialmente conosciuto come Notti magiche, \u00e8 un brano musicale composto da Giorgio Moroder, Edoardo Bennato e Gianna Nannini, canzone ufficiale del svoltosi in Italia. Il titolo della versione internazionale \u00e8 To Be Number One, con testo scritto da Tom Whitlock e incisa dallo stesso \"entourage\" dell'autore, sotto la denominazione \"Giorgio Moroder Project\": tale versione venne usata come sigla d'apertura dei programmi televisivi della Rai dedicati all'evento.\nIl disco.\nPer l'edizione italiana, Moroder si rivolse a Gianna Nannini ed Edoardo Bennato, i quali ne riscrissero il testo, portandola in vetta alle classifiche della penisola. Infatti, da gennaio a settembre, con qualche intervallo, \"Un'estate italiana\" \u00e8 risultata il singolo pi\u00f9 venduto in Italia e, storicamente, l'ultimo 45 giri a ottenere un massiccio riscontro commerciale prima della sparizione di tale supporto (sostituito da tecnologie pi\u00f9 moderne) dal mercato discografico. \u00c8 stato il singolo pi\u00f9 venduto in Italia nel 1990 e ha raggiunto la prima posizione in classifica in Svizzera, la seconda in Germania, la quarta in Norvegia e la settima in Svezia.\nLa canzone venne presentata dai due cantautori italiani per la prima volta in occasione del sorteggio dei gironi della fase finale, tenutosi al Palazzo dello Sport di Roma nel dicembre 1989, ed eseguita in playback durante la cerimonia inaugurale, svoltasi il pomeriggio dell'8 giugno 1990 a Milano prima della partita Argentina-Camerun.\nIl disco fu registrato presso gli studi \"Oasis\" di Hollywood e lo studio \"Excalibur\" di Milano, e mixato nel \"Baby Studios\" di Milano da Massimo No\u00e8, Pino Santapaga, Luciano Ninzatti e Marco Colombo. Secondo quanto ricordato dalla loro produttrice discografica, Caterina Caselli, la Nannini e Bennato cantarono il brano in sessioni di registrazioni separate.\nTra i primi singoli a contenere una versione strumentale (indicata come versione karaoke) sul lato B, \u00e8 stata pubblicata su maxi singolo in una versione pi\u00f9 estesa.\nRevival.\nNell'estate 2021 la canzone \u00e8 tornata \"in auge\" \u2014 caso pressoch\u00e9 unico per quello che era stato concepito, trentuno anni prima, come un inno sportivo \u2014 tra la tifoseria italiana in occasione del vittorioso cammino degli \"azzurri\" al , posticipato a causa della pandemia di COVID-19 e giocato in forma itinerante lungo tutto il continente. \"Un'estate italiana\" \u00e8 stata infatti ascoltata e intonata come coro, dopo ogni partita, dalla nazionale italiana, finendo per essere nuovamente diffusa dai media e affiancando cos\u00ec nell'immaginario collettivo italiano \"We Are the People\" di Martin Garrix, l'inno ufficiale dell'evento."}
{"id": "1164368", "revid": "13302", "url": "https://it.wikipedia.org/wiki?curid=1164368", "title": "To be number one", "text": ""}
{"id": "1164381", "revid": "287204", "url": "https://it.wikipedia.org/wiki?curid=1164381", "title": "Dividing Opinions", "text": "Dividing Opinions \u00e8 il terzo album dei Giardini di Mir\u00f2 pubblicato dalla Homesleep Music.\nIl disco.\nTutte le canzoni sono scritte, mixate e prodotte dai Giardini di Mir\u00f2 tra il dicembre 2005 e il novembre del 2006 al Bunker Studio in Rubiera (Reggio Emilia) e all'Alpha Dept Studio in Castelmaggiore (Bologna)."}
{"id": "1164386", "revid": "30610", "url": "https://it.wikipedia.org/wiki?curid=1164386", "title": "Albert Wesker", "text": "Albert Wesker \u00e8 un personaggio immaginario e antagonista principale della serie di videogiochi \"Resident Evil\", della casa produttrice Capcom.\nCaratteristiche.\nComparso per la prima volta come personaggio secondario nel gioco: \"Resident Evil\", divenne in seguito l'antagonista principale dell'intera serie e arcinemico di Chris Redfield dopo che le sue vere intenzioni furono svelate. A differenza degli altri personaggi principali, Wesker agisce tipicamente dietro le quinte e ha un impatto maggiore sugli eventi di ogni gioco, persino in quelli dove non compare direttamente.\nI poteri di Wesker sono dovuti all'interazione tra l'iniezione del Virus T - nel 1998 - nella villa Spencer (per sopravvivere all'attacco mortale del Tyrant) e le sue caratteristiche \"mutanti\", essendo nato secondo un complesso di selezione e manipolazione genetica. Wesker, che era gi\u00e0 di per s\u00e9 un mutante, grazie all'iniezione ha potuto risvegliare le sue capacit\u00e0 latenti.\nBiografia.\nAlbert nasce nel 1960. Egli \u00e8 uno dei \"bambini Wesker\", dei soggetti sperimentali di un progetto di eugenetica ideato da Ozwell E. Spencer per creare una nuova razza di umani superiori con il virus Progenitor, cos\u00ec nominati in onore di un certo Dr. Wesker, a capo del progetto. I suoi genitori biologici sono sconosciuti.\nAll'inizio degli anni novanta Wesker consegue i suoi studi e verso il 1992 egli s'intrattiene in Edonia, uno stato dell'Europa dell'Est, dove inizia una breve relazione con una donna sconosciuta, dalla quale nasce il figlio Jake Muller, che per\u00f2 viene abbandonato insieme alla madre. Non \u00e8 noto se Wesker sapesse di avere un figlio, fatto sta che l'esistenza del ragazzo diviene nota solo vent'anni dopo.\nTerminati i suoi studi, Wesker diventa un ricercatore presso la Umbrella Corporation insieme all'amico William Birkin e si trasfer\u00ec a Raccoon City, dove partecip\u00f2 alle ricerche sull'appena scoperto virus T. Diversi anni dopo, Albert si offre come \"talpa\" per conto della Umbrella Inc., ed entra nella S.T.A.R.S., dove diventa il capitano della squadra Alpha.\n\"Resident Evil Zero\".\nIl 23 luglio 1998, Wesker e Birkin scoprono che il treno Ecliptic Express \u00e8 stato attaccato da sanguisughe infette. Successivamente si accorgono anche della presenza di un misterioso uomo in grado di controllarle la cui vera identit\u00e0 era, apparentemente, quella del defunto dottor James Marcus.\nCon il disastro biologico che si stava diffondendo nei Monti Arklay e nelle aree circostanti, Wesker capisce che la Umbrella era prossima all'essere scoperta, e finire dunque incontro a una catastrofe legale che l'avrebbe condotta al fallimento. Decide cos\u00ec di abbandonare la compagnia, per mettere in atto i suoi piani personali: avrebbe condotto la squadra Alpha della S.T.A.R.S. nella magione Spencer, per entrare in possesso dei dati di combattimento delle B.O.W., mentre Birkin avrebbe ultimato i lavori sul G-Virus. Durante il suo cammino, per\u00f2, viene sorpreso da Sergei Vladimir, uno dei dirigenti della Umbrella che aveva intuito le sue intenzioni di tradire la compagnia. Sergei libera contro di lui un Tyrant modificato chiamato Ivan, ma durante il combattimento, il Centro di Addestramento del dottor Marcus esplode, e il caos circostante favorisce la fuga di Wesker.\n\"Resident Evil\"/\"\"/\"Resident Evil Rebirth\".\nIl giorno seguente, Wesker si dirige insieme alla squadra Alpha della S.T.A.R.S. all'interno della villa Spencer, una magione situata nei pressi di Raccoon City, tra i Monti Arklay, in realt\u00e0 costruita per celare il Centro di Ricerca Arklay. Qui, Albert utilizza l'operazione di soccorso della \"squadra Bravo\" come espediente per recuperare alcune informazioni circa le attivit\u00e0 del centro, e occultare le prove dei suoi rapporti con la Umbrella. Tuttavia una fuga della tossina \"Virus T\" causa il contagio del personale, e una serie di imprevisti che porta alla morte di alcuni membri della sua squadra, e alla dispersione di altri. Inoltre, Albert viene scoperto da Enrico Marini, il capitano e unico superstite della squadra Bravo, e affida all'agente Barry Burton, suo nolente complice, il compito di assassinare l'uomo, per evitare di far saltare la sua copertura.\nPoco prima di essere raggiunto dai membri sopravvissuti della S.T.A.R.S., Wesker si inietta uno speciale prototipo di virus donatogli da Birkin che avrebbe innestato nel suo corpo un processo rigenerativo, e una conseguente mutazione genetica, poco dopo la morte. Dopodich\u00e9, rintracciato da Chris Redfield e Jill Valentine, Albert libera il Tyrant T-002 e si fa uccidere di proposito dalla creatura che lo impala coi suoi artigli. Wesker mette quindi in atto la duplice strategia di inscenare la sua morte, e iniziare il suo processo di mutazione.\nNonostante tutto, al suo risveglio, Wesker scopre che il Tyrant \u00e8 stato distrutto dai due agenti, e il suo piano di negoziazione per la vendita della suddetta bio-arma fallisce. Tuttavia, i dati di combattimento registrati durante l'incidente della villa gli permettono di entrare in trattativa con altre compagnie multinazionali, ed entra nei ranghi di una di esse, nota come: \"La Terza Organizzazione\".\n\"Resident Evil 2\".\nDue mesi dopo le vicende della villa Spencer, Wesker pianifica il ritorno alla collaborazione con Birkin, \"recuperando\" lui e l'appena sviluppato G-Virus, che avrebbe funto da lasciapassare agli occhi della nuova, misteriosa Organizzazione. Decide cos\u00ec di allearsi con la spia Ada Wong, che avrebbe dovuto svolgere questa missione, in quanto egli era tecnicamente \"morto\". Il 22 settembre 1998, per\u00f2, il rapido incalzare degli eventi stravolge completamente la situazione: William Birkin viene assassinato dagli agenti dell'Umbrella, i quali rubano un campione di G-Virus.\nAda raggiunge Raccoon City durante l'epidemia, dove incontra l'allora novello agente di polizia Leon Scott Kennedy, con il quale forma una breve alleanza per ultimare i suoi scopi. Dopo varie peripezie, Ada recupera un campione di virus G dal corpo di Birkin (il quale, per sfuggire alla morte e mosso dalla vendetta verso l'Umbrella, si inietta il suo stesso virus), mutato a causa del suddetto virus che si \u00e8 auto iniettato. Il primo ottobre, Raccoon City viene distrutta da due testate atomiche, onde prevenire un'ulteriore propagazione del virus. Wesker, seppur inizialmente dubbioso del successo della missione, cambia immediatamente idea dopo che Ada gli mostra ci\u00f2 che aveva recuperato.\nQualche tempo dopo, Wesker assume il controllo della Hive/Host Capture Force, l'unit\u00e0 di forze speciali della Terza Organizzazione. Il 27 dicembre 1998, Wesker e le forze speciali assediano l'Isola di Rockfort con l'intento di recuperare il corpo ibernato di Alexia Ashford, sviluppatrice del virus T-Veronica. Durante l'attacco all'isola, per\u00f2, avviene una nuova fuga del virus dai laboratori che contagia tutti i suoi abitanti.\nQui, Albert si scontra dapprima con Claire Redfield e poi con la sua nemesi Chris. In seguito, egli raggiunge il Centro di Ricerca della Umbrella in Antartide, dove si sono spostati i fratelli Ashford. Nonostante Alexia venga distrutta da Chris, Wesker riesce in ogni caso ad ottenere il virus T-Veronica dal corpo di Steve Burnside, che era stato precedentemente infettato. Prima dell'esplosione del centro, Wesker e Chris si scontrano ancora una volta. Qui, Wesker mostra per la prima volta le sue nuove abilit\u00e0 sovrumane, dando del filo da torcere a Chris, ma i due sono costretti a fuggire a causa dell'imminente distruzione dell'impianto. A seguito degli eventi di Code Veronica Wesker diventa il ricercato numero uno per il governo statunitense in quanto ex dirigente della Umbrella e artefice dell'attacco bioterroristico in Antartide.\nQuattro anni dopo, Wesker entra in affari con un ex barone della droga ora trafficante di armi batteriologiche di nome Javier Hidalgo, al quale fornisce il T-Veronica. Javier vuole usare il virus per cercare di guarire la moglie e la figlia affette da una rara malattia mortale e crea un'orda di non morti e creature mostruose per impedire alcun tipo di interferenze esterne sui propri esperimenti. Wesker si reca sul posto per raccogliere dati sugli effetti dell'utilizzo del T-Veronica, in quanto in un ambiente caldo ed umido come quello del Sud America, esso \u00e8 in grado di dimostrare capacit\u00e0 superiori rispetto a quanto registrato in Antartide, tanto da rappresentare una minaccia per l'ecosistema locale. Tuttavia due marines appartenenti allo US SOCOM, lo stesso Leon, e Jack Krauser, si mettono sulle tracce del trafficante per arrestarlo. Per sfuggire ai suoi persecutori, Javier si infetta con il virus T-Veronica e si trasforma in un mostro gigantesco, il V-Complex. Mentre Wesker assiste a distanza allo scontro, i due agenti affrontano e sconfiggono l'arma biologica con l'aiuto della figlia di Javier, anche lei parzialmente infettata dal virus. Alcuni mesi dopo Jack Krauser si mette in contatto con Albert Wesker in quanto durante la missione \u00e8 stato ferito al braccio e non pu\u00f2 pi\u00f9 svolgere il servizio militare. Wesker fa curare il braccio di Krauser dai suoi scienziati per assoldarlo come mercenario presso la propria organizzazione segreta: i due diverranno alleati condividendo l'idea di far risorgere una nuova Umbrella e rivoluzionare il mondo grazie alle potenzialit\u00e0 dei virus.\nNel 2003, Wesker segue i suoi ex compagni Jill e Chris in Russia, dove si nasconde una base operativa della Umbrella con l'obiettivo di rubare un dischetto contenente tutti i dati segreti della societ\u00e0 al fine di sabotarla e farla fallire definitivamente. Dopo essersi infiltrato e aver fatto fronte a numerose armi biologiche, ingaggia uno scontro con un Sergei Vladimir mutato in una creatura simile ad un Tyrant e, una volta ucciso l'avversario, formatta la memoria della \"Regina Rossa\" ovvero il computer che gestiva i dati dell'azienda.\nTempo dopo Wesker testimonia come fonte anonima contro Ozwell E. Spencer, il presidente della Umbrella, fornendo prove in tribunale per la condanna della societ\u00e0 e facendo ricadere sull'imputato la totale responsabilit\u00e0 del disastro di Raccoon city. Ora che il governo statunitense \u00e8 in cerca del latitante Spencer e non pi\u00f9 di Wesker, quest'ultimo \u00e8 libero di gestire indisturbato e in massima segretezza le vecchie propriet\u00e0 della Umbrella per attuare il suo piano di conquista del mondo.\n\"Resident Evil 4\".\nMalgrado non sia fisicamente presente nella trama principale di questo gioco, Wesker ha un ruolo importante negli eventi di Resident Evil 4. Impadronitosi degli archivi della Umbrella e del super computer principale della Regina Rossa, utilizza il satellite della compagnia per individuare nel globo i restanti focolai di Virus sparsi da vari trafficanti. Venuto a sapere che alcuni bioterroristi hanno corrotto il dipartimento di polizia di Madrid per nascondere nella loro caserma un campione di T-Virus, Wesker inizia a spiare la Spagna,in particolare un villaggio alla periferia della capitale, chiamato El Pueblo dove nota delle attivit\u00e0 sospette. Osservando gli abitanti, Wesker scopre l'esistenza di una setta religiosa chiamata \"Los Illuminados\", guidata da un Lord di nome Osmund Saddler, che ha fatto riesumare un antico parassita noto come \"Las Plagas\" che ha trasformato le persone del posto in automi violenti chiamati Ganados. A differenza degli zombie di Raccoon City, questi Ganados pur essendo soggiogati dal parassita che li controlla, mantengono un'intelligenza tipicamente umana oltre a possedere una forza e una resistenza di gran lunga superiore. In queste \"Plagas\", Wesker vede un'occasione per appropriarsi di una nuova arma batteriologica superiore a quelle viste in precedenza, e perfettamente controllabile. Wesker invia cos\u00ec un suo mercenario ed ex veterano dei marines, Jack Krauser, con cui collabora perch\u00e9 entrambi credono che i virus non costituiscano una minaccia bens\u00ec un'opportunit\u00e0 per riordinare il pianeta. L'obiettivo di Krauser \u00e8 recuperare un campione di Plaga Leader, un parassita al vertice della specie in quanto capace di generare molteplici esemplari. Purtroppo la spia viene catturata e ferita dalla setta, e, vedendosi costretto a doversi guadagnare la fiducia degli Illuminados, si finge pentito e pronto ad aderire al loro culto. Durante la sua permanenza viene per\u00f2 accecato dal potere dei parassiti e cos\u00ec si lascia iniettare un campione di Plagas di controllo (cio\u00e8 controllabili da chi le possiede) e il braccio danneggiato negli anni del servizio militare guarisce completamente. Infatti le Plagas non solo ripristinano le sue abilit\u00e0 combattive ma le aumentano notevolmente facendolo diventare un superumano. Il mercenario continua a fare il doppio gioco in favore di Wesker: rapisce la figlia del presidente degli USA e la consegna al mandante, ovvero il capo della setta,Osmund Saddler, per guadagnarsi la sua fiducia e scoprire l'ubicazione del campione Leader. Tuttavia Lord Saddler continua a non fidarsi del mercenario viste le sue origini americane. Preoccupato per la riuscita del piano e che i nuovi poteri assunti da Krauser gli facciano perdere di vista l'obiettivo, Wesker invia una seconda spia per monitorarlo pi\u00f9 da vicino: Ada Wong. Tra i due agenti tuttavia, si crea rivalit\u00e0 in quanto Krauser non si fida di Ada, che a suo parere ha intenzione di tradire il loro superiore.\nLa missione di Wesker viene ulteriormente complicata dall'arrivo di Leon S. Kennedy, un sopravvissuto di Raccoon City, divenuto ora un agente governativo d'\u00e9lite col compito di salvare Ashley Graham, la figlia del presidente. Leon rappresenta un ostacolo e spetta a Ada il compito di eliminarlo ma quest'ultima ne conosce le abilit\u00e0 e preferisce sfruttarlo per eliminare i mostri di Saddler. Eppure Wesker inizia a dubitare anche della donna poich\u00e9 \u00e8 a conoscenza dei trascorsi tra i due a Raccoon City, e perci\u00f2 affida l'incarico a Krauser. Quest'ultimo per\u00f2, nonostante la potenza sovrumana, fallir\u00e0 la missione. Impressionato dalle abilit\u00e0 di Leon, Wesker cambia idea decidendo di utilizzare le potenzialit\u00e0 dell'agente per farlo combattere contro Saddler, certo che nessuno dei due sarebbe uscito indenne dalla battaglia, e che Ada avrebbe quindi potuto approfittarne per eliminare facilmente chi dei due fosse sopravvissuto. La sua sottoposta tuttavia disobbedisce: aiuta Leon, insieme eliminano Saddler e si appropria del campione che vender\u00e0 a un'altra organizzazione tradendolo definitivamente. Wesker, giocando d'anticipo, seppur rinunciando alla Plaga Leader, invia una squadra per recuperare dal cadavere di Krauser il campione della Plaga di controllo in modo da assicurarsi almeno un tipo di parassita superiore su cui iniziare nuovi esperimenti.\n\"Resident Evil 5\".\nNel 2006 Wesker si reca alla villa di Ozwell E. Spencer, l'ex presidente della Umbrella, ricercato dalle autorit\u00e0 internazionali per bioterrorismo, ormai vecchio e molto malato. In questa occasione, Spencer gli riveler\u00e0 che lui faceva parte del progetto Wesker, ed insieme ad altri bambini era stato modificato geneticamente prima della nascita con il virus Progenitor, in modo da creare una nuova razza di esseri umani con doti ed intelletto superiori, derivati dal Virus Progenitor (tra questi vi \u00e8 anche un certo Alex, Spencer rivela che tutti i bambini Wesker sono morti ma nelle sue memorie nella villa afferma che Alex \u00e8 vivo ed \u00e8 fuggito con le ricerche di un Supervirus che avrebbe dovuto consegnare a Spencer per diventare immortale). Tutti i bambini soggetti del progetto ottennero il cognome Wesker, per rendere omaggio al ricercatore capo del progetto, tale Dottor Wesker. Di quei bambini Albert Wesker, \u00e8 uno dei sopravvissuti al Virus Progenitor che ha aderito correttamente al suo DNA, rendendolo molto superiore al comune DNA umano. Poich\u00e9 fu creato artificialmente per diventare un umano superiore compatibile col Virus Progenitor, quando Wesker si iniett\u00f2 tale virus anni prima (Resident Evil 1) riusc\u00ec ad assimilarlo e divenne ci\u00f2 per cui era stato creato, il primo di una nuova razza umana superiore. Il Virus Progenitor gli conferisce diversi poteri, fra cui: la superforza, la supervelocit\u00e0 (gli permette di spostarsi pi\u00f9 veloce di quanto l'occhio umano possa percepire, oltre a schivare i proiettili o afferrare i razzi a mani nude), la superagilit\u00e0 e infine la rigenerazione, che gli consente di riprendersi con facilit\u00e0 da qualunque ferita e dall'invecchiamento, rendendolo praticamente immortale. Ma Spencer gli rivela che lui era solo il primo passo per creare un mondo di umani superiori, in cui lo stesso Spencer avrebbe avuto il ruolo di divinit\u00e0, poich\u00e9 creando il mondo perfetto lui avrebbe avuto il diritto di diventare un dio. Dopo tali rivelazioni Wesker uccide Spencer, impalandolo con la sola forza di un braccio dicendo che solo una persona degna di essere un dio si merita quel diritto. Questi eventi spingeranno Wesker a fare suo il sogno di Spencer e creare il Virus Uroboros per selezionare gli umani pi\u00f9 forti da far entrare nel suo nuovo mondo, a scapito di quelli pi\u00f9 deboli, che saranno sterminati da tale Virus. Una sorta di selezione naturale forzata sul genere umano, eliminando gli esemplari deboli della razza umana a vantaggio di quelli pi\u00f9 forti e meritevoli. Gli agenti della B.S.A.A., due vecchie conoscenze di Wesker: Chris Redfield e Jill Valentine, irrompono poco dopo sul posto e Wesker li affronta dimostrando che il Virus lo ha reso ancora pi\u00f9 forte di quanto non si fosse dimostrato anni prima, durante il suo primo combattimento contro Chris. Incapaci di tenere testa alla forza sovrumana di Wesker, Jill si sacrifica per salvare Chris gettandosi da una finestra che affacciava su un alto precipizio, insieme a Wesker. Sia Wesker che Jill vengono ritenuti morti sebbene nessuno dei due venga ritrovato come cadavere. Wesker in realt\u00e0 riesce a sopravvivere e rapisce Jill per usarla come cavia per i suoi esperimenti (Jill si riveler\u00e0 di fondamentale importanza per la creazione del Virus Uroboros).\nAda Wong aveva tradito Wesker diversi anni prima consegnandogli un semplice campione di Plagas subordinate. Ada infatti aveva consegnato il campione sviluppato da Saddler, contenente la potente Plaga Leader ad un'agenzia avversaria alla \"Terza Organizzazione\" di Wesker. Tuttavia, quest'ultimo non si fidava di Ada sin dall'inizio e nel caso di un suo tradimento, aveva gi\u00e0 pronto un piano di riserva. Venuto a sapere della morte di Krauser, e consapevole che quest'ultimo possedesse una Plaga di controllo nel suo corpo, Wesker, poco prima della distruzione dell'isola degli Illuminados, invi\u00f2 una squadra di agenti al suo servizio a prelevare un campione di Plagas di controllo dal cadavere semi-mutato di Jack Krauser. Cos\u00ec pur dovendo rinunciare al campione di Plaga Leader rubato da Ada, Wesker riusc\u00ec comunque ad ottenere dai suoi agenti pi\u00f9 fidati un esemplare di Plagas superiori, quelle di controllo oltre ad un campione di Plagas subordinate che gli aveva consegnato la stessa Ada, la quale lo aveva ingannato consegnandogli un parassita semplice invece di quello dominante. Wesker inizi\u00f2 dunque a studiare accuratamente entrambi i tipi di parassiti, di controllo e semplice (subordinato). Tuttavia, col tempo accanton\u00f2 il piano di far risorgere la Umbrella per dedicarsi ad un nuovo progetto. Wesker aveva capito che per ottenere il suo obbiettivo finale, ovvero dominare il mondo, non aveva bisogno di dirigere una compagnia in grado di supportarlo, ma doveva erigersi ancora pi\u00f9 in alto nella gerarchia mondiale. Wesker aveva infatti in mente di diventare un dio e rivoluzionare l'intero pianeta, un po' come aveva in mente Lord Saddler in Resident Evil 4. Wesker aveva preso ispirazione per il suo piano dal suo ex collega Ozwell E. Spencer. Spencer diversi anni a dietro aveva la stessa ambizione, ed aveva creato una razza di bambini superiori servendosi del virus Progenitor, per creare una nuova razza di esseri umani pi\u00f9 intelligente ed abile. Uno di quei bambini era lo stesso Wesker. Il progetto di Spencer era poi stato stroncato dal fallimento della sua compagnia, la Umbrella Corporation che gli imped\u00ec di continuare le sue ricerche sul virus, oltre che dalla vecchiaia e da una malattia degenerativa che presto lo avrebbe portatoi al decesso. Wesker intendeva attuare un nuovo progetto, servendosi di uno speciale virus, chiamato Uroboros, che aveva creato in laboratorio grazie all'unione di diversi geni che aveva estratto dalle Plagas e dai virus T e Progenitor. Con il virus Uroboros, Wesker intendeva infettare l'intero pianeta per creare una razza superiore di esseri umani. Wesker, col tempo, abbandona il progetto di fondare una nuova Umbrella, per potersi dedicare ad un nuovo piano per raggiungere il suo obbiettivo, creare un nuovo mondo. Per ottenere denaro a sufficienza per ultimare le sue ricerche su tale virus, Wesker, vender\u00e0 le Plagas sul mercato nero all'azienda farmaceutica Tricell, che trasformer\u00e0 i parassiti in un'arma biologica. Nel frattempo continuer\u00e0 segretamente a fare affari con questa azienda inglobandola alla sua organizzazione. Su suggerimento di Wesker, Excella Gionne della Tricell decider\u00e0 di finanziare la BSAA, un'unit\u00e0 militare contro il bioterrorismo, in modo da sviare eventuali sospetti riguardo alla compagnia per gli esperimenti da loro segretamente condotti per creare nuove B.O.W..\nNel 2009, Wesker si reca in una localit\u00e0 sconosciuta dell'Africa e la infetta con l'aiuto della Tricell, con la sua nuova arma biologica, le Plagas, recuperate in Spagna nel 2004 (in Resident Evil 4) che con il tempo sono state geneticamente modificate dalla Tricell. In realt\u00e0 le Plagas sono uno stratagemma per tener lontani possibili intrusi da quella zona, in modo da poter ultimare il suo piano utopistico per cambiare l'intero genere umano con il nuovo virus di sua creazione, il sopracitato \"Uroboros\". Ad aiutarlo in questo progetto fu Excella Gionne, proprietaria della Tricell Pharmaceutical Company, la quale ha avuto un ruolo chiave anche nel progettare un siero che se somministrato ad intervalli regolari permette a Wesker di mantenere stabile il Virus Progenitor e di godere sempre al massimo dei suoi poteri. Wesker ed Excella intendono realizzare il progetto Uroboros con l'aiuto di una donna sconosciuta e di Riccardo Irving, un noto trafficante di armi biologiche. Sul luogo fanno per\u00f2 irruzione ancora una volta gli agenti della BSAA: Chris Redfield e la sua nuova partner Sheva Alomar, che raggiungono Excella, Wesker e la donna misteriosa, che si rivela essere Jill Valentine. Wesker ha collegato la ragazza ad un dispositivo che le inietta un sottotipo del virus Progenitor creato dalla Tricell, che le dona parte delle abilit\u00e0 sovrumane di Wesker. Tramite un telecomando da lui posseduto, Wesker pu\u00f2 somministrarle il virus a vari dosaggi grazie al dispositivo da lei posseduto, riuscendo quindi a controllarla a suo piacimento. Dopo una breve battaglia, Wesker fugge, lasciando Jill a combattere contro i due. Chris e Sheva riescono per\u00f2 a liberare la ragazza dal congegno, impiantato sul suo petto, che plagiava la sua mente. Wesker viene raggiunto dai due agenti della BSAA a bordo di una nave e, cercando di guadagnare tempo, tradisce Exella e la infetta col virus Uroboros. Il virus per\u00f2 rigetta il DNA della donna e la assorbe insieme a molti altri cadaveri che si trovavano sul ponte, trasformandosi in un gigantesco mutante.\nQuando Chris e Sheva riescono a uccidere il mutante, Wesker li affronta dimostrandosi largamente superiore, ma i due riescono a distrarlo quel tanto che basta a iniettargli una dose troppo forte di siero, che agisce come un veleno, se ne viene iniettato troppo. Il Virus torna instabile pi\u00f9 che mai e preso da forti malesseri Wesker interrompe il combattimento e decide di tentare in tutti i modi di completare il suo piano.\nSale su un aereo, con l'obiettivo di liberare il virus Uroboros nell'atmosfera, per infettare l'intero pianeta. Solo le persone dotate di un DNA considerato dal Virus Uroboros idoneo, sopravviveranno all'infezione e si evolveranno in una razza superiore, mentre chi non possiede un DNA adatto morir\u00e0. Visto che il Virus Uroboros raramente trova un DNA adatto al quale attecchire, milioni e milioni di persone morirebbero se Wesker realizzasse il suo intento. Chris e Sheva riescono comunque a salire sul velivolo in fase di decollo. In un tentativo disperato di fermare Wesker Chris apre il portello di carico dell'aereo, che precipita e va a schiantarsi nella bocca di un vulcano. Vedendo il suo piano andare in fumo, Wesker, per non farsi indebolire dall'effetto del siero somministratogli da Chris decide di sfruttare il virus Uroboros, ormai inutile per l'infezione su larga scala, per rinvigorire il suo corpo, trasformandosi in una potente e resistente creatura al solo fine di eliminare lo stesso Chris e la sua partner Sheva. Pur riuscendo a controllare il virus Uroboros nonostante l'infezione su di lui sia avvenuta in modo non consono, gran parte dei suoi super poteri precedenti come la sua incredibile velocit\u00e0 e resistenza gli vengono meno, a favore di una forza ulteriormente incrementata, avendo acquisito la capacit\u00e0 di inglobare a s\u00e9 qualsiasi tipo di materia organica. Dopo un duro combattimento Chris e Sheva riescono a far cadere Wesker nella lava, e nello stesso istante vengono raggiunti dall'elicottero di salvataggio pilotato da Josh che li trae in salvo. Prima che possano volar via per\u00f2, Wesker, ancora in vita, li afferra con un tentacolo e tenta di trascinare l'elicottero nella lava insieme a s\u00e9. Prima di precipitare Chris e Sheva riescono finalmente a uccidere Wesker, finendolo con due colpi di RPG-7, eliminandolo definitivamente. Tuttavia prima che i laboratori di Tricell (un tempo appartenenti alla Umbrella) vengano distrutti dalle forze dell'ordine, alcuni campioni del virus uroboros verranno recuperati da un misterioso gruppo di ricercatori e le ricerche del virus saranno pi\u00f9 sviluppate.\nIn questo capitolo la nuova antagonista \u00e8 Alex Wesker, sorella non biologica di Albert gi\u00e0 citata in alcuni file di Resident Evil 5. In alcuni dialoghi tra la villain e i protagonisti del gioco e in vari appunti e documenti scritti, sono molte le citazioni riguardanti Albert, come ad esempio i suoi piani diabolici portati avanti da Alex (difatti furono i ricercatori di lei a recuperare l'uroboros in Africa), lo sviluppo del virus uroboros e la morte del fratello. \nDurante la sua missione Barry Burton rinviene un dipinto che ritrae i due Wesker alle cui spalle domina la foto del loro odiato mentore: Ozwell E. Spencer.\nAlbert \u00e8 anche un personaggio giocabile nella modalit\u00e0 non canonica Raid.\n\"Resident Evil 6\".\nBench\u00e9 Wesker non compaia anche in questo capitolo perch\u00e9 deceduto secondo il corso della storia, nel gioco \u00e8 presente una \"new entry\" ovvero suo figlio poco pi\u00f9 che ventenne, Jake Muller. Inoltre in alcuni dialoghi che riguardano quest'ultimo, Wesker viene spesso nominato. Jake non adora sentirsi dire che somiglia a suo padre visto che non \u00e8 fiero di lui, tuttavia prover\u00e0 dell'ostilit\u00e0 verso Chris Redfield dopo che egli gli riveler\u00e0 di essere stato lui ad ucciderlo.\nSpin off.\n\"/Ultimate Marvel vs. Capcom 3\".\nIn questa versione aggiornata del gioco, come uno degli antagonisti secondari, Albert Wesker stringe un'alleanza con i cattivi: il Dottor Destino, MODOK, Magneto, Dormammu, Taskmaster, Super-Skrull e Akuma, i quali, per\u00f2, vengono ostacolati da Galactus. L'agente Wesker si unisce a loro e agli altri eroi per contrastare la grande conquista del potente Divoratore di Mondi. Wesker si interesser\u00e0, in particolare, a Vergil, il figlio di Sparda. Tornato nel suo laboratorio, Wesker ottenne dei campioni degli eroi: egli vuole creare un esercito di supereroi al suo servizio per conquistare il mondo, oltre a ricreare il suo esercito di mutanti ed ottenere la sua rivincita contro la B.S.A.A."}
{"id": "1164390", "revid": "125464388", "url": "https://it.wikipedia.org/wiki?curid=1164390", "title": "William DuVall", "text": "Biografia.\nLa carriera musicale di DuVall inizi\u00f2 nei primi anni ottanta a Washington, suonando in un gruppo chiamato \"Awareness Void of Chaos\". Nel 1983 William aiut\u00f2 una punk band locale, i Neon Christ, a realizzare un album componendo testi e parti di chitarra. Con due brevi tour lungo la East Coast e due album orientati politicamente la band inizi\u00f2 a guadagnare popolarit\u00e0. Questa fu utilizzata per sostenere alcune cause benefiche, come quella per liberare Fela Kuti. La band si sciolse nel 1986 e si riun\u00ec una sola volta per uno show con i membri originali il 24 dicembre 2004.\nTrascorse il finire degli anni ottanta con una band ispirata a Jimi Hendrix, i \"No Walls\", con i quali realizz\u00f2 anche un album. Contemporaneamente consegu\u00ec una laurea in filosofia. Nel 1994 DuVall scrisse con Dionne Farris la canzone \"I Know\", con la quale il musicista vinse un Grammy Award e un premio ASCAP. Nel 1996 DuVall fond\u00f2 la band Madfly, della quale era chitarrista, cantante e autore di testi. I loro sforzi portarono a due album, \"Get the Silver\" e \"White Hot in the Black\", ambedue pubblicati dalla DVL Recordings, il secondo distribuito a livello nazionale dalla Mercury Records/PolyGram.\nI Madfly guadagnarono successo commerciale, ma capirono che non era l'interesse principale dei membri perci\u00f2 si sciolsero per formare la band Comes with the Fall nel 1999, con un nuovo bassista, Adam Stanger. L'anno seguente i membri si trasferirono da Atlanta a Los Angeles in cerca di un nuovo pubblico. DuVall \u00e8 stato anche il chitarrista solista per Michael Tolcher, con il quale ha intrapreso un tour negli Stati Uniti. Il 4 ottobre 2019 \u00e8 uscito il suo primo disco solista, \"One Alone\".\nAlice in Chains.\nNel 2000 DuVall familiarizz\u00f2 con il chitarrista Jerry Cantrell, guadagnandone rapidamente la fiducia a tal punto che quest'ultimo, nel 2006, lo scelse per sostituire Layne Staley (morto per overdose nel 2002) negli Alice in Chains, che si apprestavano a compiere un tour mondiale.\nNel 2009 usc\u00ec il suo primo album con il gruppo, \"Black Gives Way to Blue\", che ricevette ottime critiche. Il secondo album con gli Alice in Chains \u00e8 uscito il 28 maggio 2013 con il titolo \"The Devil Put Dinosaurs Here\". Il terzo album con gli Alice in Chains \u00e8 uscito il 24 agosto 2018 con il titolo \"Rainier Fog\"."}
{"id": "1164392", "revid": "767487", "url": "https://it.wikipedia.org/wiki?curid=1164392", "title": "Gremlins 2 - La nuova stirpe", "text": "Gremlins 2 - La nuova stirpe (\"Gremlins 2: The New Batch\") \u00e8 un film del 1990 di Joe Dante, seguito di \"Gremlins\", di cui non \u00e8 riuscito per\u00f2 a replicare il successo.\nRispetto al predecessore, l'umorismo del film \u00e8 molto meno nero e al contrario pi\u00f9 ricco di gag demenziali, citazioni, parodie cinematografiche e non, e situazioni meta-referenziali. L'intento di Dante era quello di satirizzare il primo film e i seguiti cinematografici.\nIn Italia \u00e8 uscito al cinema venerd\u00ec 26 ottobre 1990 distribuito dalla Warner Bros. Italia, con abbinato il cortometraggio d'animazione \"Box-Office Bunny\".\nTrama.\nBilly \u00e8 cresciuto e ora vive a New York con la fidanzata Kate. Entrambi lavorano alla Clamp Enterprises, in un grattacielo a Manhattan: lui come impiegato, lei come guida turistica. L'anziano signor Wing sta per morire e la Clamp intende demolire il suo negozio per fare spazio a nuovi edifici dell'impresa. Nel magazzino vive ancora Gizmo, che \u00e8 sempre triste poich\u00e9 non ha nessuno con cui giocare. Alla morte di Wing, Gizmo riesce ad uscire attraverso un buco nel muro. Un uomo lo vede e decide di portarlo al folle dottor Cushing Catetere, capo di uno dei laboratori di ricerca interni alla Clamp, perch\u00e9 lo usi come cavia.\nBilly viene presto a sapere che Gizmo si trova all'interno dell'edificio e riesce a portarlo via dalle grinfie del dottor Catetere. Lo nasconde poi in un cassetto, assicurandolo che Kate lo avrebbe portato a casa. Gizmo per\u00f2 esce dal cassetto e finisce per caso vicino ad un uomo delle pulizie che sta riparando un rubinetto che perde. Gizmo si bagna e d\u00e0 vita a quattro nuovi malefici mogwai: Mohawk, George, Lenny e Daffy, che lo chiudono in un condotto di aerazione. Tre di loro si dirigono poi verso il centro della Clamp, mentre il quarto viene scambiato per Gizmo da Kate, che lo porta a casa. Billy si accorge dell'errore e torna alla Clamp insieme a Kate per cercare di fermare gli altri mogwai, che sono gi\u00e0 riusciti a mangiare dopo la mezzanotte. Viene per\u00f2 arrestato mentre cerca di chiudere le tubazioni dell'acqua ed \u00e8 deriso dal personale della Clamp quando li avverte del pericolo che stanno correndo. I mogwai riescono cos\u00ec a trasformarsi in gremlins ed il giorno dopo finiscono per far scattare il sistema antincendio a sprinkler, venendo investiti dall'acqua.\nBen presto l'intero palazzo \u00e8 invaso da gremlins che combinano guai di ogni tipo; i mostriciattoli non si avventurano per\u00f2 all'esterno, per timore della luce solare che li ucciderebbe. Sfortunatamente alcuni di essi scoprono il laboratorio di ricerca e iniziano a ingerire tutto ci\u00f2 che capita loro sottomano, scatenando in loro mutazioni incontrollabili. Tra di essi vi sono un gremlin che diventa intelligente e capace di parlare dopo aver ingerito un preparato con le cellule cerebrali, un gremlin che cambia sesso trasformandosi in una vamp, un gremlin pipistrello e un gremlin che diventa un flusso di elettricit\u00e0 pura. Quest'ultimo, dopo aver folgorato a morte il dottor Catetere, viene poi intrappolato da Billy all'interno della rete telefonica del palazzo per evitare che faccia altri danni. Il leader dei Gremlins, Mohawk, con un ciuffo sulla testa come nel film precedente, si trasforma in seguito in un enorme ragno ed intrappola Kate e una collega di Billy in un'enorme ragnatela. Viene per\u00f2 eliminato da Gizmo che si \u00e8 nel frattempo liberato della sua prigionia.\nSu suggerimento di Billy, i residenti della Clamp cercano di ingannare i gremlins facendo loro credere che fuori sia gi\u00e0 buio, oscurando le vetrate con appositi tendoni. I mostriciattoli si radunano allora tutti nell'atrio principale preparandosi ad uscire, ma al momento di far cadere le tende per colpirli con la luce del sole, un acquazzone improvviso oscura il cielo. A quel punto, se i gremlins uscissero dal palazzo si bagnerebbero sotto la pioggia e per l'intera citt\u00e0 sarebbe la fine. Billy ha per\u00f2 un'idea: prima colpisce tutte le creature con un idrante poi, proprio mentre i mostriciattoli si stanno moltiplicando, libera il gremlin elettrico. Tutti i gremlins, zuppi d'acqua, muoiono folgorati e gli occupanti della Clamp sono salvi. Billy e Kate divenuti ormai grandi, sono ora in grado di prendersi cura di Gizmo, tenendolo al sicuro dagli occhi del mondo.\nNella scena finale si scopre per\u00f2 che il capo della sicurezza della Clamp \u00e8 rimasto intrappolato in un bagno con la gremlin-vamp.\nRiprese.\nLe riprese del film si sono svolte dal 26 maggio 1989 al 1\u00ba novembre dello stesso anno presso i \"Warner Brothers Burbank Studios\", a Boulevard e Burbank, alla Cattedrale di San Patrizio (New York), a Times Square e Park Avenue di Manhattan (New York City).\nDistribuzione.\nL'uscita statunitense di \"Gremlins 2 - La nuova stirpe\" era inizialmente prevista per il 18 maggio 1990. \"Erano gi\u00e0 in onda gli spot televisivi\", spiega il regista Joe Dante, \"\"quando all'improvviso i dirigenti della Warner Bros. decisero di farlo uscire lo stesso giorno di 'Dick Tracy', perch\u00e9 temevano che quel film potesse surclassare al botteghino 'Batman', che all'epoca era il loro titolo con il maggiore incasso di sempre\".\" L'uscita del film fu rimandata al 15 giugno 1990, con una distribuzione in 2.075 sale cinematografiche. La pellicola approd\u00f2 nelle sale italiane il 26 ottobre dello stesso anno, con abbinato il cortometraggio d'animazione \"Box-Office Bunny\".\nEdizioni home video.\nPer l'uscita in VHS, Joe Dante cre\u00f2 una nuova versione della scena in cui i Gremlins si impadroniscono della sala di proiezione e strappano la pellicola del film, prima di essere rimproverati da Hulk Hogan e rimediare a tale disordine. In questa versione alternativa della scena, \u00e8 il nastro della videocassetta a subire dei danni, e i Gremlins saltano da un canale televisivo all'altro, dove tra le altre cose si scontrano con John Wayne. In Italia il film usc\u00ec in VHS nell'autunno 1991 su etichetta Warner Home Video.\nL'edizione DVD, uscita il 23 novembre 2005, ripristina la versione originale cinematografica e contiene i seguenti contenuti speciali:\nIl film rimane inedito in Blu-ray Disc nel territorio italiano.\nAccoglienza.\nCritica.\nIl seguito fu accolto favorevolmente dalla critica, che ne apprezz\u00f2 particolarmente la natura satirica.\nDi seguito dei passaggi tratti da alcune delle recensioni italiane d'epoca:\n\"\"Il numero 2 \u00e9 sempre rischioso, soprattutto quando deve misurarsi con un originale perfetto nel dosaggio dell'orrore e della comicit\u00e0; eppure bisogna riconoscere a Joe Dante (sempre agli ordini di Spielberg) di aver saputo dare degno seguito alla saga dei mostriciattoli con le orecchie a sventola, combinando gigantismo spettacolare imposto dai 'seguiti' con i sapori acri della satira.\" -\" Michele Anselmi, l'Unit\u00e0\n\"Divertente, ben fatto, ricco di trovate, con gran trucchi ed effetti, \u00e8 un match ironico fra mostri distruttori e capitalismo mostruoso\". - Lietta Tornabuoni, La Stampa\nNegativo, invece, il parere di Morando Morandini per Il Giorno: \"\"L'impressione finale \u00e8 quella della saziet\u00e0, di un insulso spreco di energie, intelligenze, mezzo\".\"\nIncassi.\nNegli Stati Uniti il film ha incassato complessivamente 41,48 milioni di dollari, tra cui 9,7 milioni nel weekend di apertura. Si posizion\u00f2 ventinovesimo nella classifica dei maggiori incassi statunitensi del 1990.\nA penalizzare gli incassi della pellicola fu, secondo Joe Dante, la decisione di rimandare l'uscita di un mese per fare concorrenza a \"Dick Tracy\": \"Decisero di posticipare l'uscita di 'Gremlins 2' in modo che debuttasse contro 'Dick Tracy'. Il problema fu che molte persone avevano gi\u00e0 visto la prima ondata di spot televisivi, e quando furono rimessi in onda [indicando la nuova data], molti si chiesero 'ma non era gi\u00e0 uscito?'. E cos\u00ec 'Dick Tracy' fin\u00ec per sopraffarlo\".\nIn Italia divenne il novantunesimo maggiore incasso della stagione cinematografica 1990-91.\nSequel.\nDopo l'incredibile successo riscosso da \"Gremlins\" e \"Gremlins 2 - La nuova stirpe\", la Warner Bros. ha in studio la realizzazione di un terzo episodio da anni, ma non \u00e8 riuscita ad avviarne la produzione.\nDurante la produzione di \"Gremlins 2\", all'attore Keye Luke (nel film \u00e8 Mr. Wing, proprietario originale di Gizmo) venne detto che il suo personaggio sarebbe stato ucciso a inizio film per mancanza di tempo sul girato, ma gli fu assicurata una comparsa seppur lieve in un possibile terzo film sotto forma di flashback.\nDal progetto di un terzo film si \u00e8 dissociato Joe Dante, ideatore e regista dei primi due, poich\u00e9 secondo lui la casa di produzione detiene solo i diritti cinematografici dei personaggi ma non conosce abbastanza il soggetto per trarne una buona opera e che l'idea di rifare troppi film o lavorare a tanti seguiti non \u00e8 il modo migliore per continuare la saga, nonostante lo studio abbia intenzioni serie sul proseguimento di Gremlins. Dante ha dichiarato di essere stato chiamato una volta per riprendere la regia ma di aver declinato l'offerta dopo la brutta esperienza avuta con la WB nel 2003 con \"\".\nIl produttore dei due film, Chris Columbus, ha dichiarato ad agosto 2017 di aver terminato la sceneggiatura, affermando che la grafica computerizzata sar\u00e0 minima.\nAltri media.\nDiversi videogiochi dei gremlin sono basati in particolare sul secondo film.\nParodie.\nIl film \u00e8 parodistico e contiene innumerevoli riferimenti e citazioni. Ad esempio il critico strangolato con una pellicola da due gremlin mentre sta recensendo in maniera negativa il film \"Gremlins\" (come in realt\u00e0 ha fatto) \u00e8 Leonard Maltin, celebre critico cinematografico statunitense. O anche il gremlin-pipistrello che, nel tentativo di volare fuori dal laboratorio di genetica, sfonda un muro e lascia il marchio di Batman (prodotto appunto dalla Warner Bros.). Infine, ma non meno importante, Daniel Clamp e la Clamp Tower, palesi parodie dell'imprenditore statunitense Donald Trump e la Trump Tower. In una scena i gremlins interrompono il film al cinema rompendo la pellicola (lo stesso Gremlins 2) e il caposala, dopo le lamentele di una madre che non vuole far vedere i mostriciattoli, che hanno preso possesso del proiettore per vedere Biancaneve e i Sette Nani, alla figlia, va in sala e tra il pubblico scorge e chiede di parlare a brutto muso con loro al celebre wrestler Hulk Hogan, che fa rimettere il film in proiezione strappandosi la canottiera, la sua entrata sul ring nella WWE. Gizmo uccider\u00e0 la sua progenie malvagia a capo dei gremlins cattivi, Stripe, bruciandolo, lanciando da un arco artigianale realizzato con una graffetta una matita con un tubetto di colla come punta a cui d\u00e0 fuoco, come se fosse una freccia incendiaria, imitando Rambo."}
{"id": "1164398", "revid": "84184", "url": "https://it.wikipedia.org/wiki?curid=1164398", "title": "Seishi Kishimoto", "text": "Biografia.\nNasce nel 1974 a Nagi nella Prefettura di Okayama, come gemello pi\u00f9 giovane di Masashi Kishimoto. Alle elementari, assieme al fratello, ha iniziato ad appassionarsi all'anime \"Kinnikuman\" e i due inventano le prime storie di supereroi. Il suo primo manga \u00e8 \"Trigger\", pubblicato su \"Gangan Powered\" della Square Enix nel 2001, intendendo descrivere la relazione tra figli e genitori, riscontrando per\u00f2 un problema di montaggio nel limitato numero di pagine a disposizione. La sua prima opera serializzata \u00e8 \"666 Satan\" su \"Monthly Sh\u014dnen Gangan\" dal 2001 e grazie alla quale ottenne una certa fama, non solo in Giappone ma anche in molti altri paesi. \nA seguito della conclusione di \"666 Satan\" inizia la serializzazione, sul numero d'esordio di \"Monthly Sh\u014dnen Rival\" del 2008, di \"Blazer Drive\", preceduto dallo one-shot \"Tribals\". La serie \u00e8 terminata nel 2010 e le \u00e8 stato dedicato un videogioco per Nintendo DS.\nNel mensile shojo \"Aria\" comparve, nel 2011, lo one-shot \"J\u016bniji non Kaneganaru\". Tra il 2012 e il 2013 compare, sempre su \"Monthly Shonen Rival\", la nuova serie di Kishimoto, \"Crimson Wolf\".\nNel 2014, Seishi Kishimoto ha cominciato a lavorare sul manga \"Sukedachi Nine\", pubblicato in due versioni, una cartacea e una digitale, su \"Monthly Sh\u014dnen Gangan\" e \"Gangan Online\", la prima l'11 ottobre 2014, la seconda cinque giorni dopo. Le due versioni seguono le vicende di protagonisti diversi ma nello stesso lasso di tempo. Il manga \u00e8 terminato nell'estate del 2016.\nStile.\nIl suo stile, specialmente in \"666 Satan\", \u00e8 pesantemente influenzato da quello di Akira Toriyama. Inoltre, come lui stesso ha fatto notare, il suo stile \u00e8 molto simile a quello del fratello, essendo stati influenzati dalle stesse cose."}
{"id": "1164400", "revid": "78318282", "url": "https://it.wikipedia.org/wiki?curid=1164400", "title": "8C Competizione", "text": ""}
{"id": "1164406", "revid": "307923", "url": "https://it.wikipedia.org/wiki?curid=1164406", "title": "Verr\u00e0 la morte e avr\u00e0 i tuoi occhi", "text": "Verr\u00e0 la morte e avr\u00e0 i tuoi occhi \u00e8 una raccolta di poesie di Cesare Pavese.\nL'opera.\nLa raccolta, pubblicata postuma, comprende dieci poesie (otto in italiano e due in inglese), tutte scritte tra l'11 marzo e il 10 aprile del 1950 a Torino e tutte inedite, ritrovate fortuitamente tra le carte del poeta dopo la sua morte, in duplice copia, in ordine di pubblicazione.\nLa raccolta pubblicata dall'editore Giulio Einaudi nel 1951 comprende anche i versi appartenenti al gruppo \"La terra e la morte\", composti nel 1945 a Roma e pubblicati precedentemente, nel 1947, sulla rivista \"Le tre Venezie\".\nSi tratta di liriche d'amore permeate di una struggente nostalgia scritte con uno stile insolito per Pavese, dedicate all'attrice statunitense Constance Dowling, l'ultimo suo amore non corrisposto, conosciuta alla fine del 1949, dalla quale era stato considerato con superficialit\u00e0 e che lo aveva lasciato in un completo sconforto. \nCon la raccolta \"Verr\u00e0 la morte e avr\u00e0 i tuoi occhi\", che \"\"conclude l'arco pavesiano\", l'autore riprende i temi gi\u00e0 sperimentati nei componimenti pi\u00f9 tardi di \"Lavorare stanca\" e nella raccolta poetica del 1945 \"La terra e la morte\". La donna, la cui liricizzazione avviene attraverso le metafore dei grandi temi dell'autore come la terra, la vigna, il vento, la vita e la morte, \u00e8 il motivo unico e assoluto che pervade tutte le liriche dell'opera e \"non \u00e8 pi\u00f9 e solo il termine di paragone della realt\u00e0 simbolica, ma \u00e8 la realt\u00e0, la speranza e la disperazione\"\"."}
{"id": "1164412", "revid": "287204", "url": "https://it.wikipedia.org/wiki?curid=1164412", "title": "Ramon Angel Diaz", "text": ""}
{"id": "1164419", "revid": "292162", "url": "https://it.wikipedia.org/wiki?curid=1164419", "title": "Morgeti", "text": "I Morgeti (, ) furono un antico popolo, che faceva parte del gruppo delle cosiddette genti \"italiche\" che occuparono le aree estreme meridionali della penisola italiana e parte della Sicilia.\nStoria.\nI Morgeti facevano parte del gruppo delle cosiddette genti \"italiche\", che occuparono le aree della Calabria ionica e tirrenica. Secondo alcuni storici si tratterebbe di uno dei tre rami in cui si distinsero gli Enotri (Itali, Morgeti, Siculi). Per altri, invece, furono popoli italici che furono scacciati dalle loro terre dagli Enotri, rifugiandosi poi in Sicilia. Altri ancora, li identificano tra coloro che, tra gli Itali, alla morte del re Italo/Italos accettarono suo figlio Morgete/Morgetes quale suo successore, prendendone il nome. Un'ulteriore partizione avrebbe originato i Siculi, che si sarebbero spostati in Sicilia sotto la guida del re omonimo, con Siculo/Sikel\u00f2s indicato sia come parente di Italo (che sarebbe stato fratello o padre), sia come proveniente da Roma.\nDionigi di Alicarnasso basandosi sullo scritto di Antioco, afferma l'esistenza di una terza Roma antecedente alla fondazione del discentente di Enea, Romolo, e anche alla presenza di Evandro sul Palatino. Una terza Roma \u2014 che per antichit\u00e0 sarebbe quindi la prima \u2014 dalla quale discenderebbe l'eroe Sikelo.\nIn Calabria, si sarebbero stanziati nell'entroterra. Girolamo Marafioti attribuisce a re Morgete la fondazione del nucleo abitativo di San Giorgio Morgeto.\nAnche in Sicilia, si sarebbero stanziati nell'entroterra, allontanando i Sicani, fondando nel X secolo a.C. - tra le altre - la citt\u00e0 di Morgantina (\"Morganthion\").\nQueste informazioni sono state dedotte analizzando le fonte antiche, in particolare quanto riferito da Antioco di Siracusa:\nInformazione ripresa poi da Dionigi di Alicarnasso: \nIl Brancaccio vede nei confini fisici di Antioco una rivendicazione anti-ellenica. Questa si adatterebbe sia con una politica ermocratea, volta a proteggere l'identit\u00e0 della Sicilia e dell'Italia dalle mire egemoni di Atene, e sia alla politica filo-dionisiana, la quale avversava la grecit\u00e0 italiota e mirava a sottometterla. Quella dionisiana, alla quale Antioco sarebbe relazionato, \u00e8 una politica strettamente filo-barbarica, che viene intesa dallo storico Piganiol \u2014 nella figura di Dionisio I \u2014 in questi termini:\nSecondo Antioco di Siracusa, Morgete succedette ad Italo nel governo della Calabria (allora detta Italia) sino a quando essa fu invasa dai Bruzi, un popolo dalle ignote origini che si stabili nella parte centro-settentrionale della regione ed elesse come capitale Cosenza."}
{"id": "1164422", "revid": "81646", "url": "https://it.wikipedia.org/wiki?curid=1164422", "title": "Immina", "text": ""}
{"id": "1164425", "revid": "36426", "url": "https://it.wikipedia.org/wiki?curid=1164425", "title": "Dora Angela Duncanon", "text": ""}
{"id": "1164428", "revid": "36426", "url": "https://it.wikipedia.org/wiki?curid=1164428", "title": "Isadora Duncanon", "text": ""}
{"id": "1164432", "revid": "219110", "url": "https://it.wikipedia.org/wiki?curid=1164432", "title": "Chiesa di San Giorgio (Livorno)", "text": "La chiesa di San Giorgio \u00e8 un luogo di culto, attualmente in uso alla Chiesa ortodossa rumena, ubicata nell'area del cimitero degli inglesi di via Verdi, a Livorno.\nIn origine questa chiesa era destinata al culto della comunit\u00e0 anglicana, da sempre molto numerosa nella citt\u00e0 labronica, come testimoniato dalla presenza di uno dei pi\u00f9 antichi cimiteri acattolici d'Italia ancora esistente nel cancello antistante la chiesa.\nStoria.\nL'origine della presenza inglese a Livorno pu\u00f2 essere fatta risalire gi\u00e0 al XVII secolo, quando, dopo l'ampliamento del porto su progetto dell'anglosassone sir Robert Dudley, la marina inglese fece di Livorno la sua base per il pattugliamento delle rotte del Mediterraneo.\nNon senza difficolt\u00e0, legate all'opposizione del clero cattolico, nel Settecento fu concesso al console inglese il permesso di avere in casa un ecclesiastico anglicano; tra il 1816 e il 1836 ebbero in uso l'ex cappella dei Gesuiti, in Venezia Nuova, ma la costruzione di un tempio vero e proprio fu avviata solo nel 1839, secondo il disegno dell'architetto Angiolo della Valle.\nLa chiesa, dedicata appunto al santo protettore dell'Inghilterra, fu completata nel 1844.\nDanneggiata dai bombardamenti della seconda guerra mondiale, pass\u00f2 alla Confraternita della Misericordia che, dopo la perdita della chiesa di Santa Barbara, la restaur\u00f2 e la consacr\u00f2 al culto cattolico nel 1956.\nAttualmente \u00e8 concessa in uso dalla Misericordia alla Chiesa ortodossa rumena.\nDescrizione.\nLa chiesa di San Giorgio \u00e8 un elegante edificio neoclassico, caratterizzato da un pronao composto da quattro colonne d'ordine ionico, sul quale \u00e8 impostata la semplice trabeazione col frontone. L'edificio si eleva su un alto basamento in pietra che lo separa dal piano stradale.\nUn piccolo campanile sul lato meridionale \u00e8 provvisto di tre campane dedicate a santa Barbara, al santissimo crocifisso, e a san Francesco.\nL'interno, dotato di un'ottima acustica, \u00e8 costituito da un'aula centrale sormontata da una calotta e decorata con bassorilievi a stucco e da lesene di stile ionico.\nCorrado Michelozzi esegu\u00ec il dipinto di \"San Giorgio\", mentre le vetrate dipinte dell'abside furono realizzate da Mino Rosi in sostituzione di quelle antiche eseguite ad Edimburgo e distrutte durante la guerra. Sulle tre vetrate, soffiate a Monaco di Baviera, sono rappresentati la Madonna della Misericordia, san Giovanni Battista e san Francesco.\nAppena varcato l'ingresso si notano a destra ed a sinistra due dipinti ad olio rappresentanti la \"Madonna della Misericordia\" e \"Santa Barbara\" compatrona dell'associazione.\nIl dipinto della Madonna con ai piedi i santi Francesco e Tobia \u00e8 opera del Passignano e dono della granduchessa Cristina di Lorena alla Misericordia tra il 1601 e il 1606. Il quadro era posto sull'altare maggiore nell'antica chiesa dell'arciconfraternita in via Grande, prima delle distruzioni belliche. Il quadro \u00e8 ricordato anche dal Targioni-Tozzetti nel suo \"Viaggio in Toscana\": \"Nella Compagnia della MIsericordia vi \u00e8 una tavola dell'Altar Maggiore, con dentro una Madonna che apre il manto, sotto il quale, in fondo al piedistallo ove posa la Vergine, sono a man diritta San Tobia, alla sinistra San Francesco, e una figura di femmina che abbraccia un bambino nudo, che pu\u00f2 esser sia ritratto della stessa moglie del Passignano, del quale \u00e8 opera un Crocifisso dentro la sagrestia di detta Chiesa\".\nIl dipinto che raffigura Santa Barbara \u00e8 opera del livornese Corrado Michelozzi e rappresenta la santa con lo sfondo della Fortezza Vecchia, divenua compatrona della Misericordia livornese dopo il 1786 quando fu acquisita dalla Compagnia dei Bombardieri la chiesa di Santa Barbara di via Grande che divenne la nuova sede.\nSulle pareti laterali, sopra i due altari minori, vi sono due grandi bassorilievi in stucco opera di Giulio Guiggi come i vari bozzetti della Via Crucis. Il bassorilievo di destra rappresenta le opere della Misericordia, quello di sinistra il lavoro dell'uomo.\nAgli angoli sono posti il grande e antico \"Crocifisso dei Giustiziati\", opera tardo manieristica, con la quale, velato, si accompagnavano in processione i condannati, e il dipinto della \"Madonna della Fontanella\", antica icona della Compagnia che originariamente era posta in un tabernacolo angolare sopra una fonte pubblica in via San Francesco della scuola di Cosimo Rosselli.\nNelle lunette laterali sono poste le belle statue marmoree delle quattro Virt\u00f9 Cardinali, opera di Raffaello Romanelli, provenienti dalla dismessa cappella Bastogi del cimitero della Misericordia.\nSotto la mensa dell'altare maggiore \u00e8 stato collocato l'antico paliotto in legno intagliato e dorato e all'altare maggiore \u00e8 posto un antico tabernacolo del XVIII secolo in legno dorato con l'emblema della Venerabile Arciconfraternita della Misericordia di Livorno."}
{"id": "1164442", "revid": "174925", "url": "https://it.wikipedia.org/wiki?curid=1164442", "title": "Lessico di Suda", "text": ""}
{"id": "1164443", "revid": "122511168", "url": "https://it.wikipedia.org/wiki?curid=1164443", "title": "Gianni Greco", "text": "Biografia.\nNel periodo del fiorire dei complessi musicali Greco form\u00f2 a Firenze il suo primo gruppo nel 1962, chiamandolo \u201cGli Dei\u201d, un quintetto di cui era il leader, cantante e chitarrista. Il repertorio si rifaceva alla recente eredit\u00e0 degli anni cinquanta, a cui i Beatles stavano gi\u00e0 ispirandosi, anche se in Italia non lo si sapeva ancora. Nel 1963 il quintetto divent\u00f2 un quartetto e assunse il nome di \u201cThe Wonders\u201d, sempre guidato da Greco, e l'influenza beat cominci\u00f2 a farsi sentire. L'esperienza dovette interrompersi a causa del servizio militare (1964/'65), durante il quale Greco si un\u00ec a un complesso di commilitoni provenienti da formazioni musicali diverse di tutta Italia, che si chiam\u00f2 \u201cI Senzanome\u201d, tenendo concerti per le Forze Armate. Altro gruppo in cui milit\u00f2 fu quello de \u201cI Milords\u201d, attivo soprattutto nei night-club, cosa che nel 1966 lo port\u00f2 a interrompere per incompatibilit\u00e0 ambientale il proprio arco musicale quinquennale nei complessi. Solo nel 1980 Greco avrebbe ripreso pubblicamente la chitarra in mano come cantautore e autore di canzoni, affiancando per altri cinque anni questa attivit\u00e0 a quella, poi preponderante, di direttore e conduttore radiofonico.\nDalla radio al piccolo schermo.\nInizi\u00f2 a lavorare in radio nel 1977. Fu direttore artistico di Radio Tele Arno (1977-1979), Radio Sei (1979-1980), Radio Valentina (1981-1982), Radio Blu (1982-1983).\nNel 1983 lasci\u00f2 la direzione artistica per condurre in prima persona con lo pseudonimo di \"G\" \"Ganzamente insieme\", un contenitore di quattro ore giornaliere su Radio Blu, in onda dalle 12 alle 16 dal luned\u00ec al sabato (1983-2007).\nDopo aver condotto gi\u00e0 il programma televisivo \"Spogliala tu\" su Telemondo nel 2003, Greco - a seguito di un allontanamento inspiegabile dalla Radio da parte della nuova propriet\u00e0 - pass\u00f2 definitivamente alla televisione nell'ottobre del 2007 conducendo il programma quotidiano \"Ciao \"G\"!\" su due emittenti regionali toscane: TVR Teleitalia e Toscana TV.. All'inizio della stagione 2009/'10 dovette chiudere il programma \"Mister \"G\" si vergogni!\" a causa di una censura del Comitato Ministeriale per l'Autoregolamentazione Radiotelevisiva. Continu\u00f2 l'attivit\u00e0 televisiva con il programma \"Poesia contro tutti\".. Condusse poi \"Tele \"G\"\" su Videofirenze.TV.\nSulle televisioni nazionali il \"G\" ha realizzato due servizi per \"Striscia la notizia\" (2005 e 2006).\nHa effettuato, negli anni, innumerevoli serate, proponendo i pezzi migliori dei suoi programmi.\nLa maggiore fonte di informazione sul \"G\" \u00e8 il sito/archivio Museo del \"G\", ricchissimo di documenti inerenti alla sua vita e carriera.\nIl \"Sondazzo\".\nIl \"Il Sondazz\u03bf\" (nei primi anni chiamato \"Abboccano!\") \u00e8 stato il suo programma radiofonico di maggior successo. Due volte vincitore del premio \"Pegaso\" e basato su scherzi telefonici and\u00f2 in onda dal 1983 al 2007 in radio e dal 2007 al 2010 in televisione.\nDal 1990 \"G\" port\u00f2 il \"Sondazzo\" nei suoi spettacoli, inventando una nuova forma di intrattenimento: atroci telefonate in pubblico basate su numeri forniti dagli spettatori. \"G\" non ha mai chiamato scherzi le sue telefonate, ma \"provocazioni telefoniche\", e fu lui nel 1995 l'inventore del termine \"provocautore\", in seguito ripreso da Vasco Rossi: il suo primo libro, del 1995, riporta in copertina la seguente titolazione: \"Il Sondazzo - Provocazioni telefoniche agli italiani - Con spruzzi biografici del provocautore\".\nDal 1\u00ba febbraio 2016 Il Sondazzo \u00e8 stato trasmesso per alcune settimane all'interno de La Zanzara, programma di punta di Radio24 condotto da Giuseppe Cruciani e David Parenzo.\nAltri programmi radiofonici.\nNegli anni, il \"G\" si \u00e8 continuamente rinnovato, creando programmi e format radiofonici spesso imitati da altri. Oltre al \"Puzzo di stampa\", lettura quotidiana del giornale in modo estemporaneo, prima striscia satirica giornaliera italiana (1984), si segnalano il \"G sms Virtuality Show\", primo reality radiofonico italiano (il \"G\" fu tra i primi a cogliere l'importanza degli SMS come nuovo modo comunicativo e a utilizzarli per interagire con gli ascoltatori). Altri programmi di denuncia e divulgazione, basati su conoscenze specifiche, sono stati il \"G contro tutti\", \"Chiamo io o chiami tu?\", \"Il Signor Rompi\" e \"Ufficio Reclami\", spazi di chiamate in diretta, su segnalazione dei cittadini, alle Amministrazioni pubbliche locali, e i momenti dedicati all'ufologia (\"Sono tra noi\"), ai fumetti (\"Fumo negli occhi\"), al mistero (\"Impossibile\"), all'approfondimento sociologico (\"Ciao Teen\", \"Confessioni\", \"Le opinioni di Nonna Pop\"), alla riflessione (\"Dieci minuti per riflettere\"). Un enorme successo ebbero \"Noi ci siamo\", programma sulle \"voci dall'aldil\u00e0\" e \"Autoscrittura\", sulla scrittura automatica.\nComposizione di canzoni.\nNel 1981 compose per la sua collega di radio Stella Monello la canzone \"Tu mi vai\", ripresa in Francia dal cantante Val\u00e9rio, che la incise per la RCA col titolo \"Petit bijou\". In spagnolo s'intitol\u00f2 \"Titi de Paris\" e fu presentata fuori concorso nel 1983 al Festival di Vi\u00f1a del Mar, il Festival di Sanremo cileno. Una canzone di Renato Zero uscita nel 1986, \"Pizza &amp; rock and roll\", inserita nell'Album Soggetti Smarriti, ne ricalca l'attacco del ritornello.\nIl \"G\", col nome di Gianni Greco, nel 1981 pubblic\u00f2 come cantautore il 45 giri \"Tommi\" (lato A) \u2013 \"Donna pi\u00f9 donna\" (lato B), prodotto da Gianfranco Reverberi, con cui scrisse anche altre canzoni, tra le quali \"Ciao, come stai?\", \"Lei, lei\" e \"Tu violenza, che\" con il testo adattato in spagnolo da Domenico Politan\u00f2, divenne la sigla della telenovela argentina \"Tengo calle\".\nNel 1984 all\"'Ambrogino d'oro\" di Milano fu autore de \"L'elefante gay\", canzone cult molto discussa per l'argomento omosessualit\u00e0 inserito in una manifestazione canora infantile. Infatti \u00e8 stata la prima ed \u00e8 rimasta l'unica nel suo genere. In seguito la canzone fu riproposta da Platinette nel disco \"Pride compilation\" del 2005.\nNel 2020 \u00e8 uscito un album contenente alcune delle sigle musicali delle varie stagioni del suo programma radiofonico, vere e proprie canzoni che venivano cantate da \"G\" in diretta all'inizio di ogni puntata.\nNel 2021 \u00e8 uscito il secondo album delle sue sigle musicali radio-televisive. \nL'Archivio Pezzaglia-Greco.\nNel 2007 Greco ha creato l'archivio storico di sua nonna Paola Pezzaglia, attrice di teatro e di cinema muto, che grazie alle instancabili ricerche del nipote si \u00e8 tanto arricchito da ottenere nel 2013 il riconoscimento ufficiale di \"Archivio di interesse storico particolarmente importante\" da parte dello Stato Italiano (Ministero dei Beni e delle Attivit\u00e0 Culturali). Greco \u00e8 stato nominato curatore e conservatore del prezioso Archivio Pezzaglia-Greco."}
{"id": "1164448", "revid": "1232112", "url": "https://it.wikipedia.org/wiki?curid=1164448", "title": "Due imbroglioni e... mezzo! (film)", "text": "Due imbroglioni e... mezzo! \u00e8 un film per la televisione diretto da Franco Amurri per Canale 5, con Claudio Bisio e Sabrina Ferilli nel ruolo di due ladruncoli.\nTrama.\nGina e Lello sono due coniugi truffatori che si ritrovano, durante la messa a segno di un colpo sulla costiera amalfitana, a dover fare da baby sitter a un bambino di circa 10 anni, Nino. Il bambino, che si trovava nella macchina che i due hanno rubato, sfrutta la situazione del \"rapito\" a suo vantaggio, per tentare di far riappacificare i suoi genitori che stanno per separarsi. Lello e Gina, stando col piccolo, man mano si affezionano a lui, e tra i tre nascer\u00e0 un rapporto di complicit\u00e0 che li porter\u00e0 a vivere una serie di avventure compiendo pi\u00f9 volte la loro truffa chiamata da loro: \"il bidone dello svizzero\". Questa vede Lello nella parte di un ricco svizzero produttore di cioccolata venuto in citt\u00e0 per fare una donazione mentre Gina nella parte di una dottoressa amica di un notaio che dovrebbe aiutare il ricco svizzero a fare la donazione. Intanto un commissario di polizia, chiamato dai genitori di Nino, inseguir\u00e0 i tre \"fuggiaschi\".\nLello e Gina truffano molta gente facendosi dare i soldi fingendo che servano come deposito garanzia con la scusa che chi lo fa avr\u00e0 una parte maggiore della donazione accumulando cos\u00ec una grande somma di denaro. Mentre alloggiavano in un albergo di lusso per le loro attivit\u00e0 due loschi individui, sentendo la storia del ricco svizzero, rapiscono Nino pensando che fosse il figlio del milionario, e chiedono loro un riscatto. I due truffatori decideranno di chiamare la polizia senza sapere che il commissario sta gi\u00e0 venendo, e trovandoli non perde tempo e gli mette le manette, ma pensando che sono solo due intermediari li lascia in hotel sotto sorveglianza. Lello e Gina decidono di pagare il riscatto chiesto e liberare Nino. Riescono a far catturare i due rapitori e a liberare Nino ma finiscono in galera lo stesso. 6 mesi dopo, usciti di galera, vanno a trovare Nino e scoprono che i soldi presi ai rapitori prima del loro arresto e dati al bambino sono serviti da caparra per far aprire il ristorante al padre. I due truffatori decidono di cambiare vita e si trovano a lavorare come domestici per una ricca coppia francese.\nProduzione.\nIl film \u00e8 stato girato nell'autunno 2006 col titolo Nino, che \u00e8 il nome del piccolo protagonista, interpretato da Gianluca Grecchi. Solo poche settimane prima della messa in onda, \u00e8 stato cambiato in quello definitivo.\nVisto il buon successo ottenuto, il direttore di Canale 5 Massimo Donelli annunci\u00f2 le riprese di 4 nuovi episodi della fiction, ognuno con una storia a s\u00e9 stante, dal titolo omonimo, andati in onda dal 19 febbraio 2010.\nDati d'ascolto.\nIl film TV, trasmesso per la prima volta su Canale 5 il 10 aprile 2007 ha avuto ottimi risultati d'ascolto: \u00e8 stato infatti seguito da 6.949.000 spettatori (secondo i dati Auditel), con il 26,90% di share.\nLocation.\nLa maggior parte delle riprese sono state effettuate a Salerno e nella vicina Costiera Amalfitana."}
{"id": "1164455", "revid": "287204", "url": "https://it.wikipedia.org/wiki?curid=1164455", "title": "Fenis", "text": ""}
{"id": "1164458", "revid": "5245", "url": "https://it.wikipedia.org/wiki?curid=1164458", "title": "Angaino", "text": ""}
{"id": "1164459", "revid": "5245", "url": "https://it.wikipedia.org/wiki?curid=1164459", "title": "Tilkal", "text": ""}
{"id": "1164460", "revid": "5245", "url": "https://it.wikipedia.org/wiki?curid=1164460", "title": "Vorotemnar", "text": ""}
{"id": "1164461", "revid": "5245", "url": "https://it.wikipedia.org/wiki?curid=1164461", "title": "Ilterendi", "text": ""}
{"id": "1164478", "revid": "1573940", "url": "https://it.wikipedia.org/wiki?curid=1164478", "title": "Independent Spirit Awards", "text": "Gli Independent Spirit Awards sono premi cinematografici statunitensi assegnati annualmente a partire dal 1986 dall'organizzazione no-profit IFP/West (ridenominata dal 2005 Film Independent) per sostenere e promuovere il cinema indipendente.\nStoria.\nFondati nel 1984 con il nome di FINDIE (\"Friends of Independents\") Awards e attribuiti da un comitato, dal 1986 sono stati rinominati Independent Spirit Awards e votati dai membri nazionali dell'IFP (Independent Feature Project).\nDal 2005, contestualmente alla nuova denominazione dell'organizzazione produttrice dell'evento, sono stati rinominati Film Independent Spirit Awards. Dal 1995 la cerimonia di premiazione si svolge stabilmente in un tendone sulla spiaggia di Santa Monica, California e dal 1996 viene trasmessa in diretta dall'Independent Film Channel.\nDal 1999 si svolge il giorno prima dei Premi Oscar (in precedenza una settimana prima). I vincitori fino al 2005 hanno ricevuto un trofeo a forma di piramide, contenente delle stringhe di scarpe sospese a simboleggiare i budget ridotti dei loro film. Dal 2006 il design del trofeo \u00e8 cambiato in quello di un uccello ad ali spiegate, a sormontare un'asta attorno alle quale sono avvolte le stringhe di scarpe."}
{"id": "1164484", "revid": "767487", "url": "https://it.wikipedia.org/wiki?curid=1164484", "title": "Ruggero Lolini", "text": "Ha iniziato gli studi musicali con Maria De Fabritiis, diplomandosi in pianoforte nel 1954 al Conservatorio Cherubini di Firenze. Studi\u00f2 inoltre composizione con Vito Frazzi, sia a Firenze in privato che all'Accademia Chigiana di Siena.\nIn seguito a Parigi, dal 1954 al 1960, all'Ecole Normale de Musique con la signora Honegger e Francis Poulenc, e al Conservatorio con Darius Milhaud, sempre a Parigi \u00e8 stata anche allievo di Mme Honegger per lo studio approfondito del Contrappunto. Successivamente frequent\u00f2 anche corsi di musica da film alla Chigiana con Angelo Francesco Lavagnino, del quale \u00e8 stato collaboratore per molti anni. Dal 1968 al 1997 \u00e8 stato consulente musicale per la RAI Radiotelevisione Italiana.\nAutore di oltre 190 composizioni cameristiche e sinfoniche, ha scritto anche alcune opere da camera; i suoi lavori sono presenti in numerose manifestazioni concertistiche in Italia e all'estero, ed in vari festivals di musica contemporanea, entrando nel repertorio di numerosi interpreti, sia solisti che complessi da camera."}
{"id": "1164485", "revid": "767487", "url": "https://it.wikipedia.org/wiki?curid=1164485", "title": "Revolution on Your Pins!", "text": "Revolution on your Pins! \u00e8 il primo singolo pubblicato dai Giardini di Mir\u00f2.\nTutte le canzoni sono composte dai GDM e registrate durante le session di \"Punk... Not Diet!\" tra il dicembre del 2002 e il marzo del 2003 al \"Bunker\" studio e al \"Groove Factory\"."}
{"id": "1164487", "revid": "196390", "url": "https://it.wikipedia.org/wiki?curid=1164487", "title": "Kercz (incrociatore)", "text": ""}
{"id": "1164488", "revid": "767487", "url": "https://it.wikipedia.org/wiki?curid=1164488", "title": "Stalingrad (incrociatore)", "text": ""}
{"id": "1164491", "revid": "1543377", "url": "https://it.wikipedia.org/wiki?curid=1164491", "title": "Biacca", "text": "La biacca, o bianco di piombo, \u00e8 un pigmento pittorico inorganico costituito da carbonato basico di piombo(II).\nPeriodo d'uso.\nConosciuto ed utilizzato fin dai tempi pi\u00f9 antichi \u00e8 stato l'unico bianco disponibile insieme al \"bianco San Giovanni\" (carbonato di calcio) fino al XIX secolo; in seguito, con l'inserimento in commercio del \"bianco di zinco\" (nel 1840 circa) e, nel XX secolo (1930 circa), del \"bianco di titanio\", il suo impiego \u00e8 parecchio diminuito fino quasi a scomparire del tutto. Oggi viene usato esclusivamente da alcuni pittori particolarmente legati alla tradizione e, seppur raramente, in lavori di restauro.\nIl 19 novembre 1921, a seguito dell'intervento dell'Organizzazione internazionale del lavoro, parecchi stati stipularono una convenzione (\"White Lead (Painting) Convention, 1921 (No. 13)\", \"Convenzione n. 13 del 1921 sulla biacca\"), che ne vieta definitivamente l'utilizzo. Questa convenzione fu ratificata in date diverse dai vari stati che la sottoscrissero. L'Italia la ratific\u00f2 il 22 ottobre 1952. Stati Uniti d'America e Germania non l'hanno tuttora ratificata.\nCaratteristiche.\n\u00c8 un pigmento tossico a base di piombo, molto coprente e solubile in acido nitrico, la cui vendita sotto forma di polvere \u00e8 ormai praticamente proibita da tempo in parecchie parti del mondo, particolarmente in Europa e Stati Uniti. Viene prodotto ancora da alcune ditte che per\u00f2 lo utilizzano per la fabbricazione di colori pronti (in genere a olio), di solito mescolandolo al bianco di zinco allo scopo di limitarne l'intrinseca filacciosit\u00e0 e la tendenza a scurire, tipica di questo pigmento.\nLa biacca ha un residuo radioattivo misurabile con adeguati strumenti, che permette di stabilirne grossomodo l'et\u00e0 e che scompare del tutto dopo un periodo minimo di 160 anni.\nL'essiccazione \u00e8 abbastanza veloce e produce una pellicola molto elastica, di robustezza non raggiungibile con nessun altro bianco, che tuttavia tende a perdere di coprenza con il passare degli anni. Tende a scurire, a causa dell'azione delle tracce di acido solfidrico presenti nell'aria; inoltre ossidandosi si trasforma in ossido di piombo, di colore marrone. Questa tendenza all'incupimento \u00e8 molto pi\u00f9 evidente quando questo bianco \u00e8 utilizzato con leganti magri (pittura murale, tempera, etc.) e in presenza di umidit\u00e0.\nPer quanto riguarda la tecnica a olio il problema della sua alterazione nelle mescolanze \u00e8 meno evidente che nelle tecniche ad acqua, in quanto le particelle di pigmento sono protette dal legante grasso e difficilmente entrano in stretto contatto tra loro. \u00c8 in ogni modo buona norma evitare miscele con sostanze contenenti zolfo e suoi derivati che, in alcuni casi, in reazioni dovute a H2S, potrebbero produrre un annerimento progressivo e irreversibile (trasformandosi in solfuro di piombo).\nNell'affresco, come in tutte le tecniche ad acqua, \u00e8 un pigmento fortemente sconsigliato, anche per una marcata refrattariet\u00e0 a mescolarsi omogeneamente con l'acqua. Se adeguatamente utilizzata e difesa dagli agenti atmosferici la biacca \u00e8 resistentissima, come \u00e8 possibile constatare dai quadri degli antichi maestri che se ne servirono con giudizio.\nLa biacca \u00e8 nociva come tutti i composti a base di piombo ma a volte la sua pericolosit\u00e0 \u00e8 descritta in termini esagerati. Si pensi che un grande maestro del passato come Tiziano Vecellio, che utilizz\u00f2 esclusivamente questo bianco, si spense quasi centenario perch\u00e9 si ammal\u00f2 di peste nera, e non per gli effetti tossici della biacca. (Cfr. Cecilia Gibellini (a cura di), \"Tiziano\", I Classici dell'arte, Milano, Rizzoli, 2003).\nNomi alternativi.\nNell'impiego come pigmento per opere d'arte, la biacca \u00e8 stata denominata con nomi diversi a seconda dell'epoca e del luogo:"}
{"id": "1164494", "revid": "84184", "url": "https://it.wikipedia.org/wiki?curid=1164494", "title": "Piper (film 2007)", "text": "Piper \u00e8 un film TV del 2007 diretto da Carlo Vanzina e ambientato negli anni sessanta, a Roma, nei giorni precedenti all'apertura dello storico locale Piper Club, punto di ritrovo della borghesia capitolina.\nI protagonisti sono Massimo Ghini, Anna Falchi, Maurizio Mattioli, Martina Stella, Matteo Branciamore e Carol Alt.\nIl film ha ispirato una omonima miniserie televisiva che \u00e8 andata in onda nel 2009 sempre su Canale 5.\nTrama.\nRoma, 1965. L'apertura del locale Piper Club \u00e8 imminente; tutti cercano di procurarsi i biglietti. Milena, una giovane ragazza veneziana, scappa di casa per inseguire il suo grande sogno di diventare una cantante. Arriva a Roma e conosce Mary, la quale la introduce nell'ambiente romano e diventa sua amica. Milena fa conoscenza del gruppo musicale \"I Demoni\", il cui leader \u00e8 Mario. Chi la sente cantare, capisce che Milena ha un grande talento per il canto, e che pu\u00f2 diventare una star musicale. La ragazza entra a far parte de \"I Demoni\", ma il padre di Mario, Aldo Proietti, un tassista un po' all'antica, \u00e8 contrario al fatto che suo figlio abbia scelto di fare il musicista, e lo ostacola in ogni modo.\nNel frattempo, il giornalista comunista Roberto Benetti \u00e8 intenzionato a far cadere il governo, ma il suo direttore gli ordina di non occuparsi pi\u00f9 di politica ma di cronaca. Roberto, cos\u00ec, inizia a raccogliere informazioni sull'apertura del Piper Club. Tuttavia, la sua amica marchesa Cafiero gli rivela che un'attrice bellissima ma poco conosciuta, che si fa chiamare Sabrina May, \u00e8 l'amante di un ministro. La rintraccia e inizia a frequentarla con la scusa di un'intervista per scoprire chi \u00e8 il suo amante e per poi realizzare un grande scoop. L'amante di Sabrina \u00e8 l'onorevole Salvatore De Vito. Lo scandalo che potrebbe scoppiare \u00e8 di dimensioni enormi, ma Roberto \u00e8 confuso perch\u00e9 si \u00e8 innamorato di Sabrina.\nIl gruppo di ragazzi e ragazze frequenta abitualmente il bar Tortuga e proprio l\u00ec, una sera, arriva la polizia per dei controlli. Mario, Milena, Raniero e Bimba vengono fermati per possesso di droga, ma il commissario, che \u00e8 anche il padre di Bimba, mette tutto a tacere dopo aver avvisato tutti gli altri genitori.\nRoberto, che non ha mai smesso di indagare sulla relazione extraconiugale dell'onorevole, grazie alla collaborazione di un paparazzo ha realizzato le foto di lui con Sabrina. Queste potrebbero far fare un salto di qualit\u00e0 alla propria carriera, ma ormai \u00e8 innamorato di Sabrina e decide di rinunciare a tutto e consegnare le foto alla ragazza per conquistarla.\nIntanto, la marchesa Cafiero \u00e8 preoccupata per suo figlio che, anzich\u00e9 rivendicare le sue origini nobili, vive come un normale ragazzo della sua et\u00e0. Il giovane \u00e8 molto amico di Milena e di Mario, e cerca di aiutarli a sfondare nel campo della musica. Una sera il ragazzo ospita Milena perch\u00e9 non sa dove andare; la madre li trova a letto insieme e ne \u00e8 felice, ma l'indomani Raniero rivela alle madri di entrambi di essere omosessuale.\nIl Piper finalmente apre e all'inaugurazione, dove grazie alla marchesa sono presenti tutti gli amici del figlio, si esibiscono, per una fortunata sostituzione, i Demoni inclusa Milena che realizzano cos\u00ec il loro sogno di esibirsi in un locale importante e provare a \"sfondare\". Nel frattempo, Roberto e Sabrina, entrambi innamorati, si dirigono verso casa di lei per ufficializzare il fidanzamento.\nAscolti.\nIl film ha avuto un discreto successo su Canale 5. Trasmesso in prima visione TV il 10 maggio del 2007 in prima serata, \u00e8 stato seguito, secondo i dati Auditel, da 5.149.000 telespettatori, con il 22,06% di share."}
{"id": "1164496", "revid": "154893", "url": "https://it.wikipedia.org/wiki?curid=1164496", "title": "Lapidario Romano", "text": ""}
{"id": "1164497", "revid": "869733", "url": "https://it.wikipedia.org/wiki?curid=1164497", "title": "Audi R8", "text": "L'Audi R8 \u00e8 una coup\u00e9 sportiva prodotta dalla casa automobilistica tedesca Audi a partire dal 2007 al 2015 nella prima generazione (\"Tipo 42\") e nella seconda generazione (\"Tipo 4S\") dal 2015. La R8 rappresenta il modello di punta della casa automobilistica di Ingolstadt.\nStoria.\nR8 42 (2007-2015).\nPresentata al pubblico ufficialmente al salone di Parigi il 30 settembre 2006, a parte il nome e la disposizione a motore centrale, l'auto di serie non ha nulla in comune con la famiglia.di prototipi da competizione denominati \"Audi R8\", che sono stati utilizzati dal 1999 al 2005 nella 24 Ore di Le Mans e in altri gare di durata. Realizzata sulla base della Lamborghini Gallardo, ne riprendeva lo schema tecnico/meccanico e la trazione integrale. All'esordio era disponibile solo con motorizzazione V8 e cambio manuale, per poi adottare nel corso della sua carriera dalla stessa Gallardo i motori V10 Lamborghini e i cambi automatici. Dall'autunno 2006 alla fine del 2014, la prima generazione \u00e8 stata prodotto per un totale di 26 037. \nR8 4S (2015-).\nLa seconda generazione \u00e8 introdotta al salone di Ginevra 2015. Realizzata sulla base della Lamborghini Huracan, ne riprende tutta la meccanica, con motore V10, cambio doppia frizione e trazione integrale permanente. Ha subito un restyling all'inizio del 2019."}
{"id": "1164500", "revid": "167080", "url": "https://it.wikipedia.org/wiki?curid=1164500", "title": "Jean Marc Itard", "text": ""}
{"id": "1164506", "revid": "767487", "url": "https://it.wikipedia.org/wiki?curid=1164506", "title": "Panorama (pittura)", "text": "La tecnica del panorama in pittura rappresenta un soggetto su un piano obliquo rispetto all'occhio dell'osservatore, realizzata con espedienti prospettici che consistono nello schiacciare le dimensioni, oppure attenuare i colori in rapporto alla distanza. L'osservatore tende, automaticamente, a ricostruire la visione nelle sue proporzioni normali."}
{"id": "1164507", "revid": "363629", "url": "https://it.wikipedia.org/wiki?curid=1164507", "title": "La fantarca", "text": ""}
{"id": "1164508", "revid": "287204", "url": "https://it.wikipedia.org/wiki?curid=1164508", "title": "Michele De Noto", "text": "Letterato, epigrammista, francesista e storiografo; console onorario in Francia, Inghilterra, Cile e Venezuela. Decorato della Legion d'Onore.\nInsegnante di francese negli istituti superiori, fu l'autore di grammatiche francesi, di saggi su alcuni classici francesi.\nOltre del francese fu anche attento conoscitore della lingua inglese e spagnola e del dialetto tarantino.\nDivenuto professore di fama, De Noto, nel 1900 e negli anni successivi, ebbe l'autorizzazione dal Ministero della Marina di impartire lezioni di lingua inglese ai Sottufficiali della Regia Marina\nScrisse alcune commedie dialettali, fra le quali \"'U n\u00e9je\", e drammi di gusto verista in lingua italiana quali \"Giovanna\", \" I legami di sangue\", \"Conflitto\", \"Respinta\". pubblic\u00f2 anche dei saggi di dialettologia.\nPrima che come commediografo, De Noto viene ricordato come un personaggio \"interessante\", un gentiluomo con interessi popolari; amico di tutti i poeti vernacoli, egli che non aveva mai scritto un verso n\u00e9 in lingua n\u00e9 in dialetto. Amico e discepolo di Emilio Consiglio."}
{"id": "1164511", "revid": "1318658", "url": "https://it.wikipedia.org/wiki?curid=1164511", "title": "Testamento di Mos\u00e8", "text": " \nIl Testamento di Mos\u00e8 o Assunzione di Mos\u00e8 \u00e8 un apocrifo dell'Antico Testamento del I secolo d.C. Contiene indicazioni di Mos\u00e8 morente a Giosu\u00e8 con profezie sul futuro della nazione ebraica fino al regno di Erode il Grande. Contiene temi apocalittici, ma si presenta in gran parte come un testamento, ovvero la trasmissione delle ultime volont\u00e0 di un uomo morente, Mos\u00e8.\nGli studiosi ritengono che il testo fosse stato originariamente scritto in ebraico od in un'altra lingua semitica e poi tradotto in greco koin\u00e8. L'unico manoscritto sopravvissuto, tuttavia, \u00e8 a sua volta una traduzione in latino del VI secolo d.C. Tale manoscritto \u00e8 incompleto ed il resto del testo \u00e8 andato perduto. Basandosi sulla (uno scritto del Nuovo Testamento) e sulle opere di alcuni Padri della Chiesa, diversi studiosi ritengono che il Testamento di Mos\u00e8 contenesse anche il racconto di una diatriba tra l'archangelo Michele e Satana circa il corpo di Mos\u00e8 dopo la sua morte.\nCollegamenti esterni.\n "}
{"id": "1164512", "revid": "75435", "url": "https://it.wikipedia.org/wiki?curid=1164512", "title": "Assunzione di Mos\u00e8", "text": ""}
{"id": "1164514", "revid": "990063", "url": "https://it.wikipedia.org/wiki?curid=1164514", "title": "Strada statale 133 di Palau", "text": "La strada statale 133 di Palau (SS 133), \u00e8 una strada statale italiana del nord-est della Sardegna. Il suo percorso si snoda interamente in Gallura.\nPercorso.\nHa inizio a Tempio Pausania, dalla strada statale 127 Settentrionale Sarda, e ha un tracciato a tratti pianeggiante e scorrevole, in altri estremamente tortuoso (ad esempio in prossimit\u00e0 di Tempio Pausania e poi ancora a Luogosanto); snodandosi verso nord, dopo diversi chilometri, attraversa il territorio comunale di Luogosanto. Prosegue quindi giungendo a Bassacutena, l'unico centro rilevante che si trova sul percorso. \u00c8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nIn localit\u00e0 Ponte Liscia (nel comune di Palau) si trova il bivio dove diparte la strada statale 133 bis di Palau; attraversata quindi la localit\u00e0 di Capannaccia giunge all'innesto della strada statale 125 Orientale Sarda. Il percorso terminava quindi all'interno del centro abitato di Palau.\nStrada statale 133 bis di Palau.\nLa strada statale 133 bis di Palau (SS 133 bis), \u00e8 una strada statale italiana del nord-est della Sardegna. Collega la strada statale 133 di Palau a Santa Teresa di Gallura.\nHa origine in localit\u00e0 Ponte Liscia (nel comune di Palau) dalla SS 133, e si snoda verso nord-ovest attraversando la frazione di Porto Pozzo e giungendo pochi chilometri dopo a Santa Teresa Gallura. "}
{"id": "1164522", "revid": "2212610", "url": "https://it.wikipedia.org/wiki?curid=1164522", "title": "Gro\u00dfer Stern", "text": "Il Gro\u00dfer Stern (letteralmente: \"Grande Stella\") \u00e8 un vasto rond\u00f2 che si trova nel parco del Tiergarten (al centro di Berlino), da cui si dipartono cinque viali a formare una stella. Due di questi viali sono la Stra\u00dfe des 17. Juni, che unisce la \"Platz des 18. M\u00e4rz\" con la Ernst-Reuter-Platz, e che pi\u00f9 o meno a met\u00e0 percorso incrocia Gro\u00dfer Stern. \nAl centro del rond\u00f2 si trova la Colonna della Vittoria, intorno alla stessa vi sono alcuni monumenti rimossi dalle vicinanze del Reichstag alla fine degli anni trenta. Negli stessi anni la Stra\u00dfe des 17. Juni venne allargata e quindi anche la piazza intorno a Gro\u00dfer Stern fu ampliata notevolmente, ragione per cui molte delle statue e dei monumenti presenti vennero rimossi. Oggi sul lato nord della piazza \u00e8 possibile vedere un monumento in bronzo del cancelliere Otto von Bismarck, circondato da figure allegoriche; il monumento \u00e8 opera dello scultore Reinhold Begas. Oltre questo monumento sono presenti altre statue, fra cui quella del feldmaresciallo Helmuth von Moltke, capo dello Stato Maggiore prussiano.\nL'intera piazza \u00e8 posta sotto tutela monumentale (\"Denkmalschutz\").\nStoria.\nLa piazza fu creata intorno al 1698 sotto il Principe Elettore Federico III (dal 1701 Federico I di Prussia) dal cacciatore di corte Hemmrich come piazza stellare di caccia. Dal 1742 il Gro\u00dfer Stern venne trasformato in piazza di rappresentanza, nell'ambito del ridisegno del Tiergarten ad opera di Georg Wenzeslaus von Knobelsdorff e dal 1833 al 1840 ad opera di Peter Joseph Lenn\u00e9. Dalla met\u00e0 de XVIII secolo fino al XIX secolo vi esistevano delle statue di arenaria note come \"Die Puppen\".\nSviluppo contemporaneo.\nConvergono qui oggi diversi grandi assi della citt\u00e0:\nGro\u00dfer Stern \u00e8 costruito come una grande rotatoria a spirale a pi\u00f9 corsie, attraversata quotidianamente da circa veicoli."}
{"id": "1164532", "revid": "697352", "url": "https://it.wikipedia.org/wiki?curid=1164532", "title": "Tessitura", "text": "La tessitura \u00e8 l'arte di costruire un tessuto, ottenuta con l'intreccio dei fili di ordito con quello di trama.\nNel caso del tessuto pi\u00f9 semplice, la tela, i fili di ordito (verticali) sono divisi in due serie, quelli pari e quelli dispari, aprendo le due serie, una in alto e l'altra in basso, si ottiene un varco (passo) in cui si inserisce il filo di trama (orizzontale), con lo scambio di posto delle serie, quella che era in alto va in basso e viceversa, si ottiene un incrocio che blocca il filo di trama, questo deve essere battuto, cio\u00e8 schiacciato, contro la trama precedente andando a costituire il tessuto.\nPer costruire un tessuto si possono utilizzare molti mezzi, dai pi\u00f9 semplici, un cartone dentellato, alcuni bastoni o una cornice di legno, a quelli pi\u00f9 complessi come un telaio jacquard o uno industriale. Ovviamente la \"resa\", cio\u00e8 la qualit\u00e0, la complessit\u00e0 e la dimensione del tessuto ottenuto \u00e8 in relazione con le caratteristiche tecniche del mezzo utilizzato.\nStoria.\nNasce dalla necessit\u00e0 di soddisfare esigenze materiali basilari, come coprirsi, per difendersi dagli sbalzi di temperatura e dagli eventi atmosferici.\nLa storia della tessitura segue passo passo quella dell'umanit\u00e0, cercando di migliorare i manufatti e velocizzare il lavoro, l'uomo costruisce macchinari sempre pi\u00f9 complessi, sino ad arrivare al punto, durante la rivoluzione industriale, in cui le macchine condizionano e determinano la vita di un'ampia fetta della popolazione europea occupata nel settore tessile.\nI primi tessitori apparvero nel neolitico, costruivano telai molto semplici, poco pi\u00f9 di un'intelaiatura rettangolare in bastoni o pali di legno messa in posizione verticale. La tensione dei fili di ordito era ottenuta tramite pesi, in argilla o pietra, che si trovano numerosissimi negli scavi archeologici. Utilizzavano lino e altre fibre vegetali.\nNell'antichit\u00e0 la tessitura era gestita in ambito familiare o con piccole imprese artigianali, ma gi\u00e0 presso i Romani le fasi della lavorazione della lana e del lino cominciarono ad essere organizzate in officine specializzate in una sola lavorazione dove la manodopera era fornita dagli schiavi. Con la rete dei commerci giungevano in Italia materie prime e coloranti non solo dal Mediterraneo ma anche dall'oriente.\nIn Sicilia gli arabi portarono la produzione e manifattura della seta e Palermo durante il periodo normanno divenne il principale centro italiano per la produzione di tessuti preziosi in seta e oro, tra gli altri, il famoso mantello dell'incoronazione di Ruggero conservato a Vienna.\nCon il crollo dell'impero romano la tessitura ritorna a una gestione locale, solo verso la met\u00e0 del XII secolo riprende con una produzione organizzata grazie alla confraternita degli Umiliati, dedita alla lavorazione della lana, che partendo dal Milanese costru\u00ec coi suoi conventi una prosperosa industria che si diffuse in tutto il nord Italia.\nCon la ripresa dei commerci l'industria della lana (forse l'unica produzione che poteva definirsi tale) diede ricchezza alle citt\u00e0 che la praticavano (Milano, Vicenza, Bologna, Firenze) e potenza alle corporazioni che gestivano i vari settori (Arte di Calimala, Arte della Lana, Arte della Seta, Arte dei Tintori). Con la sua dedizione ai commerci \u00e8 Firenze che si afferma come centro di importazione ed esportazione dei manufatti di tessitura.\nNel Rinascimento la tessitura raggiunge un alto livello tecnico, grazie anche all'importazione della seta, materiale finissimo, lucido e resistente, vengono prodotti tessuti preziosi: raso, damasco, broccato, velluto, con disegni complessi e aggiunte d'oro e argento.\nNel XVIII secolo l'arte della tessitura della seta vive un momento importante nel regno delle Due Sicilie quando, con Carlo di Borbone, vengono istituiti gli stabilimenti reali di San Leucio, a ridosso della reggia di Caserta, e vengono inviati in Francia i sarti napoletani per acquisirne a pieno l'arte.\nAll'inizio del XIX secolo la produzione tessile si meccanicizza e razionalizza, Joseph-Marie Jacquard, francese, inventa il telaio Jacquard dove una scheda perforata comanda il movimento dei licci permettendo l'esecuzione di disegni molto complessi con il lavoro di un solo tessitore, il telaio esce da un ambito artigianale e domestico per diventare uno degli artefici della rivoluzione industriale."}
{"id": "1164535", "revid": "709565", "url": "https://it.wikipedia.org/wiki?curid=1164535", "title": "Di che peccato sei?", "text": "Di che peccato sei? \u00e8 un film per la TV di Canale 5, diretto da Pier Francesco Pingitore e andato in onda il 9 gennaio 2007.\nProtagonisti di questo film sono i sette vizi capitali: ad ognuno di loro \u00e8 dedicato un breve episodio di circa 15 minuti, che ne sottolinea gli aspetti pi\u00f9 buffi e pi\u00f9 comici.\nAlla fine del film, il pubblico \u00e8 stato invitato a votare, tramite il sistema del televoto, quello che riteneva essere il peggiore tra i vizi capitali. I telespettatori votanti hanno scelto l'avarizia.\nTrama.\nUn monaco trascrive sette vizi capitali per intercessione della voce divina che predice che i peccati permarranno per millenni. Successivamente il monaco introduce ciascun episodio riguardante un determinato vizio, contestualizzato agli anni 2000.\nSuperbia.\nBilly Moroni \u00e8 una stella della televisione italiana, un uomo di successo che pretende di tutto e di pi\u00f9 dallo staff di un programma televisivo, specialmente da Pasotti, l'autore. Mentre si trucca, in televisione Cesara Buonamici annuncia al TG5 che in Italia \u00e8 in corso un colpo di Stato che coinvolge politici e uomini di spettacolo, compreso Moroni che, quindi, \u00e8 costretto a nascondersi in una cesta di costumi destinati al lavaggio in tintoria. L\u00ec viene sorpreso e dopo aver raccontato del colpo di Stato, viene portato via dall'ambulanza, creduto un pazzo.\nInvidia.\nClaudia Marozzi, insoddisfatta del suo corpo, si rivolge ad un chirurgo plastico, mostrando la sua gelosia per i seni di Pamela Anderson, le natiche di Naomi Campbell, le labbra di Angelina Jolie e infine gli zigomi di Jennifer Lopez, cercando quindi di ottenere degli equivalenti sul suo corpo. Successivamente vince il concorso di Miss Frankenstein che premia le ragazze rifatte, ma poi sente il desiderio di rifarsi le orecchie come quelle di Julia Roberts.\nIra.\nNella trasmissione \"Porta a casa\" viene trattato il tema della tolleranza insieme ad alcuni ospiti, tra cui il prof. Leonardo De Malt\u00e9 che sottopone agli altri un test in cui dovranno esibirsi e reggere le reazioni del pubblico: il ministro Giulio Pastorelli recita \"Tanto gentile e tanto onesta pare\" di Dante Alighieri, il sindacalista tenta di raccontare barzellette che per\u00f2 tutti conoscono gi\u00e0, lo stilista Ren\u00e9 Visconti canta e l'onorevole Vanessa Orsini si esibisce in uno spogliarello. Il secondo test consiste nello schiaffo secondo il concetto: \u00abSe ti danno uno schiaffo, porgi l'altra guancia\u00bb, ma alla fine il test sfocia in una rissa che coinvolge anche il pubblico.\nPigrizia.\nGiorgio, una persona pigra, si alza tardi per andare al lavoro, con l'aiuto della moglie tedesca Margherita, ma non riesce a svegliarsi del tutto. Arrivato in ufficio, continua ad avere sonno. All'improvviso un ladro irrompe nella sua stanza e lo rapisce, senza condurlo in un posto preciso, facendolo girare nei pressi dell'ufficio in una sorta di parkour, fino ad arrivare in aperta campagna dove \u00e8 situato un lago nel quale Giorgio \u00e8 costretto a buttarsi e dove il ladro si rivela come la moglie, che cos\u00ec lo lascia definitivamente.\nGola.\nNel reality show \"Morti di fame\", dieci concorrenti devono resistere per un mese in una casa piena di piatti di prelibatezze, mangiando solamente carote crude e zucchine lesse. Bobo sembra aver resistito fino all'ultima puntata, in cui sfilano sotto i suoi occhi altre prelibatezze, tra cui lasagne e bign\u00e8 al cioccolato. La penultima concorrente, eliminata, sta per lasciare la casa mentre degusta i piatti messi in bella vista a Bobo, rivelandogli anche dov'\u00e8 piazzata la telecamera nascosta e come coprire l'obiettivo. In questo modo Bobo prende due bign\u00e8 e si nasconde, ma viene sorpreso dal nutrizionista e alla fine cede, perdendo cos\u00ec il reality.\nLussuria.\nLuca \u00e8 sposato con Roberta, ma entrambi hanno un amante: quella di Luca si chiama Ginevra, mentre quello di Roberta si chiama Massimo. Ginevra, a sua volta, ha un compagno che per\u00f2 \u00e8 impegnato con un altro uomo di nome Gi\u00f2, innamorato di Manuela. Insieme si incontreranno in un hotel e siederanno su un'unica tavola.\nAvarizia.\nAntonio Bertolacci, dedito al risparmio, scopre che l'olio \u00e8 finito e si arrabbia per il fatto di spendere soldi. Inoltre fa guardare la televisione alla famiglia attraverso quella dei vicini, sostenendo che avere un televisore proprio costa troppo. Fabrizio, il fidanzato di sua figlia Milena, propone ad Antonio di firmare una polizza assicurativa che lo protegga da ogni tipo di furto presso un'agenzia tedesca. La sua casa \u00e8 piena di nascondigli in cui si celano lingotti d'oro e ingenti somme di denaro, facendo ammontare l'assicurazione della casa per un valore di 6.355.000 \u20ac. Per ottenere quei soldi, Antonio e Fabrizio pianificano un finto furto: Antonio denuncia il finto ladro alla polizia e contatta immediatamente l'agenzia assicurativa, ma scopre che si tratta solo di una pizzeria italiana di Amburgo, giungendo alla conclusione che Fabrizio abbia rubato davvero tutti i suoi averi, come viene confermato in un telegramma in cui Fabrizio e Milena si sono sposati con il \u00absuo dono\u00bb.\nDati d'ascolto.\nIl film, in cui \u00e8 presente buona parte del Bagaglino, la storica compagnia teatrale, non \u00e8 stato lodato dalla critica, anzi \u00e8 stato criticato per la bassa qualit\u00e0 della sceneggiatura e per le storie in generale.\nCiononostante, il film ha raccolto 4.391.000 spettatori (17,58% del totale), secondo i dati Auditel."}
{"id": "1164541", "revid": "142136", "url": "https://it.wikipedia.org/wiki?curid=1164541", "title": "Di che peccato sei", "text": ""}
{"id": "1164542", "revid": "945903", "url": "https://it.wikipedia.org/wiki?curid=1164542", "title": "Generation Terrorists", "text": "Generation Terrorists \u00e8 il primo album dei Manic Street Preachers, pubblicato nel 1992.\nNella canzone \"Little Baby Nothing\" James Dean Bradfield canta insieme all'attrice Traci Lords.\nClassifica.\nAlbum\nSingoli"}
{"id": "1164543", "revid": "767487", "url": "https://it.wikipedia.org/wiki?curid=1164543", "title": "Cesare Grossi", "text": "Negli anni duemiladieci, su iniziativa congiunta dell'Unione Nazionale Veterani dello Sport e del comune di Bari gli viene intitolata una delle salite dello Stadio San Nicola.\nCaratteristiche tecniche.\nAbile sia sulle palle alte che a smarcarsi, era rapido nei movimenti, dotato di un buon possesso palla e non si emozionava facilmente. Era un po' \"la mente dell'attacco\", in grado cio\u00e8 d'ideare e realizzare corali azioni d'attacco, essendone lui stesso attore o finalizzatore. Possedeva un tiro forte e deciso; disorientava gli avversari, che non riuscivano a capirne le intenzioni e a fermarlo. Fu soprannominato \"\"il topolino della A\" perch\u00e9 piccolo di statura e di corporatura esile; i tifosi del Bari invece usavano chiamarlo \"centravanti tascabile\" o \"mezzo balilla\"\".\nCarriera.\nProveniente dalle squadre giovanili del , esord\u00ec in Serie A il 18 aprile 1937 nella prima squadra allenata da Tony Cargnelli in Ambrosiana-Bari (2-2), dove evidenzi\u00f2 gi\u00e0 il suo talento mettendo in difficolt\u00e0 i difensori nerazzurri e diventando dopo quella partita titolare. In poco tempo divenne molto popolare ed amato dai suoi tifosi ed \u00e8 tuttora considerato uno dei maggiori talenti espressi dal calcio barese. La dirigenza del Bari non lo vendette, nonostante l'Ambrosiana offr\u00ec per lui quattrocentomila lire (cifra molto alta per l'epoca).\nMilitare.\nNel 1939 s'imbarc\u00f2 con le truppe italiane per l'Albania, dove era stato mesi prima con il Bari, per un'amichevole a Tirana in occasione delle nozze di Re Zog; qui mor\u00ec nell'aprile del 1939, colpito da un fulmine. In seguito si sparse la voce, mai confermata, che in realt\u00e0 era stato ucciso in un'imboscata mentre beveva ad una fonte, da un commando di ribelli albanesi e che la notizia era stata nascosta dal regime per motivi d'immagine. Ai suoi funerali ci fu grande partecipazione di popolo, che pianse la perdita di questo giovane campione.\nCuriosit\u00e0.\nNacque nel rione Carrassi di Bari.\nIl dottor Gianni Antonucci, storico del Bari Calcio, racconta di un colloquio avvenuto negli spogliatoi dello stadio della Vittoria al termine della gara Bari-Juve (1-1) del 6 novembre 1938, fra lo stesso Grossi e un altro astro del calcio barese, Raffaele Costantino (forse su confessione di Costantino stesso): \"Gli amici dicevano che Foni, Rava, Varglien (difensori juventini) avevano avuto per lui espressioni di elogio, di ammirazione. Grossi, sorridendo rispondeva \u00abquelli vogliono prendere in giro la gente! Lasciamo andare: loro sono campioni sul serio!\u00bb. Alzandosi dallo sgabello dello spogliatoio, si avvicinava a Costantino, che non aveva giocato, e gli diceva: \u00abAh, quanto vorrei avere le tue gambe e quel distintivo!\u00bb (il distintivo della Nazionale). Costantino rispondeva: \u00abed io come avrei voluto nascere Cesarino Grossi!\u00bb\".\nPer i ragazzi baresi divenne qualcosa di pi\u00f9 di un idolo giacch\u00e9 nel sillabario tenevano la sua foto (che s'acquistava in formato cartolina postale da foto Ficarelli -un noto studio fotografico di Bari- a 20 centesimi) come segnalibro.\nIn una partita contro la Lazio riusc\u00ec ad elevarsi pi\u00f9 di Viani e Piola che erano alti 1,85\u00a0m ciascuno. Il Bari vinse 5-1 ed il merito fu tutto nel suo scardinare la difesa biancoceleste.\nVolle partire in guerra non solo per il patriottismo che allora coinvolgeva i giovani come lui ma anche per il disappunto sulla mancata cessione all'Ambrosiana."}
{"id": "1164551", "revid": "226458", "url": "https://it.wikipedia.org/wiki?curid=1164551", "title": "Elli (incrociatore)", "text": ""}
{"id": "1164554", "revid": "173933", "url": "https://it.wikipedia.org/wiki?curid=1164554", "title": "8C", "text": ""}
{"id": "1164563", "revid": "6923", "url": "https://it.wikipedia.org/wiki?curid=1164563", "title": "Robert Joseph Pothier", "text": "Biografia.\nDopo gli studi di legge, nel 1720 fu nominato magistrato del tribunale di Orl\u00e9ans, come suo padre e suo nonno. Mantenne l'incarico per mezzo secolo, dedicando particolare attenzione ai testi di Giustiniano, con l'ambizione di coordinare e presentare in ordine logico le massime del diritto romano. Il suo testo \"Pandectae Justinianae in novum ordinem digestae\" (pubblicato tra il 1748 e il 1752) \u00e8 ritenuto un classico degli studi di diritto romano. Nel 1749 ottenne la cattedra di diritto dell'Universit\u00e0 di Orl\u00e9ans. Nel suo \"Trait\u00e9 des obligations\", che contiene a sua volta il \"Trait\u00e9 du contrat d'assurance\", il \"Trait\u00e8 du contrat de change\" e il \"Trait\u00e9 des contrats al\u00e9atoires\", svilupp\u00f2 una teoria del diritto civile fondato sul diritto morale. Basandosi sulla morale cristiana, si dichiar\u00f2 nettamente contrario alle modalit\u00e0 di interrogatorio dell'epoca, che consistevano in torture di intensit\u00e0 gradualmente crescente. L'intera sua produzione scientifica - nota anche come \"Trattato di Pothier\" - \u00e8 ancora oggi di estremo interesse per il giurista moderno, in quanto essa fu adoperata in modo massiccio dalla commissione cui Napoleone affid\u00f2 il compito di redigere il nuovo \"Code civil\". \nPothier \u00e8 considerato tra i fondatori del moderno giurismo francese."}
{"id": "1164565", "revid": "161374", "url": "https://it.wikipedia.org/wiki?curid=1164565", "title": "Strada Statale 163 Costiera Amalfitana", "text": ""}
{"id": "1164568", "revid": "94647", "url": "https://it.wikipedia.org/wiki?curid=1164568", "title": "Varianti regionali della lingua italiana", "text": ""}
{"id": "1164578", "revid": "1271241", "url": "https://it.wikipedia.org/wiki?curid=1164578", "title": "Campionato mondiale di Formula 1 2008", "text": "Il campionato mondiale di Formula 1\u00a02008 organizzato dalla FIA \u00e8 stata, nella storia della categoria, la 59\u00aa stagione ad assegnare il Campionato Piloti e la 51\u00aa ad assegnare il Campionato Costruttori. Il 2008 segna l'inizio del nuovo Patto della Concordia.\nIl titolo piloti \u00e8 stato vinto per la prima volta dal pilota inglese Lewis Hamilton, su McLaren-Mercedes, mentre il titolo costruttori \u00e8 stato vinto per la sedicesima volta dalla Ferrari.\nLa prestagione.\nIl calendario.\nIl calendario agonistico della stagione 2008 \u00e8 stato reso noto dalla FIA nel luglio 2007, per poi essere confermato nel novembre dello stesso anno. Nel corso della stagione 2007 sono state annunciate diverse novit\u00e0, che via via hanno permesso di definire il calendario della stagione. Il calendario definitivo \u00e8 stato ufficializzato nella seduta del Consiglio Mondiale FIA del 24 ottobre. Le novit\u00e0 principali sono le seguenti: il Gran Premio d'Europa viene spostato al nuovo tracciato cittadino di Valencia; la Spagna diventa cos\u00ec sede di due Gran Premi. Bernie Ecclestone ha specificato che la regola secondo cui nessuna nazione deve ospitare pi\u00f9 di una gara si riferisce solo ai circuiti tradizionali. Viene introdotto il nuovo tracciato di Singapore, su cui si disputa il primo Gran Premio corso in notturna. La scelta \u00e8 legata alla necessit\u00e0 di trasmettere la gara in un orario favorevole per il pubblico europeo. Nonostante fosse stato annunciato il contrario, viene prolungato per un anno il contratto per la disputa del Gran Premio di Francia sulla pista di Magny-Cours. Il Gran Premio di Turchia sposta la sua collocazione, dalla fine del mese di agosto, al mese di maggio. Il Gran Premio di Germania si tiene, per la stagione 2008, sul tracciato di Hockenheim. Negli anni successivi si alterner\u00e0 col N\u00fcrburgring, che ha perso il Gran Premio d'Europa. Non si disputa il Gran Premio degli Stati Uniti, che dalla stagione 2000 aveva luogo sul tracciato di Indianapolis. Il Gran Premio del Giappone viene ospitato, come nel 2007, sul nuovo impianto del Fuji, ma dal 2009 si alterner\u00e0 con Suzuka nell'ospitare la gara nipponica.\nAccordi e fornitori.\nIl 14 febbraio 2006 il presidente della FIA Max Mosley annunci\u00f2 che tutti i costruttori interessati a competere nel 2008 avrebbero avuto una settimana di tempo per sottoporre la propria richiesta di candidatura alla FIA. Tutti gli undici costruttori partecipanti alla stagione del 2006 presentarono la candidatura, cos\u00ec come diversi altri potenziali concorrenti. La GPMA Manufacturers insistette sul fatto che erano in corso negoziati con Bernie Ecclestone e che, in caso di esito negativo, queste scuderie avrebbero potuto abbandonare il campionato principale per formare un nuovo campionato. Dopo una complessa trattativa un accordo in tal senso venne raggiunto, assicurando un periodo di stabilit\u00e0 alla serie. Il 28 aprile 2006 la FIA aveva intanto annunciato che tutte le richieste di partecipazione dei costruttori che all'epoca correvano in Formula 1 erano state accolte.\nScuderie e piloti.\nScuderie.\nLe scuderie che hanno firmato con la FOM sono la Ferrari, la Red Bull, la Renault, la Super Aguri, la Toro Rosso, la Toyota e la Williams. I costruttori facenti parte della GPMA, rinnovano il Patto della Concordia con la FOM: Ecclestone ha firmato un accordo con la GPMA per mettere fine alla loro minaccia di un abbandono per creare una nuova serie nel 2008. La BMW Sauber, la Honda e la McLaren-Mercedes hanno cos\u00ec confermato la loro presenza.\nPer quanto riguarda le nuove scuderie, la Prodrive si \u00e8 proposta ma non disputer\u00e0 il campionato mentre la Force India prende il posto della Spyker.\nTra le richieste respinte troviamo quella della European Minardi F1 Team Ltd, quella di Eddie Jordan, quella della Direxiv e quella della Carlin Motorsport.\nLa Prodrive ha annunciato, nel corso della stagione 2007, che non avrebbe preso parte alla stagione 2008, a causa della controversia ancora aperta sull'utilizzabilit\u00e0 o meno di telai non prodotti direttamente dalla squadra stessa. David Richards, il patron della Prodrive, ha affermato che il modello economico su cui era basata la scuderia rendeva necessario usare telai prodotti da altri, ma il fatto di non avere sicurezze in merito, lo obbligava a rinunciare. La Spyker, acquistata dal consorzio indo-olandese guidato da Vijay Mallya e Michiel Mol, \u00e8 stata ridenominata Force India, con un cambiamento approvato dalla FIA nel Consiglio Mondiale del 24 ottobre 2007.\nPiloti.\nRalf Schumacher si ritira dalla Formula 1 mentre Vitantonio Liuzzi non trova un contratto come pilota titolare: Timo Glock torna cos\u00ec in Formula 1 alla guida della Toyota, subentrando a Schumacher. S\u00e9bastien Bourdais debutta al volante della Toro Rosso cos\u00ec come Nelson Piquet Jr. debutta in Renault. Fernando Alonso torna alla Renault mentre Heikki Kovalainen approda alla McLaren. La fase di definizione degli schieramenti per la stagione 2008 \u00e8 stata insolitamente complessa e lunga, in quanto l'annunciata ufficializzazione del divorzio fra Alonso e la McLaren ha lasciato molte squadre in attesa delle decisioni dello spagnolo.\nIl divorzio fra Fernando Alonso e la McLaren \u00e8 stato annunciato ufficialmente il 2 novembre 2007. La Renault ha poi annunciato il ritorno del pilota spagnolo il 10 dicembre 2007. Suo compagno di squadra l'esordiente Nelson Piquet Jr., proveniente dalla GP2. La McLaren ha annunciato l'ingaggio di Heikki Kovalainen, proveniente dalla Renault, il 14 novembre 2007, al fianco del confermato Lewis Hamilton.\nLa Toyota ha annunciato di non confermare Ralf Schumacher come pilota titolare, al fianco di Jarno Trulli. Al posto del tedesco, \u00e8 stato ingaggiato Timo Glock, proveniente dalla GP2 e gi\u00e0 pilota Jordan. Il tedesco abbandona la BMW Sauber, per cui era tester.\nL'esordiente Force India, erede della Spyker, conferma Adrian Sutil e, dopo aver provato diversi piloti, ingaggia Giancarlo Fisichella come prima guida. La Toro Rosso conferma Sebastian Vettel e gli affianca S\u00e9bastien Bourdais, che lascia la Champ Car dove ha ottenuto 4 titoli consecutivi. Le squadre che confermano i piloti della stagione precedente sono Ferrari, Honda, Super Aguri, Williams (formazione del Gran Premio del Brasile), BMW Sauber e Red Bull Racing.\nDurante la stagione nessuna scuderia effettu\u00f2 sostituzioni o scambi di piloti, primo caso nella storia della F1.\nTabella riassuntiva.\nLe seguenti squadre e piloti sono iscritti alla stagione del 2008.\n\u2021 La Super Aguri si \u00e8 ritirata il 6 maggio dal campionato 2008 a causa di problemi finanziari.\nCircuiti e gare.\nPer quanto riguarda i cambiamenti sui circuiti vengono introdotti due nuovi circuiti. Il Gran Premio d'Europa si disputa per la prima volta sul nuovissimo Circuito cittadino di Valencia, con la Spagna che non ospitava il Gran Premio europeo dal 1997 con il circuito di Jerez de la Frontera. Il N\u00fcrburgring, che ospitava il Gran Premio d'Europa dal 1998, perde il suo posto nel calendario, ma ritorner\u00e0 nel 2009, quando inizier\u00e0 a scambiarsi ogni anno con l'Hockenheimring per ospitare il Gran Premio di Germania. L\u2019altro nuovo circuito \u00e8 il Circuito cittadino di Marina Bay a Singapore, ospitante del Gran Premio di Singapore. Il circuito sar\u00e0 famoso perch\u00e9 sar\u00e0 la prima gara di Formula 1 a disputarsi in notturna. Il Gran Premio degli Stati Uniti, che si correva su una versione ridotta del Circuito di Indianapolis esce dal campionato. Gli USA non disputeranno un gran premio fino al 2012, quando ritorneranno con il Circuito di Austin in Texas.\nModifiche al regolamento.\nRegolamento tecnico.\nTutte le vetture montano una centralina, uguale per tutti, per il controllo delle funzioni elettroniche standard. Il fornitore delle centraline, denominate SECU o ECU (Standard Electronic Control Unit), \u00e8 stato scelto dalla FIA mediante una gara al termine della quale \u00e8 risultata vincitrice McLaren Electronic Systems, che si \u00e8 avvalsa della collaborazione di Microsoft. Le centraline sono state fornite a tutti i concorrenti in tempi che permettessero una corretta integrazione nelle vetture per il 2008. I costruttori potranno scegliere se montare la centralina o nel cruscotto della macchina o nel volante.\nSar\u00e0 possibile gestire l'erogazione della potenza in base alle gomme che vengono montate: saranno disponibili quattro possibili funzioni che variano dalle gomme da asciutto alle gomme da bagnato estremo. La presenza della centralina ECU ha inoltre permesso di limitare le funzioni di aiuto alla guida per i piloti. Dal 2008 sono vietati il controllo di trazione, il controllo della coppia motrice e la gestione elettronica del freno motore.\nViene confermata la regola sulla durata del motore, pari a due fine settimana di gare, ma viene autorizzata una sostituzione (la prima della stagione) senza che il pilota subisca penalizzazioni in griglia. Tale sostituzione \u00e8 vietata nel corso dell'ultima gara dell'anno. Viene anche confermato il congelamento dello sviluppo dei motori per cinque anni a partire dal 2008. Le modifiche dopo tale termine potranno essere approvate solo con il consenso di tutti i partecipanti, e solo con un preavviso di due anni.\nIl termine ultimo per la consegna dei motori alla FIA per l'omologazione \u00e8 il 31 marzo 2008. In generale il motore deve essere lo stesso usato nel 2007, ma alcuni particolari indicati nell'Appendice 6 possono essere cambiati rispetto alla stagione precedente. \u00c8 inoltre possibile omologare 3 tipi diversi di tromboncini di aspirazione, che poi potranno essere usati liberamente per tutto il periodo dell'omologazione del motore.\nAnche per il cambio \u00e8 stata introdotta una regola sulla durata minima, che deve essere pari a quattro gare. L'eventuale sostituzione prima di questo limite viene punito con l'arretramento di cinque posizioni sulla griglia di partenza. Da precisare che la penalizzazione riguarda la sostituzione della scatola del cambio e degli alberi principali. Le squadre possono comunque intervenire una volta per gara per l'adeguamento dei rapporti del cambio alla pista su cui si disputa l'evento. Questa sostituzione deve avvenire nel corso del primo giorno di prove, informando il delegato FIA. A determinate condizioni sar\u00e0 possibile sostituire alcuni particolari che si dimostrino danneggiati. Viene inoltre fissato un limite minimo di 12\u00a0mm per lo spessore dei rapporti. Tutto questo servir\u00e0 a ridurre i costi.\nLa giapponese Bridgestone rimane l'unico fornitore di pneumatici per le stagioni 2008, 2009, 2010 e 2011. Fino alla stagione 2006 il fornitore giapponese di pneumatici era affiancato dalla Michelin, che si \u00e8 ritirata dal circus perch\u00e9 non interessata a lavorare in regime di monopolio. Gi\u00e0 nel 2007, pur non essendo ancora in vigore il regime di fornitore unico, solo la Bridgestone era rimasta a fornire pneumatici a tutte le squadre.\nRegolamento Sportivo.\nLa FIA ha imposto una limitazione dei test: i concorrenti non possono coprire, nel corso dei test svolti in un anno solare, pi\u00f9 di 30.000\u00a0km. Per permettere comunque di far provare giovani interessanti, \u00e8 possibile usufruire di quattro giornate di test supplementari, a patto che i piloti al volante non abbiano partecipato, nei precedenti 24 mesi, a nessun evento del mondiale di Formula 1 oppure ad oltre 4 giornate di test. Rimane possibile usare le vetture per eventi promozionali, con gomme appositamente fornite dal fornitore unico.\nL'utilizzo dei treni di gomme \u00e8 stato modificato: in caso di sostituzione di un pilota nel corso di un week-end, il sostituto dovr\u00e0 utilizzare gli stessi treni di gomme assegnati al pilota sostituito. Per quanto riguarda gli pneumatici da pioggia, nel caso in cui la gara parta in regime di safety car, sar\u00e0 obbligatorio l'utilizzo di gomme da bagnato estremo (\"extreme wet tyres\").\nLa dotazione della vettura \u00e8 stata rivista: tutte le vetture devono montare un dispositivo di calcolo della posizione, prodotto da un fornitore autorizzato dalla FIA. Nessun altro dispositivo simile deve essere posizionato sulla vettura. In aggiunta, l'uso del muletto \u00e8 stato bandito: ogni squadra non potr\u00e0 avere a disposizione pi\u00f9 di due vetture complete nel corso del fine settimana di gara. Non sar\u00e0 pi\u00f9 possibile, quindi, avere a disposizione una terza vettura completa da utilizzare in caso di bisogno. Sar\u00e0 ancora possibile portare un telaio di scorta, ma non si potranno montare determinati componenti in anticipo. In caso di utilizzo di tale telaio, la vettura cos\u00ec ricostruita potr\u00e0 essere utilizzata solo il giorno successivo. Chi sostituisse il telaio nella sessione di prove libere del sabato non potr\u00e0 cos\u00ec partecipare alle qualifiche e dovr\u00e0 partire il giorno del gran premio dai box.\nIl sistema di qualifiche rimane diviso in tre fasi denominate Q1, Q2 e Q3. La Q1 viene allungata di cinque minuti, la Q2 invariata mentre rispetto alla stagione 2007 la Q3 risulta pi\u00f9 corta, passando a 10 minuti, ed alla fine di questa non viene pi\u00f9 ripristinato il quantitativo di carburante consumato, ma \u00e8 vietato il rifornimento delle vetture tra l'inizio della fase Q3 e la partenza della gara. Il rifornimento \u00e8 consentito a chi, pur avendo superato la fase Q2, non \u00e8 in grado di prendere parte al Q3: in tal caso, la squadra informer\u00e0 il delegato FIA del carburante che si intende immettere nella vettura, e la domenica mattina sar\u00e0 autorizzata l'operazione.\nPer ci\u00f2 che concerne gli aiuti esterni, i commissari devono rimuovere una vettura che costituisca ostacolo il pi\u00f9 presto possibile. Nel caso in cui aiuti esterni \"meccanici\" (\"mechanical assistance\") permettano al pilota di riprendere la sessione di prove o la gara, \u00e8 facolta degli ufficiali di gara penalizzare il pilota in griglia o escluderlo dalla gara. Unica eccezione \u00e8 una vettura ferma in griglia, che venga trainata in corsia box, da dove potr\u00e0 eventualmente ripartire.\nModifiche sono arrivate anche per la procedura di partenza: in caso di procedura abortita, nel periodo di sosta fra le due partenze non sar\u00e0 pi\u00f9 possibile cambiare le gomme. Quando la safety car spegne le luci, \u00e8 vietato tenere un'andatura che comporti imprevedibili accelerazioni e frenate o altre manovre che possano mettere a rischio chi segue. I piloti potranno inoltre tenere una maggiore distanza da chi precede, fino a 10 lunghezze (prima erano 5). In caso la direzione di corsa lo ritenga opportuno, potr\u00e0 impedire ai piloti doppiati di superare la Safety Car e riguadagnare la coda del gruppo: in tal caso una comunicazione apparir\u00e0 sugli schermi delle squadre.\nIn seguito al problema nato in Malesia, dove i piloti McLaren furono sanzionati per aver ostacolato altri concorrenti nel corso del proprio giro di rientro ai box, la Federazione ha deciso di imporre un tempo massimo per il rientro ai box, in modo da scongiurare possibile pericoli derivanti da vetture in pista ad andature molto diverse. Prima del Gran Premio di Turchia, la Super Aguri ha annunciato il ritiro dal Mondiale. Pertanto la FIA ha emendato la norma che regola i periodi di qualifica denominati Q1 e Q2. A partire dal Gran Premio di Turchia, in ognuna delle due fasi vengono eliminati i cinque concorrenti pi\u00f9 lenti. La modifica si \u00e8 resa necessaria in quanto il regolamento in vigore prevedeva solo i casi di 24 e 22 iscritti.\nRisultati.\nQualifiche.\nN.B. Quelle riportate di seguito sono le posizioni sulla griglia di partenza, considerando sia i risultati delle qualifiche che le eventuali penalizzazioni.\n\u00b0 Indica quei piloti che per penalit\u00e0 sono stati retrocessi di tre posizioni sulla griglia di partenza.\n\u2020 Indica quei piloti che per penalit\u00e0 sono stati retrocessi di dieci posizioni sulla griglia di partenza.\nClassifiche.\nClassifica piloti.\n\u2020 Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale.\nClassifica costruttori.\n\u00b0 La Super Aguri - Honda si ritir\u00f2 il 6 maggio del 2008 per problemi economici.\nStatistiche.\nCostruttori.\nTutte le scuderie corrono con gomme Bridgestone ."}
{"id": "1164581", "revid": "21880", "url": "https://it.wikipedia.org/wiki?curid=1164581", "title": "Eolidina", "text": ""}
{"id": "1164584", "revid": "70238", "url": "https://it.wikipedia.org/wiki?curid=1164584", "title": "Plesso nervoso", "text": "I plessi nervosi sono formati dai rami anteriori (ventrali) dei nervi spinali che si anastomizzano tra di loro. Si distinguono in direzione craniocaudale:"}
{"id": "1164587", "revid": "103898691", "url": "https://it.wikipedia.org/wiki?curid=1164587", "title": "Sporulazione", "text": "La sporulazione \u00e8 una modalit\u00e0 di riproduzione asessuata. Questo processo per mitosi, produce mitospore (tipico delle piante pi\u00f9 semplici). Se queste sono munite di flagelli allora si parla di zoospore, se non li hanno, allora sono aplanospore. Un tipo particolare di aplanospora immobile \u00e8 la conidospora dei funghi. Le mitospore sono prodotte all'interno di organi monocellulari (sporocisti) o in organi pluricellulari (sporangi).\nBatteri.\nRappresenta l'unico meccanismo di differenziamento procariotico, ad un identico genotipo tra cellula madre e cellula figlia corrisponde un differente fenotipo. I germi capaci di generare spore sono detti sporigeni, risultano essere molto pericolosi perch\u00e9 la spora ha una resistenza maggiore rispetto alla forma vegetativa.\nLe fasi della sporulazione comprendono:\nInfine la spora completa le sue parti con un corredo genico simile a quello della cellula madre, e viene rilasciata all'esterno per lisi della cellula batterica che l'ha prodotta. La sporulazione \u00e8 divisa in pi\u00f9 fasi e regolata da fattori sigma; il processo inizia con l'attivazione mediante fosforilazione del fattore trascrizionale SPOA, questo contribuisce alla formazione del setto nella cellula vegetativa e all'attivazione trascrizionale dei fattori sigma \"f\" ed \"e\", contemporaneamente attivati rispettivamente da sigma \"h\" e da sigma \"a\"; i fattori sigma \"f\" ed \"e\" sono per\u00f2 trascritti in forma inattiva prima della formazione del setto, infatti subito dopo la formazione del setto, sigma \"f\" viene reso attivo nella prespora, mentre sigma \"e\" viene attivato nella cellula madre della spora da sigma \"f\", sigma \"e\" determina il processo di invaginazione della prespora; in seguito sigma \"f\" attiva trascrizione sigma \"g\" anche se in forma inattiva, e sigma \"e\" attiva sigma \"k\" in forma inattiva; sigma \"g\" diventa attivo e determina attivazione di sigma \"k\" il quale \u00e8 coinvolto nel processo di formazione della corteccia e dell'esosporio della prespora.\nAlla fine la cellula madre scoppia, e restano solo le cellule figlie."}
{"id": "1164601", "revid": "729019", "url": "https://it.wikipedia.org/wiki?curid=1164601", "title": "Piaggio P.166", "text": "Il Piaggio P.166 \u00e8 un aereo da trasporto e d'affari costruito dalla italiana Piaggio Aero nel 1957. Destinato inizialmente al mercato civile, ha riscosso molto successo come aereo per la sorveglianza del territorio, per la ricognizione e per il pattugliamento delle coste, aeroambulanza, addestramento e fotogrammetria. In Italia \u00e8 impiegato dalla Guardia di Finanza e dalla Guardia Costiera e sino al 2010 dall'Aeronautica Militare Italiana.\nStoria.\nSviluppo.\nLa Piaggio riscosse un discreto successo in Italia, negli Stati Uniti e in Canada con il P.136 \"Royal Gull\": mentre esso era in piena produzione, venne sviluppato il suo successore, il P.166, che era pi\u00f9 grande e robusto, manteneva l'ala a gabbiano, i piani di coda e la motorizzazione, ma al contrario del P.136 era completamente terrestre. Il primo volo venne effettuato da Aldo Gasperi, il 26 novembre 1957, all'aeroporto di Villanova di Albenga ed ottenne la certificazione RAI/FAA il 31 luglio 1958. Il P.136 e il P.166 furono i primi aerei italiani del dopoguerra che ricevettero il \"Type Certificate\" della FAA.\nI progettisti del P.166, gli ingegneri Giovanni Casiraghi e Alberto Faraboschi, lavorarono costantemente per cercare di adattarlo il pi\u00f9 possibile al mercato internazionale: venne realizzata cos\u00ec la versione B, dotata di modifiche strutturali e di un nuovo motore, che sostitu\u00ec la versione originale in produzione.\nLa Northrop Aircraft utilizz\u00f2 per 25 anni 3 P.166 per il trasporto del proprio personale, senza problemi di manutenzione e con grande affidabilit\u00e0. William Piper, fondatore dell'omonima casa produttrice di aerei, venne a conoscenza di questo successo e, valutando in volo il P.166, ne rimase molto soddisfatto: venne proposta quindi una co-produzione del velivolo, ma la Piaggio non era in grado di reggere il ritmo di produzione richiesto (300 strutture) e non venne stipulato nessun accordo.\nL'ultima versione realizzata \u00e8 la DP1, dotata di nuovi motori e di un'avionica completamente rinnovata.\nImpiego operativo.\nNel 1960 l'Aeronautica Militare Italiana ordin\u00f2 un primo lotto di 21 P.166M da impiegare nelle squadriglie di collegamento, per il trasporto e per compiti di addestramento presso la Scuola Volo Basico Avanzato Elica di Latina. Il P.166 venne impiegato anche nel supporto logistico del caccia-bombardiere Fiat G.91: era infatti in grado di trasportare un motore Orpheus nel suo vano di carico. Nel 1985 vennero acquistati altri sei esemplari, destinati al 303\u00ba Gruppo Volo Autonomo alla chiusura di quest'ultimo sono stati assegnati al 71\u00ba Gruppo Volo del 14\u00ba Stormo, nella versione DL3 APH che, equipaggiati con quattro-cinque fotocamere di cui una-due verticali e tre prospettiche, vennero impiegati per compiti di aerofotogrammetria. In questo ruolo vennero impiegati con in colori dell'ONU durante la missione di pace in Etiopia-Eritrea. La forza armata italiana ha ritirato dal servizio questi aerei nel 2010.)\nLa South African Air Force acquist\u00f2 invece 20 esemplari nella versione S, soprannominandoli \"Albatross\", da destinare alla sorveglianza costiera. Il primo esemplare ordinato vol\u00f2 nell'ottobre del 1968 e fu certificato nel febbraio del 1969; poco venne spedito a Cape Town e assemblato alla Ysterplaat Air Force Base.\nL'Alitalia impieg\u00f2 come aerei da addestramento due P.166DL3, che vennero poi passati (nel 1986) alla Guardia di Finanza.\nLa Guardia Costiera e la Guardia di Finanza acquistarono rispettivamente 14 e 12 esemplari, destinati al pattugliamento marittimo, ricerca e soccorso, monitoraggio ambientale e lotta al contrabbando (versione operativa con sistemi FLIR, Scanner Infrarosso-ultravioletto, Scanner multispettrale, fotocamere); 2 esemplari a scopo addestrativo vennero acquistati in tempi pi\u00f9 recenti dalla Guardia Costiera, ora radiati.\nAttualmente la Guardia di Finanza possiede 2 esemplari in versione DL3 e 8 in versione aggiornata DP1, dotati di propulsori di pi\u00f9 potenti e prestanti (P&amp;WC PT6A-121), nuovo sistema di rifornimento e di alimentazione carburante, avionica tipo EFIS con sistema di navigazione e sistema di missione con Radar, FLIR, data link satellitare. La Guardia Costiera attualmente possiede ancora 4 velivoli P166DL3SEM, di cui due dotati di un innovativo sistema di indagine multispettrale."}
{"id": "1164604", "revid": "26630", "url": "https://it.wikipedia.org/wiki?curid=1164604", "title": "Chauffeur", "text": "Chauffeur \u00e8 un termine francese che indica un conducente di professione, in genere al servizio di persone agiate o nobili.\nOrigine e significato.\nLo chauffeur era propriamente colui che alimentava il fuoco (accezione documentata nel 1680) e, successivamente, divenne il \"fochista d'una macchina a vapore\". Solo nel corso del 1900, divenne sinonimo di conducente.\nL'industria delle automobili \u00e8 stata agli inizi specialmente francese, cosa che spiega il perch\u00e9 dell'uso internazionale della parola \"chauffeur\" a indicare il conducente d'auto.\nDurante il periodo fascista, nel tentativo di bandire gli esotismi, anche al termine \"chauffeur\" fu imposta la sostituzione con un termine italiano, Bruno Migliorini ide\u00f2 come sostituto il termine \"autista\" , ottenuto per contrazione della parola \"automobilista\", che fu uno dei pochi casi di questa campagna di italianizzazione a rimanere nella lingua correntemente parlata. In epoca moderna, il termine \"chauffeur\", caduto in disuso per indicare l'autista in generale, indica l'elegante guidatore di vetture a servizio di una persona agiata o nobile.\nPrimo chauffeur in Italia.\nIl primo \"chauffeur\" italiano del quale si hanno notizie certe \u00e8 il torinese Bartolomeo Tonietto, detto \"Alberto\", il quale consegu\u00ec la patente di guida nel 1901, appena diciottenne, mettendosi al servizio di vari notabili dell'epoca, per poi essere stabilmente assunto da Luigi Amedeo di Savoia-Aosta, duca degli Abruzzi, nel 1908."}
{"id": "1164607", "revid": "6923", "url": "https://it.wikipedia.org/wiki?curid=1164607", "title": "Budapesti K\u00f6zleked\u00e9si V\u00e1llalat", "text": "Budapesti K\u00f6zleked\u00e9si Zrt., in sigla BKV, acronimo di Budapesti K\u00f6zleked\u00e9si V\u00e1llalat, \u00e8 la societ\u00e0 in house del comune autonomo di Budapest che opera come principale gestore del trasporto pubblico nella capitale ungherese. L'azienda gestisce infatti la rete metropolitana, autobus, tranviaria e filoviaria della citt\u00e0 oltre che i sistemi ettometrici.\nStoria.\nBKV fu fondata il 1\u00ba gennaio 1968 su decisione del consiglio comunale di Budapest unificando i quattro precedenti gestori dell'intero sistema di trasporto pubblico: F\u0151v\u00e1rosi Villamosvas\u00fat (FVV), F\u0151v\u00e1rosi Aut\u00f3busz\u00fczem (FA\u00dc), F\u0151v\u00e1rosi Haj\u00f3z\u00e1si V\u00e1llalat (FHV) e Budapesti Helyi\u00e9rdek\u0171 Vas\u00fat (BH\u00c9V).\nNel 1970 fu affiancata alla prima linea della metropolitana, la linea M2."}
{"id": "1164609", "revid": "339392", "url": "https://it.wikipedia.org/wiki?curid=1164609", "title": "Le Bourgeois gentilhomme", "text": ""}
{"id": "1164610", "revid": "1305772", "url": "https://it.wikipedia.org/wiki?curid=1164610", "title": "Shadow of the Beast II", "text": "Shadow of the Beast II \u00e8 un videogioco a piattaforme pubblicato da Psygnosis nel 1990 per Amiga e successivamente uscito per Atari ST, Sega Mega Drive, Mega CD e FM Towns, seguito di \"Shadow of the Beast\".\nIl seguito fu \"Shadow of the Beast III\" (1992).\nTrama.\nIl negromante Zelek, servo di Maletoth (il cattivo del primo gioco) rapisce la nipotina neonata del protagonista per usarla per riportare Maletoth in vita, o meglio, in forma fisica. Il protagonista, armato con una palla di ferro su catena, parte per recuperarla dalla dimora di Zelek in Karamoon. Dovr\u00e0 recuperare le parti necessarie per permettere a un anziano di creare per lui un incantesimo in grado di sconfiggere Zelek. Poi dovr\u00e0 trovare il modo di raggiungere Karamoon. Alla fine del gioco la scritta finale suggerisce che Maletoth \u00e8 ancora vivo in un luogo sconosciuto.\nModalit\u00e0 di gioco.\nSe il primo episodio \u00e8 sostanzialmente un gioco di tipo arcade dove gli enigmi si limitano al recupero di un paio di chiavi e risolvere qualche intricato labirinto, in questo secondo episodio la componente \"adventure\" \u00e8 consistente. Dopo una lunga presentazione, il giocatore viene proiettato in una terra magica e tenebrosa ad affrontare un grande labirinto di piattaforme bidimensionale. Si pu\u00f2 iniziare prendendo una qualsiasi direzione e cimentarsi immediatamente nei problemi che subito si incontrano in un combinato di rompicapo e nemici da eliminare usando la mazza ferrata. Durante il gioco si viene inoltre teletrasportati in altri mondi oppure catturati da indigeni e posti in cella, dove l'enigma da risolvere \u00e8 appunto trovare un modo per evadere.\nI tredici livelli a scorrimento parallattico, caratteristica del gioco precedente, sono scomparsi lasciando il passo a un'unica ed enorme area polidirezionale con due soli livelli di parallasse, e il personaggio principale non \u00e8 pi\u00f9 il \"caprone\", ma una sorta di ingobbito uomo primitivo.\nAccoglienza.\nLe recensioni del gioco furono molto variabili, con alcuni giudizi molto positivi, come il 94% di .\nLa critica della rivista \"The Games Machine\" evidenzi\u00f2 la difficolt\u00e0 che il giocatore deve affrontare; non mancano i tocchi di classe nell'estetica, come le chitarre elettriche digitalizzate della sequenza di game over."}
{"id": "1164621", "revid": "124659163", "url": "https://it.wikipedia.org/wiki?curid=1164621", "title": "Stadio Vanni Sanna", "text": "Lo stadio Vanni Sanna di Sassari contiene circa 12.000 spettatori. La struttura ospita le partite casalinghe della Torres 1903, che milita nel campionato di Serie D.\nStoria.\nIl suo primo nome \u00e8 stato \"stadio Torres\", modificato negli anni settanta in \"stadio Acquedotto\". Il 22 agosto 2001 ha cambiato il nome ed \u00e8 stato intitolato a Giovanni Sanna, calciatore originario di Alghero che nella sua carriera ha militato nella Torres 1903 prima come giocatore, poi come allenatore e direttore sportivo.\nNel 2013 \u00e8 stato presentato un progetto di restyling dello stadio comunale di Sassari, messo a punto con passione rossobl\u00f9 dagli architetti sassaresi Marco Tola e Stefano Sechi, e presentato ieri dall\u2019Associazione Memoria storica torresina e dalla Fondazione Sef Torres 1903 con grande entusiasmo.\nNel 2020 \u00e8 stato raggiunto un accordo tra la societ\u00e0 della Torres e il Comune di Sassari per gestire lo stadio per i prossimi 15 anni e n.el 2021 un nuovo manto erboso \u00e8 stato allestito al fine di migliorare e riqualificare la struttura.\nAttivit\u00e0 Sportive.\nCalcio.\nLa struttura ospita da sempre le partite casalinghe della Torres 1903, che attualmente milita nel campionato di Serie D. Lo stadio ospita anche le gare della Sassari Torres Femminile, vincitrice di 7 Campionati italiani, 7 Supercoppe e 8 Coppe Italia. Da settembre 2021 lo stadio riprende ad essere usato anche dal Latte Dolce per le partite casalinghe.\nAttivit\u00e0 extracalcistiche.\nConcerti.\nIl 18 agosto 1987, si \u00e8 tenuto allo stadio il concerto degli Spandau Ballet, nel 1989 lo stadio ha ospitato il concerto di Vasco Rossi e nel 1994, l'impianto ha ospitato il concerto di Sting, accompagnato dai Tazenda.Nell'agosto 1995 a distanza di un paio di giorno ci furono il concerto dei Litfiba e quello di Pino Daniele. Nel 2006, lo stadio ha ospitato il concerto di Luciano Ligabue con supporto dei Finley e Rio, ex gruppo di Marco Ligabue.\nCollocazione.\nLo stadio \u00e8 facilmente raggiungibile attraverso i mezzi urbani dell'ATP Sassari con la linea 8 (la quale parte dalla Stazione di Sassari) e dalla CS (Circola Sinistra) alla fermata \"Piazzale Segni\". \nIn auto \u00e8 raggiungibile dalla SS 131, da cui bisogna prendere l'uscita per Viale Italia, svoltare a destra in Via Parigi, e subito a sinistra in Via Washington; arrivati all'altezza del Comando Carabinieri, occorre girare a destra subito prima della rotatoria e percorrere via Verona e via Milano proseguendo sempre dritti al semaforo e alle successive due rotatorie; alla terza rotatoria svoltare in via Vardabasso: all'incrocio con Via Carlo Felice percorrere dritti la rotatoria e successivamente svoltare a sinistra. Si arriva infine in Piazzale Segni, dove si trova un ampio parcheggio."}
{"id": "1164627", "revid": "400694", "url": "https://it.wikipedia.org/wiki?curid=1164627", "title": "\u00a1Chicas!", "text": "\u00a1Chicas!, anche conosciuto con il titolo di Chicas!, \u00e8 il secondo album in studio del cantante spagnolo Miguel Bos\u00e9, pubblicato nel 1979. \u00c8 il primo album di Bos\u00e9 pubblicato in Italia.\nDescrizione.\nPreceduto dal singolo \"Anna\" (registrato nel 1978 e incluso, per\u00f2, soltanto nel suo precedente album spagnolo \"Miguel Bos\u00e9\"), il disco \u00e8 stato registrato negli studi Studi CBS di Londra, GRS di Milano ed Eurosonic' Madrid. Il missaggio \u00e8 avvenuto ai Musicland Studios di Monaco e il transfert allo Allen Zent Recording di Hollywood.\nL'album \u00e8 stato distribuito dalla casa discografica CBS nei formati LP e musicassetta nel 1979, con il titolo di \"\u00a1Chicas!\", in Spagna e nei paesi di lingua spagnola, e con il titolo di \"Chicas!\" nei paesi di altra lingua. Il disco \u00e8 infatti stato pubblicato in pi\u00f9 edizioni e pi\u00f9 versioni, con canzoni cantate interamente in spagnolo solo per il mercato ispanofono, per quello europeo alcune canzoni sono state cantate in inglese, mentre per quello italiano alcune canzoni sono state cantate in italiano. Alcune edizioni sono state pubblicate da altre etichette discografiche, comprese Good Music (Italia); Epic (Messico); Chile-Discos CBS Inc. U.S.A. (Cile); ecc. Ristampato varie volte nel corso degli anni ottanta, la prima ristampa in formato CD risale al 1992.\nL'edizione italiana del disco contiene , \"Super Superman\", e altri nove brani. Come gli album seguenti dell'artista ispanico, appositamente creati per il mercato italiano, questo disco \u00e8 costituito da brani in inglese, alternati a brani cantati in italiano. I tre brani in lingua italiana, \"Piccolo cigno\", \"Pensa a me cos\u00ec\" e \"Credo in te\", verranno re-inseriti nella compilation del 1982, \"Bravi ragazzi - I grandi successi di Miguel Bos\u00e9\", contenente, oltre alla nota \"title-track\", che vinse il Festivalbar 1982, esclusivamente brani in italiano per lo pi\u00f9 tratti dai primi tre album italiani di Miguel. La versione europea (detta anche versione inglese) di \"Chicas!\" comprende undici canzoni, in un altro ordine: la traccia in pi\u00f9 \u00e8 \"Deja que\", cantata in spagnolo e curiosamente scritta da Bos\u00e9 assieme a Sandro Giacobbe. Un'altra curiosit\u00e0 riguarda il brano \"Vote Johnny 23\", il cui titolo (e relativo testo) nell'edizione italiana \u00e8 in inglese: cantato invece in lingua spagnola, il pezzo presenta la variazione del numero contenuto nel titolo, diventando \"Vota Juan 26\".\nL'edizione europea \"Chicas!\", pubblicata nel 1979 dalla CBS con numero di catalogo CBS E 86089, nota anche, in parte impropriamente, come edizione inglese - in realt\u00e0, la denominazione non deriva dalla pubblicazione dell'album in Gran Bretagna, dove, in realt\u00e0, non \u00e8 mai uscito, ma dal fatto che contiene alcuni brani cantati in inglese, a cui corrispondono gli stessi pezzi in italiano o in spagnolo nelle rispettive edizioni italiana e spagnola. Questa edizione cosiddetta europea/inglese \u00e8 quasi uguale a quella spagnola, con l'unica differenza che il brano \"Perd\u00f3n se\u00f1or\" compare come decima traccia invece che come sesta.\nTracce.\n01. \u00abVota Juan 26\u00bb 3:45 (Bos\u00e9, Felisatti, Vaona)\n02. \u00abSuper Superman\u00bb 3:37 (Bos\u00e9, Felisatti, Vaona)\n03. \u00abMamma Mamma\u00bb 3:00 (Bos\u00e9, Felisatti, Vaona)\n04. \u00abS\u00ec... piensa en mi\u00bb 3:23 (Cogliati, Bos\u00e9, Felisatti, Vaona)\n05. \u00abCreo en ti 3:53\u00bb (Cogliati, Perales, Bos\u00e9)\n06. \u00abPerdon se\u00f1or\u00bb 2:40 (Cogliati, Bos\u00e9, Arbex)\n07. \u00abShoot me in the back\u00bb 4:51 (Arbex)\n08. \u00abFriday night in M\u00fcnich\u00bb 3:49 (Arbex)\n09. \u00abSeventeen 4:33\u00bb (Arbex)\n10. \u00abWinter butterfly\u00bb 3:47 (Arbex)\n11. \u00abDeja que...\u00bb 3:37 (Giacobbe, Bos\u00e9)\n01. \u00abVota Juan\u00bb 26 3:45 (Bos\u00e9, Felisatti, Vaona)\n02. \u00abSuper Superman\u00bb 3:37 (Bos\u00e9, Felisatti, Vaona)\n03. \u00abMamma Mamma\u00bb 3:00 (Bos\u00e9, Felisatti, Vaona)\n04. \u00abS\u00ec... piensa en mi\u00bb 3:23 (Cogliati, Bos\u00e9, Felisatti, Vaona)\n05. \u00abCreo en ti 3:53\u00bb (Cogliati, Perales, Bos\u00e9)\n06. \u00abShoot me in the back\u00bb 4:51 (Arbex)\n07. \u00abFriday night in M\u00fcnich\u00bb 3:49 (Arbex)\n08. \u00abSeventeen 4:33\u00bb (Arbex)\n09. \u00abWinter butterfly\u00bb 3:47 (Arbex)\n10. \u00abPerdon se\u00f1or\u00bb 2:40 (Cogliati, Bos\u00e9, Arbex)\n11. \u00abDeja que...\u00bb 3:37 (Giacobbe, Bos\u00e9)\n01. \u00abVote Johnny 23\u00bb\n02. \u00abSuper Superman\u00bb\n03. \u00abPlease think of me\u00bb\n04. \u00abOmni padme um\u00bb\n05. \u00abCreo en ti\u00bb\n06. \u00abYes ma'am\u00bb\n07. \u00abShoot me in the back\u00bb\n08. \u00abFriday night in M\u00fcnich\u00bb\n09. \u00abSeventeen\u00bb\n10. \u00abWinter butterfly\u00bb\n11. \u00abAngel of the night\u00bb\n01. \u00abVota Juan 26\u00bb\n02. \u00abSuper Superman\u00bb\n03. \u00abDeja que...\u00bb\n04. \u00abAdi\u00f3s\u00bb\n05. \u00abNoche blanca en M\u00fcnich\u00bb\n06. \u00abCreo en ti\u00bb\n07. \u00abS\u00ed... piensa en m\u00ed\u00bb\n08. \u00abGata y gallo\u00bb\n09. \u00abPerd\u00f3n, se\u00f1or\u00bb\n10. \u00abShoot me in the back \"Me disparaste a traici\u00f3n\"\u00bb\n01. \u00abSuper Superman\u00bb\n02. \u00abVota Juan 26\u00bb\n03. \u00abS\u00ed... piensa en m\u00ed\u00bb\n04. \u00abMamma, mamma\u00bb\n05. \u00abShoot me in the back \"Disparame a la espalda\"\u00bb\n06. \u00abCreo en ti\u00bb\n07. \u00abNoche blanca en M\u00fcnich\u00bb\n08. \u00abSeventeen\u00bb\n09. \u00abWinter butterfly \"Mariposa de invierno\"\u00bb\n10. \u00abDeja que... \u00bb"}
{"id": "1164631", "revid": "73537", "url": "https://it.wikipedia.org/wiki?curid=1164631", "title": "Alasca", "text": ""}
{"id": "1164633", "revid": "97701", "url": "https://it.wikipedia.org/wiki?curid=1164633", "title": "Diego Suarez", "text": ""}
{"id": "1164634", "revid": "767487", "url": "https://it.wikipedia.org/wiki?curid=1164634", "title": "I nuovi mostri", "text": "I nuovi mostri \u00e8 un film collettivo a episodi italiano del 1977, diretto da Mario Monicelli, Dino Risi ed Ettore Scola, a quindici anni dal precedente film a episodi \"I mostri\" diretto da Risi.\nProduzione.\nI tre registi del film (Monicelli, Risi e Scola) non vollero firmare i singoli episodi come gesto di solidariet\u00e0 nei confronti dello sceneggiatore Ugo Guerra, a suo tempo rimasto paralizzato da diversi anni. Il film \u00e8 stato scritto da Age &amp; Scarpelli, Bernardino Zapponi e Ruggero Maccari e , gravemente malato.\nI singoli episodi sono diretti da: Mario Monicelli: \"Autostop\" e \"First Aid - Pronto soccorso\"; Dino Risi: \"Con i saluti degli amici\", \"Tantum Ergo\", \"Pornodiva\", \"Mammina e mammone\", \"Senza parole\"; Ettore Scola: \"L'uccellino della Val Padana\", \"Il sospetto\", \"Hostaria!\", \"Come una regina\", \"Cittadino esemplare\", \"Sequestro di persona cara\" e \"L'elogio funebre\".\nDistribuzione.\nLa versione integrale \u00e8 composta da 14 episodi, per una durata totale di 108 minuti. Quella pi\u00f9 nota tuttavia, \u00e8 la cosiddetta \"versione televisiva\", trasmessa dalla Rai intorno agli anni ottanta, che consta di soli 9 episodi per la durata di circa 87 minuti, nella quale sono stati rimossi \"Mammina e mammone\", \"Cittadino esemplare\", \"Il sospetto\", \"Sequestro di persona cara\", \"Pornodiva\" ed \u00e8 stata tagliata la scena finale di \"Autostop\".\nIn tre occasioni, a partire dal 13 luglio 2015 su Rai Movie, la Rai ha trasmesso una versione con i nove episodi citati pi\u00f9 tre episodi, per un totale di 12 su 14. La versione vede reintegrati \"Mammina e mammone\", \"Cittadino esemplare\" e \"Pornodiva\" quest'ultimo tagliato nella parte finale quando entra in scena la bambina. Continuano a mancare all'appello in tv in Italia gli episodi \"Sequestro di persona cara\" e \"Il sospetto\". L'ultima occasione in cui il film \u00e8 stato trasmesso in televisione \u00e8 il 18 giugno 2021, su Rai Movie.\nIn home video viene distribuito la prima edizione in VHS dalla \"Panarecord\". In DVD viene distribuito da 01 Distribution la prima volta nel 2006 come tredicesima uscita nella collana \"Il cinema di Ettore Scola\"; la seconda nell'ottobre 2007 in versione tagliata, e la terza nel giugno 2016, in due dischi.\nDal 1\u00ba marzo 2020 il film \u00e8 disponibile su Netflix nella cosiddetta \"versione televisiva\" (9 episodi su 14).\nSequel.\nNel 2009 esce l'ultimo capitolo della trilogia: \"I mostri oggi\" diretto da Enrico Oldoini."}
{"id": "1164635", "revid": "125252487", "url": "https://it.wikipedia.org/wiki?curid=1164635", "title": "Bill Nighy", "text": "Biografia.\nDi madre irlandese, Nighy ha conferito i movimenti in digitale ed interpreta il malvagio Davy Jones nella famosa saga cinematografica \"Pirati dei Caraibi\", partecipando inoltre ai primi tre film della saga \"Underworld\", nei panni di Viktor, il crudele re dei vampiri. Ha partecipato al film \"Diario di uno scandalo\". Ha prestato la sua voce per il film d'animazione della DreamWorks \"Gi\u00f9 per il tubo\". Nel 2010 ha recitato nel film \"Harry Potter e i Doni della Morte - Parte 1\" nel ruolo di Rufus Scrimgeour. Nel 2019 ottiene il ruolo di Howard Clifford nel film live-action \"\", diretto da Rob Letterman.\nVita privata.\n\u00c8 stato legato dal 1980 al 2008 all'attrice Diana Quick, da cui ha avuto una figlia, Mary (1984). Nighy \u00e8 affetto da una grave forma del morbo di Dupuytren; infatti in ogni suo film \u00e8 possibile notare la costante e forzata flessione delle ultime due dita delle mani. E' di religione cattolica.\nDoppiatori italiani.\nNelle versioni in italiano delle opere in cui ha recitato, Bill Nighy \u00e8 stato doppiato da:\nDa doppiatore \u00e8 sostituito da:"}
{"id": "1164636", "revid": "1573940", "url": "https://it.wikipedia.org/wiki?curid=1164636", "title": "Lagocephalus sceleratus", "text": "Il pesce palla argenteo (Lagocephalus sceleratus ()) \u00e8 un pesce osseo d'acqua salata appartenente alla famiglia Tetraodontidae.\nDistribuzione e habitat.\nSi tratta di una specie diffusa nelle fasce tropicali ed equatoriali degli oceani Indiano e Pacifico. \u00c8 un migrante lessepsiano ed \u00e8 penetrato nel mar Mediterraneo orientale dal mar Rosso attraverso il Canale di Suez. Attualmente \u00e8 frequente nelle acque di Israele, Turchia meridionale ed isole di Rodi e Creta. La sua presenza in Italia \u00e8 stata registrata per la\nprima volta nel 2013 nell'isola di Lampedusa; poco dopo un esemplare \u00e8 stato pescato nella parte sudorientale della Sicilia e successivamente altri esemplari sono stati catturati nel canale di Sicilia e nel mar Adriatico.\nVive in acque aperte nei pressi di fondi scogliosi, anche molto vicino alla riva ma \u00e8 stato pescato fino a 250 metri di profondit\u00e0 (nel mar Rosso).\nDescrizione.\nMolto simile al capolepre ma pi\u00f9 slanciato e con pinna caudale simmetrica. Anch'esso ha la capacit\u00e0 di inghiottire acqua quando spaventato. Il colore \u00e8 grigio o bruno con punti scuri sul dorso e bianco sul ventre. Una larga e vistosa banda argentea decorre sui fianchi. Misura fino a 40\u00a0cm. Si ciba di invertebrati bentonici.\nRiproduzione.\nUova e larve sono pelagiche.\nPericoli per l'uomo.\nIl pesce palla argenteo \u00e8 estremamente velenoso: alcune parti di questo pesce contengono infatti una sostanza (la tetradotossina) che provoca paralisi respiratoria e problemi al sistema cardiocircolatorio: vi sono stati casi di intossicazioni mortali in Egitto e in Israele. La tossina \u00e8 presente nel fegato, nella pelle e negli organi riproduttivi del pesce ed \u00e8 resistente alla cottura ."}
{"id": "1164637", "revid": "320578", "url": "https://it.wikipedia.org/wiki?curid=1164637", "title": "Pesce palla argenteo", "text": ""}
{"id": "1164639", "revid": "97701", "url": "https://it.wikipedia.org/wiki?curid=1164639", "title": "Tamatave", "text": ""}
{"id": "1164640", "revid": "287204", "url": "https://it.wikipedia.org/wiki?curid=1164640", "title": "55844 Bicak", "text": ""}
{"id": "1164649", "revid": "78273", "url": "https://it.wikipedia.org/wiki?curid=1164649", "title": "Aeronautica Militare Sudafricana", "text": ""}
{"id": "1164650", "revid": "196390", "url": "https://it.wikipedia.org/wiki?curid=1164650", "title": "Piaggio Aero", "text": ""}
{"id": "1164656", "revid": "6923", "url": "https://it.wikipedia.org/wiki?curid=1164656", "title": "Sentiero nazionale d'Israele", "text": "Il sentiero nazionale d'Israele (in ebraico: \u05e9\u05d1\u05d9\u05dc \u05d9\u05e9\u05e8\u05d0\u05dc, \"Shvil Yisrael\") \u00e8 un percorso escursionistico che attraversa l'intero Stato d'Israele da nord a sud. Parte a Dan, vicino al confine libanese, e si estende fino ad Eilat nell'estremo sud israeliano, nei pressi del Mar Rosso. Il sentiero \u00e8 lungo circa 940 chilometri e, se percorso in maniera continuativa, richiede dai 30 ai 70 giorni per essere completato. Il SNI \u00e8 marcato da un segnavia composto da tre strisce dipinte su rocce visibili lungo il sentiero.\nTappe.\nIl sentiero \u00e8 diviso in 12 tappe:\nStoria.\nIl sentiero nazionale d'Israele \u00e8 stato segnato ufficialmente nel 1991. \u00c8 stato concepito e sviluppato per dare ai percorritori una visione di tutti i possibili ambienti e paesaggi israeliani. Le varie tappe sono state studiate e aggiunte proprio a questo scopo."}
{"id": "1164660", "revid": "136053", "url": "https://it.wikipedia.org/wiki?curid=1164660", "title": "Fasciocomunista", "text": ""}
{"id": "1164671", "revid": "436907", "url": "https://it.wikipedia.org/wiki?curid=1164671", "title": "Muscle Museum", "text": "Muscle Museum \u00e8 un singolo del gruppo musicale britannico Muse, pubblicato il 22 novembre 1999 come terzo estratto dal primo album in studio \"Showbiz\".\nUna seconda versione del brano \u00e8 stata ripubblicata il 9 ottobre 2000 come sesto ed ultimo singolo dell'album.\nLa canzone.\nSeconda traccia di \"Showbiz\", il titolo del brano venne deciso da Matthew Bellamy scegliendo da un dizionario della lingua inglese la parola \"muscle\" e la parola \"museum\", rispettivamente la precedente e la successiva della parola \"muse\", nome del gruppo.\nSi tratta inoltre del primo singolo pubblicato dai Muse negli Stati Uniti d'America e nel Benelux, nonch\u00e9 il secondo in Australia. Alcuni dei singoli originali distribuiti portano in copertina gli autografi dei componenti del gruppo, compresi quasi tutti quelli realizzati su 7\", divenendo presto pezzi da collezione tra i fan."}
{"id": "1164678", "revid": "2014155", "url": "https://it.wikipedia.org/wiki?curid=1164678", "title": "Ahmed III", "text": "Biografia.\nAhmed era uno dei figli di Mehmet IV e sal\u00ec al trono dopo che il fratello Mustafa II era stato deposto.\nA seguito dell'atteggiamento minaccioso della Russia egli intensific\u00f2 i rapporti con l'Inghilterra.\nNel settembre del 1709 Ahmed dette asilo a Carlo XII di Svezia (ed all'atamano Ivan Mazeppa suo alleato) dopo la sconfitta subita da questi ultimi a Poltava (29 giugno 1709). Costretto anche per questo alla guerra contro la Russia, giunse ad una vittoria decisiva contro l'avversario costringendo Pietro il Grande a firmare il 23 luglio 1711 la pace del Prut con la quale l'Impero ottomano ottenne la restituzione della fortezza di Azov e l'impegno della Russia a non interferire pi\u00f9 nelle vicende interne della Polonia.\nNel 1715 Ahmed sottrasse alla Repubblica di Venezia la Morea, nella penisola greca del Peloponneso. Ci\u00f2 port\u00f2 alle ostilit\u00e0 contro l'Austria, che di Venezia era alleata. I turchi guidati dal Gran visir Damad Al\u00ec, si avvicinarono con un esercito di oltre 100.000 uomini alle postazioni del principe Eugenio di Savoia, comandante delle truppe austriache, nei pressi di Petervaradino e cominciano l'accerchiamento ma il 5 agosto 1716 furono sconfitti pesantemente. Nel resto dell'anno i Turchi persero il Banato e la fortezza di Temesvar (14 ottobre 1716).\nL'anno successivo, il 16 agosto 1717, sempre per opera del principe Eugenio, Belgrado cadde in mano austriaca. Il 2 luglio 1718 venne firmata la pace di Passarowitz, con la quale l'Austria ottenne, a spese dell'impero ottomano, il Banato, Belgrado e la Serbia settentrionale, la Valacchia ed altri territori circostanti ma l'Impero Ottomano riusc\u00ec a conservare la Morea.\nUna successiva guerra contro la Persia condusse all'occupazione di una parte di nuovi territori ma una rivolta dei giannizzeri, guidata dall'albanese Patrona Halil, che incitarono la popolazione a ribellarsi contro il sovrano in nome delle tradizioni ottomane, port\u00f2 nel 1730 alla deposizione di Ahmed, sostituito dal nipote Mahmud I (1696\u00a0\u2013 1754), nel cui palazzo Ahmed fu confinato fino alla sua morte.\nAhmed e le riforme.\nAhmed tent\u00f2 di attuare riforme che avrebbero portato l'Impero ad un livello culturale ed amministrativo molto vicino a quello delle potenze europee. Favor\u00ec la presenza di insegnanti di filosofia e di scienza provenienti dall'Europa. Nell'ambiente Ottomano, questo tentativo di riforma fu noto come \"periodo dei tulipani\", dal nome del fiore importato dall'Olanda la cui moda era divenuta popolare presso le \"\u00e9lite\" turche, e che simboleggiava lo sforzo di occidentalizzazione promosso dal sultano.\nEgli invi\u00f2 i suoi ambasciatori nei pi\u00f9 vivaci centri di cultura europei affinch\u00e9 apprendessero e riportassero nell'Impero le nuove dottrine umanistiche e scientifiche che andavano diffondendosi in quel periodo. Furono inoltre costruite numerose biblioteche in tutto l'Impero, fra cui una nello stesso palazzo di Topkapi, che ancora oggi porta il nome di Ahmed III.\nNel 1727 Ahmed acconsent\u00ec all'installazione della prima tipografia, essendo stato fino ad allora vietata, nell'impero ottomano, la stampa. La riforma dell'esercito fu invece affidata al generale francese Claude Alexandre, conte di Bonneval, che, dopo aver combattuto sia per la Francia che per l'Austria, offr\u00ec i suoi servigi ad Ahmed III che accett\u00f2, lo nomin\u00f2 pasci\u00e0 e gli affid\u00f2 l'incarico di riformare l'esercito, in particolare l'artiglieria.\nQuesto breve tentativo di recupero dell'antico splendore dell'Impero fu ben presto ostacolato dai Giannizzeri, che vedevano in questo sforzo di modernizzazione un pericolo per la loro privilegiata posizione amministrativa e gerarchica.\nMatrimoni e figli.\nConsorti.\nAhmed ebbe 12 consorti:\nFigli.\nAhmed ebbe quarantacinque figli, di cui quindici, sei figli e nove figlie sono sopravvissuti fino all'et\u00e0 adulta:\nMorte.\nAhmed visse nella Kafes del Palazzo Topkapi per sei anni dopo la sua deposizione, dove si ammal\u00f2 e mor\u00ec il 1 \u00b0 luglio 1736. Fu sepolto nella tomba di sua nonna nel Mausoleo di Turhan Sultan nella Yeni Cami, Istanbul, a Emin\u00f6n\u00fc a Istanbul."}
{"id": "1164680", "revid": "212348", "url": "https://it.wikipedia.org/wiki?curid=1164680", "title": "Gilgit-Baltist\u00e1n", "text": ""}
{"id": "1164683", "revid": "212348", "url": "https://it.wikipedia.org/wiki?curid=1164683", "title": "Gilgit Baltistan", "text": ""}
{"id": "1164685", "revid": "68105", "url": "https://it.wikipedia.org/wiki?curid=1164685", "title": "Algirdas Greimas", "text": ""}
{"id": "1164686", "revid": "212348", "url": "https://it.wikipedia.org/wiki?curid=1164686", "title": "Gilgit Baltist\u00e0n", "text": ""}
{"id": "1164688", "revid": "287204", "url": "https://it.wikipedia.org/wiki?curid=1164688", "title": "53910 Janfischer", "text": ""}
{"id": "1164689", "revid": "599013", "url": "https://it.wikipedia.org/wiki?curid=1164689", "title": "Cort\u00e9s", "text": ""}
{"id": "1164690", "revid": "1305772", "url": "https://it.wikipedia.org/wiki?curid=1164690", "title": "Peugeot Type 82, 92 e 104", "text": "Le Type 82, 92 e 104 erano tre modelli di autovettura di fascia alta prodotte tra il 1906 e il 1908 dalla Casa automobilistica francese Peugeot.\nProfilo.\nNel 1906, la Peugeot introdusse la Type 82, una vettura di fascia alta che doveva riprendere l'eredit\u00e0 della Type 72. In particolare, la Type 82 fu proposta unicamente come cabriolet: era pertanto un'ammiraglia \"a cielo aperto\", una vettura d'alto rango per chi voleva godersi la guida all'aria aperta. La Type 82 era di dimensioni generose per l'epoca: 4.1 m di lunghezza per 1.6 di larghezza, su un telaio dal passo pari a 2.89 m che favoriva l'abitabilit\u00e0 interna. Era equipaggiata con un motore a 4 cilindri da 3706 cm\u00b3 in grado di spingere la vettura a una velocit\u00e0 massima di 78 km/h. Fu prodotta solo nel 1906 in 200 esemplari.\nFu rimpiazzata nel 1907 dalla Type 92, una vettura disponibile in due varianti di carrozzeria, torpedo e spider, le quali identificavano le quattro versioni in cui la Type 92 poteva essere venduta. In particolare, le Type 92 B e D erano quelle disponibili con carrozzeria torpedo, mentre le Type 92 A e C erano quelle disponibili con carrozzeria spider. Quest'ultima era anche pi\u00f9 corta della torpedo, sia nel passo (passato da 2.89 a 2.82 m), sia nella lunghezza complessiva del corpo vettura (da 4.3 a 4 m), in modo da accrescere l'agilit\u00e0 di marcia, la sportivit\u00e0 e la leggerezza. Le Type 92 erano tutte equipaggiate dallo stesso motore montato sulla Type 82 e anche le prestazioni non cambiavano, pur essendo le versioni spider leggermente pi\u00f9 brillanti. Le Type 92 furono prodotte complessivamente fino al 1908 in 527 esemplari: 315 esemplari di versioni B e D e 212 esemplari di versioni A e C.\nLa Type 92 fu affiancata nel 1908 dalla Type 104, una versione a passo decisamente pi\u00f9 corto di quello della Type 92 stessa (si passava dai 2.82 metri della Type 92 A e C ai 2.7 m della Type 104). Anche il motore era diverso, trattandosi di un 4 cilindri di cilindrata leggermente inferiore, pari a 3635\u00a0cm\u00b3. Si trattava comunque di un'auto per persone molto facoltose e anche le prestazioni erano praticamente le stesse. La Type 104 fu prodotta solo nel 1908 in appena 17 esemplari."}
{"id": "1164692", "revid": "68105", "url": "https://it.wikipedia.org/wiki?curid=1164692", "title": "Algirdas J. Greimas", "text": ""}
{"id": "1164696", "revid": "287204", "url": "https://it.wikipedia.org/wiki?curid=1164696", "title": "53285 Mojmir", "text": ""}
{"id": "1164697", "revid": "123123055", "url": "https://it.wikipedia.org/wiki?curid=1164697", "title": "Mandrino", "text": "Il mandrino \u00e8 un dispositivo meccanico, installato su una macchina utensile, che permette di serrare e tenere fermo qualsiasi pezzo in lavorazione nonch\u00e9 di trascinare in rotazione un utensile. \nLe macchine pi\u00f9 comuni dotate di mandrino sono il tornio, la fresatrice, il trapano, la rettificatrice, le affilatrici e la smerigliatrice assiale.\nClassificazione.\nI mandrini possono essere classificati secondo il tipo di costruzione e di tecnologia utilizzata, ad esempio:\nQuest'ultimo viene principalmente utilizzato nelle fresatrici per alte velocit\u00e0 (HSM).\nTipi di autocentranti.\nEsistono autocentranti con serraggio a tre, quattro o sei ganasce (o griffe). Il pi\u00f9 comune \u00e8 utilizzato sui trapani portatili, normalmente pu\u00f2 serrare punte elicoidali con diametro da 1 fino a 13 millimetri. Ci sono poi autocentranti per torni o altre macchine, con 3, 4 o 6 ganasce o griffe. I primi consentono di bloccare centrandoli, pezzi circolari o poligonali con numero di lati divisibile per 3. I mandrini a 4 ganasce vengono utilizzati per il fissaggio di pezzi circolari, a sezione irregolare o poligonale con un numero di lati divisibile per 4. Questi ultimi (autocentranti indipendenti) consentono anche il fissaggio del pezzo con l'asse fuori centro. Infine quelli a 6 griffe sono usati su macchine affilatrici per punte elicoidali.\nModalit\u00e0 di serraggio.\nNegli elettroutensili (trapani, fresatrici) il mandrino serra una punta o altro utensile ed il serraggio avviene manualmente o a mezzo di apposita chiave dentata. Nelle macchine utensili il mandrino pu\u00f2 stringere un utensile o il pezzo da lavorare. Il serraggio (nel caso di mandrino \"autocentrante\") avviene a mezzo di apposite chiavi a sezione quadrata, che agiscono su organi preposti allo spostamento radiale delle griffe. L'azione della chiave su tali organi (simili a viti ma con invito anch'esso a sezione quadrata) provoca la rotazione di un elemento (interno al mandrino stesso) di forma piatta e sul quale \u00e8 incisa una spirale che, con la rotazione del pezzo, provoca il movimento sincrono delle griffe, sicch\u00e9 il pezzo da serrare tra di esse viene automaticamente fermato al centro del mandrino.\nVi sono per\u00f2 tipi di mandrini \"non autocentranti\" nei quali ogni griffa \u00e8 dotata di movimento indipendente al fine di poter fissare il pezzo con il suo asse fuori centro nel caso di particolari tipi di lavorazione (per esempio per le camme)."}
{"id": "1164699", "revid": "287204", "url": "https://it.wikipedia.org/wiki?curid=1164699", "title": "53159 Myslivecek", "text": ""}
{"id": "1164701", "revid": "1989", "url": "https://it.wikipedia.org/wiki?curid=1164701", "title": "Mac address", "text": ""}
{"id": "1164705", "revid": "83531", "url": "https://it.wikipedia.org/wiki?curid=1164705", "title": "Ma che figo sono con Auz Triccaballac", "text": "Ma che figo sono con Auz Triccaballac \u00e8 un album del 2006 di Leone Di Lernia."}
{"id": "1164707", "revid": "17351", "url": "https://it.wikipedia.org/wiki?curid=1164707", "title": "Piaggio P-166", "text": ""}
{"id": "1164710", "revid": "17351", "url": "https://it.wikipedia.org/wiki?curid=1164710", "title": "Piaggio P166", "text": ""}
{"id": "1164712", "revid": "17351", "url": "https://it.wikipedia.org/wiki?curid=1164712", "title": "P166", "text": ""}
{"id": "1164713", "revid": "17351", "url": "https://it.wikipedia.org/wiki?curid=1164713", "title": "P.166", "text": ""}
{"id": "1164715", "revid": "95993", "url": "https://it.wikipedia.org/wiki?curid=1164715", "title": "Kungfu Chang", "text": ""}
{"id": "1164716", "revid": "17351", "url": "https://it.wikipedia.org/wiki?curid=1164716", "title": "P-166", "text": ""}
{"id": "1164719", "revid": "2056951", "url": "https://it.wikipedia.org/wiki?curid=1164719", "title": "Ertugrul Osman V", "text": "\u00c8 stato Capo del Casato della dinastia ottomana.\nBiografia.\nNato nel palazzo di Y\u0131ld\u0131z, ad Istanbul, era il nipote del Sultano Abdul-Hamid II.\nNel 1924, mentre studiava a Vienna, ricevette la notizia che ai membri della casa imperiale degli Ottomani era stato ordinato di lasciare immediatamente il suolo della Turchia.\nIl sultanato era gi\u00e0 stato abolito il 1\u00ba novembre 1922, per\u00f2 era stato permesso a un ramo della famiglia imperiale di mantenere il titolo di Califfo. Ma due anni dopo Mustafa Kemal Atat\u00fcrk decise di abolire anche il califfato e fece mandare in esilio gli ultimi discendenti dell'ex famiglia regnante.\nIn seguito si trasfer\u00ec negli Stati Uniti, sposandosi in seconde nozze (era da tempo vedovo) con Zeynep Tarzi, di trent'anni pi\u00f9 giovane, proveniente dalla Famiglia Reale Afghana.\nDal 1994 \u00e8 divenuto Capo (Sultano) della Casa Imperiale Ottomana, \nHa perci\u00f2 deciso di risiedere sovente in Turchia, stabilendosi a Costantinopoli.\nNon avendo discendenti diretti, ha decretato, in base alle Leggi Dinastiche degli Osmanli, che il suo successore sar\u00e0 il Principe Osman Bayezid, nato nel 1924 a Parigi.\nNella linea di successione seguono quindi i Principi Orhan Efendi, nato nel 1963, e\nYavuz Selim, nato nel 1989.\nIn quanto erede del Califfato Islamico, egli ha ufficialmente esposto il suo approccio programmatico all'Islam.\nA suo avviso la restaurazione del Califfato turco sarebbe la chiave per insediare un Islam moderato che faccia da ponte tra Europa ed Asia.\nIn un'intervista del 2006 disse: \"Se fosse restaurato il nostro Califfato, con sede a Costantinopoli, tutto il mondo ne trarrebbe giovamento\".\nQuando nel 1992 torn\u00f2 per la prima volta a Costantinopoli su esplicito invito del Governo Turco, risiedette nella Residenza Imperiale, il Palazzo di Dolmabah\u00e7e, rifiutando tuttavia la pompa a suo parere eccessiva che gli era stata proposta. Egli infatti, contrariamente ad alcuni dei suoi avi, non \u00e8 particolarmente amante del lusso e delle grandi cerimonie, preferendo bens\u00ec una vita sobria e frugale. Infatti, a New York abitava in un appartamento molto modesto: non solo l'affitto era piuttosto basso (350 dollari al mese, prezzo di favore per aver risieduto in quell'abitazione per molto tempo), ma una volta la moglie fu quasi colpita da un pezzo di intonaco che si era staccato dal soffitto.\nInteressante segnalare che egli mai volle cambiare i suoi documenti d'identit\u00e0 emessi dall'Impero Ottomano, sicch\u00e9 il suo passaporto \u00e8 un \"unicum\" che ha avuto lo speciale permesso di essere utilizzato dalla Turchia nel 2004 e nei decenni precedenti dagli Stati Uniti. Tuttavia, nei suoi ultimi anni, si decise ad accettare il passaporto turco, che utilizz\u00f2 pi\u00f9 volte per tornare ad Istanbul."}
{"id": "1164720", "revid": "117644522", "url": "https://it.wikipedia.org/wiki?curid=1164720", "title": "Rude Awakening (Prong)", "text": "Rude Awakening \u00e8 quinto album in studio del gruppo musicale statunitense Prong, pubblicato nel 1996 dalla Epic Records."}
{"id": "1164721", "revid": "1632387", "url": "https://it.wikipedia.org/wiki?curid=1164721", "title": "Rude Awakening (Megadeth)", "text": " \nRude Awakening \u00e8 un doppio \"best-live\" CD che la thrash metal band statunitense Megadeth ha pubblicato nel 2002."}
{"id": "1164724", "revid": "773636", "url": "https://it.wikipedia.org/wiki?curid=1164724", "title": "Pieve di Santa Maria a Spaltenna", "text": "La pieve di Santa Maria a Spaltenna \u00e8 un edificio religioso che si trova a Gaiole in Chianti.\nStoria.\nLa localit\u00e0 di Spaltenna \u00e8 ricordata fino dal 1030 in alcune pergamene della badia di Coltibuono. A Spaltenna fu trasferita la pieve di San Pietro in Avenano (1102-1110), che prese il nome di Santa Maria a Spaltenna e fu trasformata in pieve \"munita\". La chiesa di San Pietro in Avenano mantenne questo nome fino al 1153 quando, nella bolla di Anastasio IV al vescovo di Fiesole, essa veniva citata dal papa come pieve di Santa Maria a Spaltenna.\nA fianco della pieve c'\u00e8 la fattoria, ristrutturata . La fattoria con i locali monastici, beni posseduti da molte chiese, era un \"beneficio\" ambito dalle famiglie pi\u00f9 ricche dell'epoca, che cercavano di averne il possesso: Santa Maria a Spaltenna divenne propriet\u00e0 dei Ricasoli, gi\u00e0 proprietari anche dei terreni e della fattoria della pieve di San Polo in Rosso.\nArchitettura ed arte.\n\u00c8 una chiesa romanica, con tre navate ed un'abside. Le sue mura e la torre campanaria sono costituite da filaretti di pietra alberese di colore cinerino. La facciata ha un'apertura rettangolare."}
{"id": "1164729", "revid": "124473285", "url": "https://it.wikipedia.org/wiki?curid=1164729", "title": "Pietro Domenico Olivero", "text": "Biografia.\nIl pittore torinese Pietro Domenico Olivero (o Ollivero) \u00e8 ormai riconosciuto maestro nell'ambito della pittura bambocciante italiana della prima met\u00e0 del Settecento e a lui si deve una fedele immagine della societ\u00e0 torinese dell'epoca. Olivero ha infatti delineato, con grazia malinconica e pensosa, con partecipe ed umana trepidazione, le folle e i luoghi della Torino settecentesca, consegnandoci una preziosa testimonianza della civilt\u00e0 piemontese del suo tempo, testimonianza assolutamente primaria anche nell'ambito di studi collegati alla storia dell'arte: sulla societ\u00e0, sui costumi e la moda, sugli usi, i ceti e la cucina.\nOggetto di approfonditi studi storici ed artistici nel corso degli ultimi anni, Olivero ha rivelato un retroterra culturale costituito da intensi studi di pittura: soprattutto sull'arte fiamminga, che a Torino fu particolarmente gradita dalla corte e dai collezionisti privati. \nI molti documenti ritrovati sull'Olivero (l'atto di nascita, l'atto di morte, il testamento e molti documenti da lui personalmente sottoscritti lo registrano con tale nome che appare pertanto quello da adottare) hanno anche permesso di ricostruire in modo abbastanza chiaro la sua non facile vicenda umana. \nIl pittore nasce nel 1679 a Torino da una modesta famiglia di origine ligure; viene al mondo storpio di entrambe le gambe per via di una lussazione congenita delle anche, che gli render\u00e0 per tutta la vita la deambulazione assai penosa e che lo costringer\u00e0 a camminare sempre appoggiato al bastone; la malattia gli impedir\u00e0 lo sviluppo degli arti inferiori trasformandolo in un nano con il corpo sviluppato normalmente e le gambe ripiegate. Nonostante la grave disgrazia, allora senza cure, e accompagnata da scarse risorse economiche, Pietro Domenico non si scoraggia; cresce di \"umor lieto e gioviale\" ed \u00e8 fin da giovinetto assai intelligente e riflessivo. Dotato di spiccata vena ironica (gli strali delle sue invettive erano, secondo i biografi, assai penetranti), esorcizza la malattia ritraendosi in molti dipinti, a volte allegro e spensierato, a volte assorto e meditabondo, sempre per\u00f2 osservatore o partecipe di eventi.\nPrecocemente inclinato alla pittura, \u00e8 protetto da Vittorio Amedeo II che lo consiglia di dedicarsi a soggetti aulici. Olivero tuttavia preferisce aggirarsi per le strade e le piazze di Torino \"piene di popolo\": \"pascolo pi\u00f9 dilettevole per la sua immaginazione\" I primi documenti di pagamento per opere artistiche eseguite per i Savoia datano 1712. Da recenti ricerche, il pittore risulta gi\u00e0 ben attivo alla fine del Seicento, con uno stile formato ed inconfondibile: un suo dipinto firmato e datato 1698 \u00e8 prossimo allo stile di Peter Van Laer, detto \"il Bamboccio\".\nPittore assai amato e stimato dalla Corte e dalla nobilt\u00e0 piemontese, Olivero lavora ininterrottamente fino al termine della vita (1755), realizzando una vastissima quantit\u00e0 di opere.\nSi onora dell'amicizia dei potenti di Torino: il Marchese di Ormea, primo ministro del re, non esita a chiamarlo \"amico\" ed ama discutere con lui delle cose correnti per averne il \"savio giudizio\"; tutte le domeniche lo invita a pranzo nel suo splendido palazzo torinese, nel quale colleziona centinaia di quadri preziosi, fra cui molti proprio dell'Olivero. Il primo pittore di corte - il raffinato e colto Claudio Francesco Beaumont (1694-1766) - lo stima e lo presenta pubblicamente come il migliore artista d'Italia nel suo genere pittorico.\nL'influsso di Olivero si \u00e8 esercitato durevolmente fin quasi alla fine del Settecento su molti pittori piemontesi, tuttavia pochi sono quelli di cui \u00e8 provato per via documentaria un tirocinio presso di lui o comunque un rapporto diretto. Oltre a Giovanni Michele Graneri (1708-1762), lepido autore di bambocciate e di scene di vita torinese, per via documentaria \u00e8 stato dimostrato che Angela Maria Pittetti (1690 circa-1763), detta Palanca, nota pittrice di bambocciate, fu sua allieva ed amica fin dal 1711. Tra gli artisti che ne subirono maggiormente l'influenza, possono essere ricordati Angelo Vacca senior e Carlo Pascale d\u2019Illonza."}
{"id": "1164730", "revid": "158286", "url": "https://it.wikipedia.org/wiki?curid=1164730", "title": "Hashomer Hatsair", "text": ""}
{"id": "1164733", "revid": "6923", "url": "https://it.wikipedia.org/wiki?curid=1164733", "title": "Patrizia Giugno", "text": "Biografia.\nVenne scoperta da Corrado, che la volle con s\u00e9 nella trasmissione di piazza \"Rally canoro\". Le fece poi fare un provino per la RAI, il che le permise di debuttare su Rai 1 (allora Rete 1) il 2 ottobre 1977 nella seconda edizione (la prima a colori) del programma \"Domenica in...\", come valletta di Corrado stesso.\nSostitu\u00ec la valletta della prima edizione, la romagnola Dora Moroni, impegnata in una tourn\u00e9e musicale con il suo gruppo musicale e che sarebbe rientrata nelle ultime 13 puntate del programma, poco prima del drammatico incidente d'auto nel quale rimase gravemente ferita 4 mesi dopo la morte di Patrizia.\nLa Giugno interpret\u00f2 la sigla della trasmissione, \"In ascensore\", che venne anche pubblicata in 45 giri.\nIn seguito venne sostituita dall'olandese Isabella Goldman, e cominci\u00f2 a ricevere diverse proposte nell'ambiente dello spettacolo: sembrava la nascita di una promettente carriera ma poco pi\u00f9 avanti, il 19 marzo 1978, durante un'esibizione come cantante in un teatro, svenne dopo avere iniziato l'esecuzione del brano \"Guarda che luna\" di Fred Buscaglione, accasciandosi a terra senza pi\u00f9 riprendere i sensi.\nTrasportata d'urgenza in ospedale, le venne diagnosticata una grave trombosi alla carotide, che non le lasci\u00f2 scampo, uccidendola a soli 21 anni il 25 marzo."}
{"id": "1164743", "revid": "1543377", "url": "https://it.wikipedia.org/wiki?curid=1164743", "title": "Peugeot Type 83 e 93", "text": "Le Type 83 e 93 erano due autovetture di fascia alta prodotte tra il 1906 ed il 1907 dalla Casa automobilistica francese Peugeot.\nProfilo.\nErano due limousine di spiccata vocazione familiare, in grado di fornire un elevato livello di comfort per l'epoca unito a motorizzazioni relativamente potenti (sempre per l'epoca). Si poneva quindi in una fascia di mercato decisamente alta, quasi da vettura di lusso, ben al di sopra delle gi\u00e0 costose Peugeot Type 82, 92 e 104. Erano caratterizzate dal medesimo telaio e da ingombri identici ed erano entrambe equipaggiate da un 4 cilindri da 6371 cm\u00b3 di cilindrata. Le dimensioni erano generose per l'epoca, con una lunghezza di 4.2 m. La Type 83 fu prodotta nel 1906 in 71 esemplari, mentre la Type 93 che la sostitu\u00ec fu prodotta in 164 esemplari."}
{"id": "1164745", "revid": "1718925", "url": "https://it.wikipedia.org/wiki?curid=1164745", "title": "Chiesa di San Mois\u00e8", "text": "La chiesa di San Mois\u00e8 \u00e8 un edificio religioso della citt\u00e0 di Venezia, situato nel sestiere di San Marco. Poco distante vi sorgeva l'omonimo storico teatro d'opera, il teatro San Mois\u00e8.\nStoria.\nSecondo le cronache antiche, l'edificio originale sarebbe stato eretto nel tardo VIII secolo dalle famiglie degli Artigeri e degli Scoparii ed era inizialmente intitolato a San Vittore. Il Sansovino riporta l'anno 796, senza tuttavia basarsi su una fonte sicura. Sin dall'inizio sembra essere divenuta parrocchiale, ma notizie esplicite sui pievani si hanno solo dal XII secolo\nNel 947 la chiesa fu riedificata da Mois\u00e8 Valier e per sua volont\u00e0 fu consacrata al personaggio biblico di cui portava il nome. La chiesa fu ancora ricostruita nel 1105, dopo il noto incendio che aveva devastato Venezia, e infine nel 1632.\nNel 1810, a causa degli editti napoleonici, la parrocchia fu soppressa e venne inglobata a San Marco. La parrocchia di San Mois\u00e8 fu ricostituita nel 1967 quando la basilica venne riservata al capitolo patriarcale. Il suo attuale territorio comprende le chiese officiate di Santa Maria del Giglio (rettoriale), San Fantin (vicariale) e Santa Croce degli Armeni, dove si svolge il rito armeno-cattolico.\nDescrizione.\nFacciata.\nLa facciata fu realizzata nel 1668 grazie al finanziamento dei fratelli Vincenzo ( ducati) e Girolamo Fini ( ducati) che, secondo le loro volont\u00e0, furono effigiati su due busti posti sopra gli ingressi laterali. Il progetto \u00e8 del padovano Alessandro Tremignon, fratello dell'allora parroco Andrea.\nAspramente criticata da Pietro Selvatico, che la defin\u00ec \u00abculmine d'ogni architettonica follia, sregolatezza di una meschina mente a cui manca l'ingegno della distribuzione e dell'armonia nelle parti\u00bb, l'opera \u00e8 in effetti costituita da elementi cos\u00ec diversi tra loro, priva di coordinazione. D'altro canto, l'insieme risulta in qualche modo armonizzato grazie all'impiego di due ordini, che ne hanno smorzato lo sviluppo verso l'altro, e l'utilizzo di campiture meno rilevate, tra cui la liscia superficie del timpano, nel quale compare solo lo stemma della famiglia Fini.\nInterni.\nSi devono sempre al Tremignon anche l'altare della Nativit\u00e0 di Maria (commissionatagli dalla Confraternita dei Ciechi nel 1670) e l'altare maggiore (costruito tra il 1685 e il 1688). Quest'ultimo \u00e8 ornato dalle sculture di Enrico Merengo, mentre lo sfondo pittorico con angeli \u00e8 del pittore veneziano Michelangelo Morlaiter; il paliotto in bronzo reca la \"Deposizione\" concepita nel 1633 da Niccol\u00f2 Roccatagliata e dal figlio Sebastiano.\nTra gli altri dipinti \u00e8 possibile ammirare la \"Lavanda dei piedi\" del Tintoretto, un\"Ultima cena\" attribuita a Palma il Giovane, e due importanti opere di Girolamo Brusaferro: la \"Sommersione del Faraone\" (1706) e l\"Elevazione della Croce\" (1727).\nLa navata centrale ospita la lapide del finanziere scozzese John Law, che fond\u00f2 la Compagnia d'Occidente finalizzata allo sviluppo della valle del Mississippi e che si ritir\u00f2 a vivere a Venezia negli ultimi anni di vita, dopo aver subito una serie di rovesci finanziari.\nAnche nella sagrestia si trovano opere di Michelangelo Morlaiter: \"San Matteo\", \"San Vincenzo Ferrari\", \"San Carlo Borromeo\"."}
{"id": "1164747", "revid": "53669", "url": "https://it.wikipedia.org/wiki?curid=1164747", "title": "The Descent", "text": ""}
{"id": "1164751", "revid": "339392", "url": "https://it.wikipedia.org/wiki?curid=1164751", "title": "Chiesa di Santa Maria (Pieve Asciata)", "text": ""}
{"id": "1164754", "revid": "93556", "url": "https://it.wikipedia.org/wiki?curid=1164754", "title": "Armoriale dei comuni dell'Eure-et-Loir", "text": "Questa pagina contiene le armi (stemma e blasonatura) dei comuni dell'Eure."}
{"id": "1164756", "revid": "1776051", "url": "https://it.wikipedia.org/wiki?curid=1164756", "title": "Shimpu", "text": "Shimpu \u00e8 una lettura alternativa e pi\u00f9 solenne dei caratteri sinogiapponesi che formano la parola Kamikaze. In Giappone questa lettura formale \u00e8 sovente preferita per indicare l'espressione \"vento divino\". Queste parole diedero il nome ai corpi dell'aviazione del Sol Levante adibiti a missioni suicide negli ultimi periodi della Guerra del Pacifico, durante la Seconda guerra mondiale. La diffusione del termine \"kamikaze\" a scapito di \"shimpu\" \u00e8 probabilmente dovuta ai militari nipponici di leva nell'esercito degli Stati Uniti."}
{"id": "1164758", "revid": "1442080", "url": "https://it.wikipedia.org/wiki?curid=1164758", "title": "Silvia Tognoloni", "text": "\u00c8 nota soprattutto per avere prestato la voce ad Angelina Jolie in ', ', \"Original Sin\", \"Amore senza confini\", \"L'ombra del potere - The good shepherd\"; tra le altre attrici doppiate Jennifer Connelly in \"Le avventure di Rocketeer\", \"Innocenza infranta\", \"Hot Spot - Il posto caldo\", Jennifer Grey in \"Dirty Dancing\" e in \"Lover's Knot\", Lisa Bonet ne \"I Robinson\".\nHa inoltre doppiato vari personaggi di telenovelas, ed \u00e8 nota soprattutto per aver prestato la sua voce ad una delle attrici pi\u00f9 rappresentative del genere, Grecia Colmenares, in ben dieci telenovelas (tra cui un ridoppiaggio).\nNel doppiaggio di animazione ha dato la voce a Clara in \"Heidi\", a Reika Sanjo in \"Daitarn 3\" a Sayaka Yumi in \"Grande Mazinga\" a Jun Kazama in \"Tekken - The Animation\" a Taru Nanba in \"Hurricane Polimar\", a Re-l Mayer in \"Ergo Proxy\", a Luna in \"Kyashan il ragazzo androide\"."}
{"id": "1164768", "revid": "773636", "url": "https://it.wikipedia.org/wiki?curid=1164768", "title": "Pieve di Santa Cristina (Lilliano)", "text": "La pieve di Santa Cristina \u00e8 una chiesa romanica situata a Lilliano, nel comune di Castellina in Chianti, in provincia di Siena.\nStoria.\nLa localit\u00e0 \"Ligliano\" \u00e8 ricordata fin dal 10 agosto 998 quando venne donata, dal marchese Ugo di Toscana, alla badia di Marturi; la prima testimonianza sulla pieve risale invece ad un diploma dell'8 settembre 1139 in cui tale Baroncello di Tegrima da Rencine dona delle terre a Bernardo abate della abbazia a Isola.\nIl territorio della pieve era spezzato dalla diocesi di Fiesole, che possedeva la vicina pieve di San Leonino in Conio, e che, insieme alla pieve di Sant'Agnese, costituivano una sorta di enclave senese in pieno territorio fiorentino-fiesolano. Un'altra testimonianza risale al 20 aprile 1189 quando risulta tra le chiese battesimali confermate da papa Clemente III al vescovo di Siena Bono.\nL'essere territorialmente separata dalla diocesi di Siena la pose nelle mire di Firenze fino a che, con il lodo di Poggibonsi pronunciato il 4 giugno 1203, il podest\u00e0 di Poggibonsi dichiar\u00f2 che il piviere di Lilliano passava sotto il controllo fiorentino. Alla fine del XIII secolo la situazione economica della chiesa non era florida, aveva solo 4 chiese suffraganee che producevano un reddito modesto. Per tutti questi motivi anche l'edificio della pieve \u00e8 sempre stato molti semplice e privo di fronzoli.\nIn epoca rinascimentale venne privata del titolo di pieve e, come conferma, durante la visita apostolica del 13 agosto 1573, l'arcivescovo di Firenze Antonio Altoviti la un\u00ec allo spedale di Santa Maria Nuova di Firenze (\"ad ecclesiam etiam accessit parrocchialem S. Cristinae de Lilliano senensis diocesis, et dominii florentini, unitam hospitali S. Mariae Novae de Florentia\"), del quale rimane in facciata lo stemma in stile robbiano.\nNel 1592 venne inserita nella nuova diocesi di Colle Val d'Elsa e a quell'epoca risultava di patronato regio. Nel XVII secolo la navata fu interamente ricostruita, venne aggiunto il campanile a vela e la facciata venne sopraelevata. Rimase di propriet\u00e0 dello spedale fino al 1779. Poi la propriet\u00e0 pass\u00f2 ai Pozzesi e, nel 1923, ai Berlingieri.\nArchitettura e patrimonio artistico.\nLa chiesa presenta una struttura ad aula unica coperta a tetto.\nDella sua origine romanica conserva la bella facciata a filaretto di pietra alberese, unica parte originale dell'edificio che per il resto risale ad interventi di rifacimento.\nL'interno conserva dipinti neomedievali del senese Aldo Marzi (polittico neogotico con \"Sant'Elisabetta d'Ungheria e Sant'Andrea\", 1943; \"Madonna del Rosario\", 1950) e del fiorentino Aldo Ongaro (tavola neoquattrocentesca con \"Santa Cristina e storie della sua vita\", 1960).\nAlla sua sinistra si eleva la chiesa della Compagnia, da cui proviene una \"Madonna del Rosario tra i Santi Domenico e Francesco\" di scuola senese del XVII secolo, attualmente in deposito presso la Pinacoteca Nazionale di Siena."}
{"id": "1164769", "revid": "287204", "url": "https://it.wikipedia.org/wiki?curid=1164769", "title": "51983 Honig", "text": ""}
{"id": "1164777", "revid": "1437331", "url": "https://it.wikipedia.org/wiki?curid=1164777", "title": "Laser a elio-neon", "text": "Il laser a elio-neon, detto anche laser HeNe, \u00e8 un piccolo tipo di laser a gas. \nI laser HeNe hanno molti usi industriali e scientifici e sono spesso impiegati in dimostrazioni di ottica in laboratorio. Nel loro funzionamento normale operano ad una lunghezza d'onda di 632,8 nm, nella parte rossa dello spettro visibile.\nFunzionamento.\nIl mezzo di amplificazione del laser, come suggerisce il nome, \u00e8 una miscela di gas elio e neon in proporzioni che vanno da 5:1 a 20:1, contenuti in un tubo di vetro a una pressione variabile a seconda della grandezza del tubo stesso, grosso modo pari a 50 Pa per centimetro di lunghezza del risuonatore contenuto nel tubo di vetro.\nL'energia della fonte di pompaggio del laser deriva da una scarica elettrica di circa 1000V fra un anodo e un catodo posti agli estremi del tubo di vetro, e con correnti variabili da 5 a 100 milliampere nel funzionamento normale ad onda continua.\nLa cavit\u00e0 ottica del laser \u00e8 costituita di solito da uno specchio altamente riflettente a una estremit\u00e0 e di un accoppiatore (specchio semiriflettente) all'altra estremit\u00e0, con una trasmissivit\u00e0 verso l'esterno dell'1% circa. I laser a elio-neon sono in genere piccoli, con tubi laser da 15 a 50\u00a0cm e potenze ottiche in uscita da 1 a 100 milliwatt.\nIl fenomeno laser inizia in questo tipo di dispositivo con la collisione degli elettroni con gli atomi di elio: questi eccitano l'elio e lo portano dallo stato fondamentale agli stati eccitati 23S1 e 21S0, metastabili e a lunga vita. Gli atomi eccitati di elio collidono poi con quelli di neon cedendo loro l'energia ricevuta e portando gli elettroni del neon nello stato 3s2. Questo a causa di una coincidenza dei livelli energetici fra gli atomi di elio e quelli di neon.\nQuesto processo \u00e8 sintetizzato nella seguente equazione di reazione:\ndove (*) rappresenta uno stato eccitato e \u0394E \u00e8 la piccola differenza di energia fra gli stati energetici dei due atomi, dell'ordine di 0,05 eV o 387\u00a0cm\u22121, che \u00e8 fornita dall'energia cinetica.\nIl numero di atomi di neon che entra in stato di eccitazione cresce con il procedere delle collisioni con gli atomi di elio, causando alla fine una inversione di popolazione; l'emissione spontanea, stimolata dalle transizioni fra gli stati 3s2 e 2p4, causa alla fine l'emissione di luce laser della canonica lunghezza d'onda di 632,82\u00a0nm. Dopodich\u00e9, avviene un rapido decadimento dallo stato 2p allo stato fondamentale 1s: poich\u00e9 il livello superiore del neon satura con correnti pi\u00f9 alte e quello inferiore varia linearmente con la corrente, i laser HeNe sono costretti a generare potenze molto piccole, pena la perdita dell'inversione di popolazione.\nLunghezza d'onda.\nAnche se per consuetudine si riferisce che la lunghezza d'onda del laser HeNe \u00e8 632\u00a0nm, in realt\u00e0 il valore esatto in aria \u00e8 632.816\u00a0nm, per cui sarebbe pi\u00f9 corretto dire 633\u00a0nm; ai fini del calcolo dell'energia dei fotoni sarebbe invece preferibile usare la lunghezza d'onda nel vuoto, 632.991\u00a0nm.\nL'esatta lunghezza d'onda di funzionamento cade entro 0.002\u00a0nm da questo valore, e varia con la temperature per effetto della dilatazione termica della cavit\u00e0 di vetro. Esistono versioni stabilizzate di laser HeNe che permettono di mantenere stabile la lunghezza d'onda a meno di 2 parti su 1012 per mesi e anni di funzionamento ininterrotto del laser.\nCon un'appropriata scelta degli specchi della cavit\u00e0 \u00e8 possibile far funzionare i laser HeNe anche su frequenza diverse da quella classica: esistono infatti transizioni fra stati anche nell'infrarosso, a lunghezze d'onda di 3.39 \u00b5m e 1.15\u00a0\u00b5m, ed una variet\u00e0 di transizioni nello spettro visibile, comprese verde (543.5\u00a0nm, il cosiddetto laser GreeNe), una gialla (594\u00a0nm) e una arancione (612\u00a0nm). La normale lunghezza d'onda rossa a 633\u00a0nm ha un guadagno minore delle altre, soprattutto delle linee a 1.15\u00a0\u00b5m e 3.39\u00a0\u00b5m, ma queste si possono sopprimere usando degli specchi rivestiti apposta per non riflettere luce di quella lunghezza d'onda.\nLa banda di guadagno del laser HeNe \u00e8 dominata dall'allargamento Doppler, ed \u00e8 molto stretta: circa 1.5\u00a0GHz per la transizione laser a 633\u00a0nm su un singolo modo longitudinale. \nUtilizzi.\nLa visibilit\u00e0 del fascio laser e le sue eccellenti qualit\u00e0 di coerenza spaziale lo rendono una sorgente molto utile per olografia e come luce di riferimento per la spettroscopia. \u00c8 anche uno dei sistemi di test per la definizione del metro campione. \nStoria.\nPrima dell'invenzione dei piccoli ed economici diodi laser, i tubi laser elio-neon venivano usati nei lettori di codici a barre. Il laser HeNe fu anche il primo laser a gas, costruito da Ali Javan, William Bennet Jr. e Donald Herriot ai laboratori Bell, che nel 1960 raggiunse l'emissione in onda continua sulla lunghezza d'onda di 1,15\u00a0\u00b5m."}
{"id": "1164779", "revid": "773636", "url": "https://it.wikipedia.org/wiki?curid=1164779", "title": "Canonica di San Lorenzo a Mello", "text": "La canonica di San Lorenzo a Mello \u00e8 una chiesa romanica che si trova nel comune di Gaiole in Chianti.\nAll'interno essa presenta una navata senza abside e un arco trasversale che divide la zona presbiterale dalla canonica. A lato dell'arco ci sono due teste zoomorfe, una \u00e8 un peduccio che rappresenta un torello.\nLe mura esterne sono rivestite in filaretti di pietra alberese."}
{"id": "1164783", "revid": "11792", "url": "https://it.wikipedia.org/wiki?curid=1164783", "title": "Esperimento della goccia d'olio", "text": ""}
{"id": "1164787", "revid": "406204", "url": "https://it.wikipedia.org/wiki?curid=1164787", "title": "Acad\u00e9mie Royale des Sciences", "text": ""}
{"id": "1164794", "revid": "125816446", "url": "https://it.wikipedia.org/wiki?curid=1164794", "title": "Doggystyle", "text": "Doggystyle \u00e8 l'album d'esordio del rapper statunitense Snoop Dogg. \u00c8 stato pubblicato nel 1993 dalle case discografiche Death Row Records e Interscope Records. Con questo album d'esordio Snoop Dogg ha venduto 7 milioni di copie, il suo maggiore successo di vendite.\n\u00c8 considerato uno degli album pi\u00f9 importanti nel panorama hip hop, nonch\u00e9 uno dei pi\u00f9 influenti, in quanto \u00e8 stato uno dei primi album a presentare il G-funk.\nTracce.\n1. Bathtub - 1:50 \n2. G Funk (Intro) - 2:24 \n3. Gin and Juice - Daz Dillinger - 3:31\n4. Tha Shiznit - 4:40\n5. Lodi Dodi - Nancy Fletcher - 5:01\n6. Murder Was the Case - Daz Dillinger - 3:38\n7. Serial Killa - Tha Dogg Pound &amp; The Doc - 3:32 \n8. Who Am I (What's My Name)? - 4:06\n9. For All My Niggaz And Bitches - The Lady Of Rage &amp; Tha Dogg Pound - 4:43\n10. Ain\u2019t No Fun (If The Homies Can\u2019t Have None) - Kurupt, Warren G &amp; Nate Dogg - 4:06\n11. Doggy Dogg World - Tha Dogg Pound &amp; The Dramatics - 5:38 \n12. G'n And Hustlaz - 4:35\n13. Pump Pump - Lil-malik - 4:39\nCover.\nLa canzone \"Lodi Dodi\" \u00e8 una cover del pezzo di Slick Rick \"La Di Da Di\". Il primo ritornello, che qui \u00e8 cantato da Nanci Fletcher, e che in \"La Di Da Di\" \u00e8 presente solo nella versione \"full version\" (cantato dallo stesso Slick), \u00e8 invece un'interpolazione (preso) dalla versione della canzone \"A Taste Of Honey\" di Sukiyaki"}
{"id": "1164796", "revid": "1964823", "url": "https://it.wikipedia.org/wiki?curid=1164796", "title": "La Berrichonne de Ch\u00e2teauroux", "text": "La Berrichonne de Ch\u00e2teauroux, o pi\u00f9 semplicemente Ch\u00e2teauroux, \u00e8 una societ\u00e0 calcistica francese della citt\u00e0 di Ch\u00e2teauroux, situata nel dipartimento dell'Indre nella regione Centro. Il club milita nel Championnat National.\nStoria.\n\"La Berrichonne de Ch\u00e2teauroux\" venne fondata nel 1883 come polisportiva inizialmente per praticare atletica. Il settore calcio nacque venti anni pi\u00f9 tardi, nel 1903. Nel 1935 la societ\u00e0 si fuse con l'altra squadra calcistica della citt\u00e0, l\"'A.S.Ch\u00e2teauroux\".\nIl club ottiene il primo successo di rilievo nel 1950 con la salita nel Championnat de France Amateurs sotto l'abile guida di G\u00e9rard Woczniak. Dopo una retrocessione ed una risalita nel CFA, gli anni '60 vedono la crescita della squadra che si toglie molte soddisfazioni come la vittoria del girone ovest di CFA nel 1964 e del girone di centro nel 1966. Il 1970 vede approdare la \"Berri\" (diminutivo con cui \u00e8 chiamata la societ\u00e0) in seconda divisione, dove rester\u00e0 per quindici stagioni prima di collezionare una doppia retrocessione. Siamo a met\u00e0 degli anni '80 e la squadra \u00e8 in crisi; dall'inferno dei campionati inferiori riesce ad uscire agli inizi degli anni '90, con il ritorno nella Ligue 2 e la ristrutturazione del club che \u00e8 diviso in due settori, uno professionistico e uno dilettantistico.\nNel 1993 la riforma dei campionati \u201cagevola\u201d la retrocessione in terza serie ma \u00e8 solo una breve parentesi perch\u00e9 l'anno successivo ottiene nuovamente la promozione in Ligue 2 vincendo pure il titolo di Campione di Francia di National. Sono gli anni di Patrick Mboma. Da matricola, la squadra rossobl\u00f9 termina una bella stagione al 5\u00ba posto condita dal raggiungimento dei quarti di finale sia in Coppa di Francia che in Coppa di Lega.\nLa \"Berri\" diventa una splendida realt\u00e0 del calcio francese, arrivando ad ottenere, nella stagione 1996-1997, la sua prima e storica promozione nel massimo campionato dopo essersi classificata al primo posto in Ligue 2. L'avventura in prima divisione dura per\u00f2 una stagione soltanto e si conclude con la retrocessione.\nTra alti (due quinti posti nel 2003 e nel 2005) e bassi, la societ\u00e0 \u00e8 al suo decimo campionato consecutivo in Ligue 2. Da ricordare in questo periodo la conquista della finale in Coppa di Francia del 2004, storico approdo del club in una competizione internazionale, la Coppa UEFA 2004/2005, dove per\u00f2 fu eliminata al primo turno.\nNel campionato di Ligue 2 2014-2015 la squadra si qualifica penultima, venendo dunque retrocessa in Championnat National. Dopo il quarto posto ottenuto nel 2015-2016, che significa promozione mancata per tre punti, nel 2016-2017 la squadra vince il National, tornando in Ligue 2 per la stagione 2017-2018. La stagione in seconda divisione viene conclusa con un ottimo 9\u00ba posto con 60 punti, a sole 5 lunghezze dal quinto posto occupato dal , valido per un posto ai playoff.\nOrganico.\nRosa 2021-2022.\n\"Aggiornata al 26 agosto 2021.\"\nRosa 2020-2021.\n\"Aggiornata al 6 settembre 2020.\"\nRosa 2019-2020.\n\"Aggiornata al 30 ottobre 2019.\"\nRosa 2018-2019.\nAggiornata al 3 settembre 2018.\nRosa 2017-2018.\nAggiornata al 2 settembre 2017.\nRosa 2016-2017.\nAggiornata al 31 gennaio 2017.\nRosa 2015-2016.\n\"Rosa aggiornata al 2 marzo 2016\"\nRosa 2014-2015.\n\"Rosa aggiornata al 24 marzo 2015\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nStadio.\nLo stadio dove lo \"Ch\u00e2teauroux\" gioca le proprie gare casalinghe \u00e8 il \"Gaston-Petit\", che deve il nome ad un vecchio sindaco della citt\u00e0 nonch\u00e9 grandissimo tifoso del club.\nInaugurato nel 1964, \u00e8 stato ingrandito nel 1997 in seguito alla promozione della \"Berri\" in Ligue 1. La sua capienza \u00e8 di 17072 spettatori.\nGiocatori famosi.\nFlorent Malouda"}
{"id": "1164797", "revid": "767487", "url": "https://it.wikipedia.org/wiki?curid=1164797", "title": "Ai confini del mondo", "text": "Ai confini del mondo (\"The Edge of the World\") \u00e8 un film del 1937 diretto da Michael Powell.\nProduzione.\nPowell bas\u00f2 il suo soggetto sulla storia vera dell'evacuazione di trentasei persone dall'isola di Saint Kilda, al largo della costa occidentale della Scozia avvenuta il 29 agosto 1930.\nIl film fu prodotto dalla Joe Rock Productions e venne girato a Foula nelle isole Shetland. Le riprese durarono quattro mesi, nell'estate del 1936, quasi tutte in esterno. Alla produzione era stato negato il permesso di girare a Saint Kilda, che si trova nelle Ebridi e dove, attualmente, si parla gaelico mentre a Foula gli abitanti parlano una lingua norrena.\nDistribuzione.\nDistribuito dalla British Independent Exhibitors' Distributors, il film fu presentato a Londra il 6 luglio 1937, uscendo poi nelle sale britanniche il 10 gennaio 1938. Ne fu fatta una riedizione distribuita nel Regno Unito dalla New Realm Pictures nel dicembre 1940 in una versione di 62 minuti.\nSequel.\nNel 1978 Powell gir\u00f2 il documentario \"Ritorno ai confini del mondo\" nei luoghi del film assieme a parte del cast originale."}
{"id": "1164799", "revid": "113169303", "url": "https://it.wikipedia.org/wiki?curid=1164799", "title": "2 (cifra)", "text": "La cifra 2 \u00e8 il segno generalmente utilizzato in matematica, o pi\u00f9 in generale nella scrittura occidentale, per rappresentare il numero 2 o altri concetti da questo derivati, come accade, per esempio, nell'indicare il secondo elemento di un'elencazione.\nLa grafia odierna \u00e8 molto dissimile da quella originariamente usata dai latini \u00abII\u00bb, \u00e8 completamente di derivazione indo-arabica ed \u00e8 sostanzialmente scritta, in ogni contesto allo stesso modo, ci\u00f2 nonostante si rileva presso la maggior parte delle colture, specialmente antiche, ad utilizzare per rappresentare il numero due lo stratagemma di affiancare due stanghette di egual misura, in diversi orientamento, anche se quello preminente \u00e8 verticale.\nEvoluzione grafica.\nIl sistema pi\u00f9 semplice e veloce per segnare due elementi durante una enumerazione, e senz'altro quello di creare un segno aggiuntivo accanto a quello gi\u00e0 usato per segnare il primo elemento, componendo di fatto una rappresentazione del numero secondo uno schema additivo, del genere 1 + 1 (e in effetti nella maggior parte si ottiene mediante raddoppio del simbolo che rappresenta l'uno); svariati esempi se ne possono rintracciare nelle pitture rupestri, e pi\u00f9 recente nella numerazione romana.\nCifra indo-arabica.\nCome tutte le cifre indo-arabica oggi utilizzate la loro grafia originaria ha subito nei secoli diversi cambiamenti.\nDiversamente dai latini la cifra originaria nella scrittura in indiana era composta da due linee parallele poste orizzontalmente (come un odierno uguale \u00ab=\u00bb), e tutt'oggi similmente \u00e8 raffigurato il numero due in cinese e giapponese. I primi segni dell'incurvata giungono con i Gupta, che inoltre li orienteranno diagonalmente, e a volte, si limiteranno soltanto a scrivere quella superiore come un piccolo archetto sopra una linea diritta; forse da questa seconda composizione, probabilmente per sveltirne la scrittura, i Nagari prenderanno ad unirle configurando una sorta di Phi (\u03c6) stilizzata e inclinata, ma dandovi gi\u00e0 una stilizzazione in cui \u00e8 riconoscibile l'odierna scrittura.\nFurono gli arabi in ultimo a conferirgli la forma odierna, riportando orizzontalmente quel che residuava della linea inferiore e a mantenere curva ma unita quella superiore, ed esigenze tipografiche hanno poi fatto tutto il resto.\nGrafie attuali.\nLa grafia del \u00ab 2 \u00bb non \u00e8 l'unica utilizzata nel mondo; un discreto numero di alfabetiparticolarmente delle lingue del sub continente indiano e del sud est asiaticoutilizzano delle grafie differenti."}
{"id": "1164800", "revid": "1005847", "url": "https://it.wikipedia.org/wiki?curid=1164800", "title": "M.S.I.", "text": ""}
{"id": "1164803", "revid": "92723", "url": "https://it.wikipedia.org/wiki?curid=1164803", "title": "Massimo D'Azeglio", "text": ""}
{"id": "1164812", "revid": "125886790", "url": "https://it.wikipedia.org/wiki?curid=1164812", "title": "Ry\u014dko Hirosue", "text": ""}
{"id": "1164813", "revid": "4175", "url": "https://it.wikipedia.org/wiki?curid=1164813", "title": "Daniella Rush", "text": "Biografia.\nHa fatto il proprio ingresso nel mondo del porno dopo aver lavorato in sex club nell'Europa dell'est; accanto ad altre attrici ceche come Monica Sweetheart, Lea De Mae e Sylvia Saint, Daniella Rush fece parte della prima leva di porno star provenienti dall'Est Europa che contribuirono a determinare rilevanti cambiamenti stilistici dei film per adulti statunitensi.\nCome molte compatriote, Daniella Rush ha mantenuto il proprio aspetto naturale, evitando di ricorrere a mastoplastiche, tatuaggi o piercing eccessivi e grotteschi.\nUna delle prime scene interpretate da Daniella Rush si trova nel film \"World Sex Tour #19\", dove era oggetto di penetrazioni sia da Lexington Steele sia da Mark Davis, in una performance estrema che si concludeva con la doppia penetrazione finale.\nUn'altra performance particolarmente significativa di Daniella risale al 2000 quando, durante un episodio del film \"Matador 3\" per la produzione della Private Media Group, fu oggetto di doppia penetrazione anale, performance all'epoca assai rara nel cinema porno europeo.\nLe performance di Daniella includono: foto solo, sesso lesbo, sesso anale e, spesso, sesso interrazziale.\nIl sito IAFD segnala come Daniela Rush abbia partecipato ad almeno 138 film porno; di questi non meno di 59 includono scene di sesso anale.\nStudente in medicina ai tempi dell'attivit\u00e0 pornografica, rimase paralizzata nel 2002 a causa di un incidente stradale che le procur\u00f2 danni alla colonna vertebrale; terminati gli studi consegu\u00ec l'abilitazione a medico generico e lavora in ospedale a Praga."}
{"id": "1164816", "revid": "45927", "url": "https://it.wikipedia.org/wiki?curid=1164816", "title": "I (cifra)", "text": ""}
{"id": "1164822", "revid": "984922", "url": "https://it.wikipedia.org/wiki?curid=1164822", "title": "Coccolia", "text": "Coccolia (\"La Cucl\u00ec\" in romagnolo) \u00e8 una frazione del comune di Ravenna, appartenente alla circoscrizione di Roncalceci. Gli abitanti sono 425.\nL'abitato si configura come un paese a sviluppo lineare articolato principalmente sulla statale 67 Tosco-Romagnola tra le citt\u00e0 di Ravenna e Forl\u00ec ed \u00e8 situato in prossimit\u00e0 del confine col comune della stessa Forl\u00ec.\nIl nome Coccolia \u00e8 probabilmente una derivazione del termine latino medievale \"acola\" che indicava una conca paludosa. Il termine Coccolia \u00e8 attestato con scarse variazioni fin dal 1098: \"Caucolia\", \"Caucholia\", \"Cocoliae\".\nLa parrocchia (intitolata all'Immacolata Concezione) appartiene al vicariato ravennate della diocesi di Forl\u00ec-Bertinoro.\nFra il 1883 e il 1929 la vicina Longana era servita da una fermata sulla tranvia Forl\u00ec-Ravenna che percorreva l'argine sinistro del fiume Ronco e rappresent\u00f2 all'epoca un importante strumento di sviluppo economico della zona."}
{"id": "1164827", "revid": "1099637", "url": "https://it.wikipedia.org/wiki?curid=1164827", "title": "Classifiche del campionato italiano di pallacanestro", "text": "L'elenco delle classifiche del campionato italiano di pallacanestro comprende i tornei a carattere nazionale disputati sin dal 1920.\nCampionati maschili.\nPrimo livello.\n1920 |\n1921 |\n1922 |\n1923 |\n1924 |\n1925 |\n1926 |\n1927 |\n1928 |\n1930 |\n1931 |\n1932 |\n1933 |\n1934 |\n1935 |\n1935-36 |\n1936-37 |\n1937-38 |\n1938-39 |\n1939-40 |\n1940-41 |\n1941-42 |\n1942-43 |\n1944 | 1945 |\n1945-46 |\n1946-47 |\n1947-48 |\n1948-49 |\n1949-50 |\n1950-51 |\n1951-52 |\n1952-53 |\n1953-54 |\n1954-55\n1955-56 |\n1956-57 |\n1957-58 |\n1958-59 | \n1959-60 |\n1960-61 |\n1961-62 |\n1962-63 |\n1963-64 |\n1964-65\n1965-66 |\n1966-67 |\n1967-68 |\n1968-69 |\n1969-70 |\n1970-71 |\n1971-72 |\n1972-73 |\n1973-74\n1974-75 | \n1975-76 | \n1976-77 | \n1977-78 | \n1978-79 |\n1979-80 | \n1980-81 | \n1981-82 | \n1982-83 | \n1983-84 | \n1984-85 | \n1985-86 | \n1986-87 | \n1987-88 | \n1988-89 | \n1989-90 | \n1990-91 | \n1991-92 | \n1992-93 | \n1993-94 | \n1994-95 | \n1995-96 | \n1996-97 | \n1997-98 | \n1998-99 | \n1999-00 | \n2000-01\n2001-02 |\n2002-03 |\n2003-04 |\n2004-05 |\n2005-06 |\n2006-07 |\n2007-08 |\n2008-09 |\n2009-10 |\n2010-11 |\n2011-12 |\n2012-13 |\n2013-14 |\n2014-15 |\n2015-16 |\n2016-17 |\n2017-18 |\n2018-19 |\n2019-20 |\n2020-21 |\n2021-22\nSecondo livello.\n1931 |\n1932 |\n1933 |\n1934 |\n1935 |\n1936 |\n1936-37\n1937-38 |\n1938-39 |\n1939-40 |\n1940-41 |\n1941-42 |\n1942-43 |\n1944 | 1945 | 1946 | 1947 |\n1947-48 |\n1948-49 |\n1949-50 |\n1950-51 |\n1951-52 |\n1952-53 |\n1953-54 |\n1954-55\n1955-56 |\n1956-57 |\n1957-58 |\n1958-59 |\n1959-60 |\n1960-61 |\n1961-62 |\n1962-63 |\n1963-64 |\n1964-65\n1965-66 |\n1966-67 |\n1967-68 |\n1968-69 |\n1969-70 |\n1970-71 |\n1971-72 |\n1972-73 |\n1973-74\n1974-75 |\n1975-76 |\n1976-77 |\n1977-78 |\n1978-79 |\n1979-80 |\n1980-81 | \n1981-82 |\n1982-83 |\n1983-84 |\n1984-85 |\n1985-86 | \n1986-87 |\n1987-88 |\n1988-89 |\n1989-90 |\n1990-91 |\n1991-92 |\n1992-93 |\n1993-94 |\n1994-95 |\n1995-96 |\n1996-97 |\n1997-98 |\n1998-99 |\n1999-00 |\n2000-01\n2001-02 |\n2002-03 |\n2003-04 |\n2004-05 |\n2005-06 |\n2006-07 |\n2007-08 |\n2008-09 |\n2009-10 |\n2010-11 |\n2011-12 |\n2012-13\n2013-14\n2014-15 |\n2015-16 |\n2016-17 |\n2017-18 |\n2018-19 |\n2019-20 |\n2020-21 |\n2021-22\nTerzo livello.\n1931 |\n1932 |\n1933 |\n1934 |\n1935 |\n1936\n1948-49 |\n1949-50 |\n1950-51 |\n1951-52 |\n1952-53 |\n1953-54 |\n1954-55\n1955-56 |\n1956-57 |\n1957-58 |\n1958-59 |\n1959-60 |\n1960-61 |\n1961-62 |\n1962-63 | \n1963-64 |\n1964-65\n1965-66 | \n1966-67 | \n1967-68 | \n1968-69 | \n1969-70 | \n1970-71 | \n1971-72 | \n1972-73 | \n1973-74\n1974-75 | \n1975-76 | \n1976-77 | \n1977-78 | \n1978-79 | \n1979-80 | \n1980-81 | \n1981-82 | \n1982-83 | \n1983-84 | \n1984-85 | \n1985-86\n1986-87 | \n1987-88 | \n1988-89 | \n1989-90 | \n1990-91 | \n1991-92 | \n1992-93 | \n1993-94 | \n1994-95 | \n1995-96 | \n1996-97 | \n1997-98 | \n1998-99 | \n1999-00 | \n2000-01 | \n2001-02 | \n2002-03 | \n2003-04 | \n2004-05 | \n2005-06 | \n2006-07 | \n2007-08\n2008-09 |\n2009-10 |\n2010-11\n2011-12 |\n2012-13\n2013-14\n2014-15 |\n2015-16 |\n2016-17 |\n2017-18 |\n2018-19 |\n2019-20 |\n2020-21 |\n2021-22\nQuarto livello.\n1974-75 |\n1975-76 |\n1976-77 |\n1977-78 |\n1978-79 |\n1979-80\n2011-12 |\n2012-13 | \n2013-14\n2014-15\nSerie C regionale dal 2019\nCampionati femminili.\nPrimo livello.\n1930 | \n1931 | \n1932 | \n1933 | \n1934 | \n1935 | \n1935-36 | \n1936-37 | \n1937-38 | \n1938-39 | \n1939-40\n1940-41 | \n1941-42 | \n1942-43 |\n1945-46 | \n1946-47 |\n1947-48 | \n1948-49 | \n1949-50 | \n1950-51 | \n1951-52 | \n1952-53 | \n1953-54 | \n1954-55 | \n1955-56 | \n1956-57 | \n1957-58 | \n1958-59 | \n1959-60 | \n1960-61 | \n1961-62 | \n1962-63 | \n1963-64 | \n1964-65 | \n1965-66 | \n1966-67 | \n1967-68 | \n1968-69 | \n1969-70 | \n1970-71 | \n1971-72 | \n1972-73 | \n1973-74 | \n1974-75 | \n1975-76 | \n1976-77 | \n1977-78 | \n1978-79 | \n1979-80\n1980-81 | \n1981-82 | \n1982-83 | \n1983-84 | \n1984-85 | \n1985-86 | \n1986-87 | \n1987-88 | \n1988-89 | \n1989-90 | \n1990-91 | \n1991-92 | \n1992-93 | \n1993-94 | \n1994-95 | \n1995-96 | \n1996-97 |\n1997-98 | \n1998-99 | \n1999-00 | \n2000-01 | \n2001-02 | \n2002-03 | \n2003-04 | \n2004-05 | \n2005-06 | \n2006-07 | \n2007-08 |\n2008-09 |\n2009-10 |\n2010-11 |\n2011-12 |\n2012-13 |\n2013-14 |\n2014-15 |\n2015-16 |\n2016-17 |\n2017-18 |\n2018-19 |\n2019-20 |\n2020-21 |\n2021-22\nSecondo livello.\n1935\n1950-51 | \n1951-52 | \n1952-53 |\n1953-54 | \n1954-55 | \n1955-56 | \n1956-57 | \n1957-58 | \n1958-59 | \n1959-60 | \n1960-61 | \n1961-62 | \n1962-63 | \n1963-64 | \n1964-65 | \n1965-66 | \n1966-67 | \n1967-68 | \n1968-69 |\n1969-70 | \n1970-71 | \n1971-72 | \n1972-73 | \n1973-74 | \n1974-75 | \n1975-76 | \n1976-77 | \n1977-78 | \n1978-79 | \n1979-80\n1980-81 | \n1981-82 | \n1982-83 | \n1983-84 | \n1984-85 | \n1985-86 | \n1986-87 | \n1987-88 | \n1988-89 | \n1989-90 | \n1990-91 | \n1991-92 | \n1992-93 | \n1993-94\n1994-95 | \n1995-96 | \n1996-97 | \n1997-98\n1998-99 | \n1999-00 | \n2000-01 | \n2001-02 | \n2002-03 | \n2003-04 | \n2004-05 | \n2005-06 | \n2006-07 | \n2007-08 |\n2008-09 |\n2009-10 |\n2010-11 |\n2011-12 |\n2012-13 |\n2013-14 |\n2014-15 |\n2015-16 |\n2016-17 |\n2017-18 |\n2018-19 |\n2019-20 |\n2020-21 |\n2021-22\nTerzo livello.\n1984-85 |\n1985-86 |\n1994-95 |\n1995-96 |\n1996-97 |\n1997-98\n2012-13 |\n2013-14 |\n2014-15"}
{"id": "1164833", "revid": "173469", "url": "https://it.wikipedia.org/wiki?curid=1164833", "title": "Isabella d'Aviz (1503-1539)", "text": "Biografia.\nIsabella era la secondogenita e figlia maggiore di re Manuele I del Portogallo e della sua seconda moglie, l'infanta Maria di Castiglia e Aragona. Il nome di battesimo le fu dato in onore della nonna materna, Isabella I di Castiglia, e della zia Isabella, principessa delle Asturie, che era stata la prima coniuge del padre.\nNel 1521 Manuele I mor\u00ec, lasciando la corona nelle mani del figlio, Giovanni III il Pio. La diplomazia tra i due regni della penisola iberica determinarono una duplice unione ispano-portoghese: dapprima, nel 1522 fu concordato il matrimonio tra Giovanni III e Caterina d'Austria, sorella di Carlo I, re di Spagna, e imperatore col nome di Carlo V.\nMatrimonio.\nNel 1526 fu data in sposa a Carlo V, suo cugino di primo grado per parte di madre. Le nozze furono celebrate l'11 marzo a Siviglia.\nPrima di avviarsi al talamo nuziale, la coppia era solita, fin dalla prima volta, assistere a una messa.\nProfondamente religiosa, paziente, fedele e intelligente, Isabella era oggetto di adorazione da parte del marito, sebbene egli avesse numerose amanti e altrettanti figli illegittimi.\nIl matrimonio quindi, sebbene nascesse da esigenze prettamente politiche, fu molto felice.\nL'imperatore inoltre, essendo costretto a lunghi periodi di assenza dalla Spagna per provvedere al governo degli altri suoi vasti possedimenti, soleva lasciare le redini del governo del regno alla moglie. Isabella viveva aspettando il ritorno di Carlo, svolgendo gli incarichi di governo con dedizione e dando alla luce i figli.\nLa sovrana fu considerata una delle grandi bellezze del suo tempo e la sua effigie \u00e8 stata immortalata da pittori come Tiziano o Leone Leoni.\nMorte.\nIn seguito alle complicazioni derivanti dall'ultimo parto, Isabella non riusc\u00ec a riprendersi e mor\u00ec dieci giorni dopo.\nIl decesso gett\u00f2 Carlo in uno stato di profondo dolore. Il re si ritir\u00f2 nel monastero di Santa Maria de la Sisla e non si rispos\u00f2 mai pi\u00f9.\nDiscendenza.\nIsabella e Carlo ebbero cinque figli:"}
{"id": "1164838", "revid": "86341", "url": "https://it.wikipedia.org/wiki?curid=1164838", "title": "Pellegrinaggio Macerata-Loreto", "text": "Il pellegrinaggio Macerata-Loreto \u00e8 un pellegrinaggio cattolico a piedi da Macerata a Loreto che nasce nel 1978, anno dell'elezione di Giovanni Paolo II.\n\u00c8 un giovane insegnante di religione di Macerata, don Giancarlo Vecerrica (oggi vescovo emerito), a proporlo come gesto di ringraziamento alla Madonna al termine dell'anno scolastico. Nel 1978 parteciparono poco pi\u00f9 di trecento persone, negli anni successivi si assiste ad un eccezionale aumento delle presenza, fino a superare i 65.000 delle ultime edizioni. Nell'edizione del 2008 si sono superate le 80.000 presenze.\nCirca met\u00e0 dei pellegrini proviene dalle Marche, i restanti raggiungono Macerata da tutta Italia e, ormai, anche da varie parti d'Europa (Belgio, Spagna, Portogallo, ex-Jugoslavia, Albania, Svizzera, Germania, ecc.): associazioni e movimenti ecclesiali partecipano in modo fattivo, offrendo testimonianza di grande unit\u00e0 e comunione. Molti sono anche i volontari che contribuiscono all'organizzazione, articolata in vari servizi: d'ordine, tecnico, sanitario, di assistenza mobile, ecc.\nIl pellegrinaggio inizia nella sera del sabato immediatamente seguente la fine delle lezioni scolastiche e per la Diocesi di Macerata \u00e8 tra le iniziative pi\u00f9 importanti dell'anno.\nIl percorso riprende un cammino mariano di antichissima tradizione, si prolunga per 28 km ed \u00e8 guidato attraverso un sistema di comunicazione radio. Fino al 1992 il luogo di partenza era fissato all'interno dello Sferisterio; dall'anno successivo si scelse di partire dallo Stadio Helvia Recina del capoluogo.\nIl cammino si articola in quattro parti:\nDopo l'arrivo alla piazza della Basilica di Loreto, i pellegrini recitano l'atto di consacrazione alla Madonna e ricevono la benedizione con l'acqua lustrale.\nL'annuncio del pellegrinaggio viene ogni anno dato in occasione dell'accensione del fal\u00f2 della Festa della Venuta, nella piazza principale di Macerata.\nIl pellegrinaggio \u00e8 promosso da Comunione e Liberazione in collaborazione con movimenti ecclesiali, parrocchie e gruppi. Il 19 giugno 1993 il pellegrinaggio ha avuto il grande dono della presenza di Giovanni Paolo II, che ha celebrato la Santa Messa prima del cammino notturno e in quella occasione ha consegnato la Croce ai giovani con un gesto solenne che ogni anno si ripete prima della conclusione della Santa Messa."}
{"id": "1164839", "revid": "212348", "url": "https://it.wikipedia.org/wiki?curid=1164839", "title": "Longana (Ravenna)", "text": "Longana \u00e8 una frazione del comune di Ravenna, nell'omonima provincia; amministrativamente fa parte della circoscrizione di Roncalceci.\nDescrizione.\nIl centro abitato ha una popolazione di 108 persone, mentre nel territorio della frazione vivono 450 abitanti.\nL'abitato, a sviluppo lineare, \u00e8 distribuito lungo la statale 67 Tosco-Romagnola.\nLa parrocchia (intitolata a sant'Apollinare) appartiene al vicariato Ravennate della diocesi di Forl\u00ec-Bertinoro, quest'ultima facente parte dell'Arcidiocesi di Ravenna-Cervia.\nMonumenti.\nLa chiesa parrocchiale \u00e8 un'antica pieve di cui si hanno notizie dal 1079. \u00c8 costruita sopra una pi\u00f9 antica cappella edificata sul luogo che la tradizione identifica come quello della prima sepoltura del santo. Si tratta di un edificio a navata unica, rettangolare, che ha subito vari rimaneggiamenti nel corso dei secoli, fra cui l'abbattimento dell'abside e lo spostamento della porta d'ingresso: ora infatti l'ingresso della chiesa \u00e8 rivolto verso la strada SS 67, mentre l'ingresso originario era sul lato opposto della chiesa, dove \u00e8 tuttora visibile il vecchio portale murato.\nInfrastrutture e trasporti.\nFra il 1883 e il 1929 Longana era servita da una fermata sulla tranvia Forl\u00ec-Ravenna che percorreva l'argine sinistro del fiume Ronco e rappresent\u00f2 all'epoca un importante strumento di sviluppo economico della zona."}
{"id": "1164841", "revid": "287204", "url": "https://it.wikipedia.org/wiki?curid=1164841", "title": "Marco Silio Messalla", "text": "Messalla fu console suffetto nel 193, da maggio a giugno. Ricevette l'annuncio da parte di Settimio Severo, che si stava muovendo verso Roma, che gli assassini del suo predecessore Pertinace dovevano essere messi agli arresti. Il Senato, durante un incontro richiesto da Messalla, dispose la condanna a morte di Didio Giuliano, la proclamazione di Severo a imperatore, e la divinizzazione di Pertinace.\n\u00c8 possibile, ma non certo, che il Silio Messalla condannato a morte dall'imperatore Eliogabalo nel 218 fosse il console del 193."}
{"id": "1164842", "revid": "2102801", "url": "https://it.wikipedia.org/wiki?curid=1164842", "title": "Console suffetto", "text": "Console suffetto () denota un caso speciale del consolato romano, vale a dire un console eletto nel corso dell'anno e quindi in carica solo per pochi mesi.\nStoria della carica.\nNella Roma repubblicana, se un magistrato si dimetteva o moriva prima della fine del suo mandato, veniva sostituito da un \"suffectus\" (\"sufficere\" significa \"rimpiazzare\" in latino, cfr. \"suffectus in Lucretii locum M.Horatius Pulvillus\" in Livio, 2, 8, 4), che rimaneva in carica per il tempo rimanente. Al tempo della Repubblica romana, una tale situazione era eccezionale.\nQuesto cambi\u00f2 quando il Consolato perse fondamentalmente la sua importanza come strumento per la conquista della guida dello stato. Dal momento che l'assunzione del consolato equivaleva alla cooptazione nel ceto dei nobili, la carica rimase molto popolare anche dopo la sua decadenza e la fine della \"res publica\" libera: per i senatori ci\u00f2 che importava era non tanto diventare console, quanto essere un ex-console (\"consolare\") e gli imperatori sapevano come usare questo fatto a loro vantaggio.\nNel periodo imperiale consoli suffetti subentravano ai consoli ordinari dopo sei, quattro o due mesi di esercizio della carica, e questo portava ad avere in un solo anno pi\u00f9 coppie di consoli. Quest'usanza divenne particolarmente frequente durante i primi anni dei regni di Domiziano (r. 81-96) e Traiano (r. 98-117). Ma anche in altre occasioni, la maggior parte dei senatori che arrivarono al consolato poterono raggiungerlo solo grazie alla carica di \"Consul suffectus\"; esempi noti sono lo storico Tacito, lo scrittore Plinio il Giovane, il filosofo Seneca e il successivo imperatore Settimio Severo. Il \"Consolato Ordinario\", che iniziava il 1 gennaio di ogni anno, era sempre ancora la carica pi\u00f9 prestigiosa. In linea di principio, tuttavia, tutti i consoli - tra cui i suffetti - acquisivano il titolo di \"consolare\" dopo la fine del loro mandato e potevano assumere posizioni consone a questo rango - come la prefettura o il governatorato nelle provincie senatoriali d'Asia o d'Africa.\nFino al tempo di Traiano anche il secondo e il terzo consolato suffetto davano diritto al titolo di consolare. Fino all'epoca dell'imperatore Settimio Severo (r. 193-211) i consoli suffetti nell'uso ufficiale erano ancora eponimi (ad esempio nei diplomi militari l'anno veniva datato col loro nome). Dall'inizio del terzo secolo, gli atti ufficiali vennero invece di nuovo datati solo secondo i due primi consoli, cio\u00e8 quelli ordinari. Quando, qualche decennio dopo, il rango consolare non era pi\u00f9 un requisito di ingresso per posti importanti, il Consolato Suffetto, non avendo pi\u00f9 alcuna funzione, perse molta della sua reputazione, mentre il consolato ordinario pot\u00e9 mantenere il suo prestigio. Tuttavia \"Consules suffecti\" esistettero ancora nella tarda antichit\u00e0.\nQuei Consoli suffetti, i quali furono assegnati ad anni in carica chiaramente determinati, possono essere ricavati dall'elenco dei consoli romani."}
{"id": "1164843", "revid": "212348", "url": "https://it.wikipedia.org/wiki?curid=1164843", "title": "Isabella di Portogallo", "text": ""}
{"id": "1164852", "revid": "74801", "url": "https://it.wikipedia.org/wiki?curid=1164852", "title": "Robert Ranulph Marett", "text": "Esponente della scuola evolutiva Britannica, si \u00e8 occupato di etnologia religiosa.\nFu allievo e successore di Tylor a Oxford, aveva modificato la scala evolutiva della religione concepita dal suo maestro.\nNel 1900, esponeva la sua teoria, che identificava nel mana melanesiano il prototipo di tutte le entit\u00e0 trascendentali in cui l'uomo ha posto le sue credenze.\nEgli contestava a Tylor la priorit\u00e0 dell'animismo come forma primordiale di religiosit\u00e0, a favore di un \"preanimismo\" nel quale sarebbe prevalsa la credenza in una \"forza\" impersonale diffusa e permeante tutte le cose esistenti, anche se con diversi gradi di presenza e concentrazione. Questa forza soprannaturale, rappresentata molto bene dal mana melanesiano, ma simile al \"wakanda\" degli Sioux, secondo Marett avrebbe costituito la base generale di tutte le credenze religiose e di tutte le pratiche magiche delle societ\u00e0 preistoriche.\nHa lavorato presso un sito paleolitico (La cotte de St Brelade) dal 1910 al 1914, riuscendo a rintracciare resti di un luogo abitato dall'uomo di Neanderthal.\nDivenne rettore del Exeter College di Oxford, dove insegn\u00f2 Antropologia Sociale. Tra il 1929 e il 1930 fu suo allievo l'etnologo e folklorista italiano Giuseppe Cocchiara."}
{"id": "1164853", "revid": "404449", "url": "https://it.wikipedia.org/wiki?curid=1164853", "title": "Pilastro (Ravenna)", "text": "Pilastro \u00e8 un paese della provincia di Ravenna (RA) ed appartenente alla circoscrizione di Roncalceci.\nGeografia fisica.\nPilastro \u00e8 situato nel forese ravennate, a sud del capoluogo dal quale dista circa 15\u00a0km. Si sviluppa principalmente lungo la provinciale 34, che da Roncalceci porta a Filetto.\nOrigini del nome.\nIl nome Pilastro deriva dalla presenza di un capitello votivo a forma di piccolo pilastro il quale, sorgeva in prossimit\u00e0 dell'antica chiesa, ora scomparsa, di San Giovanni in Vetreta documentata dal 1181 al 1567.\nEconomia.\nPrevale l'agricoltura e secondariamente il commercio."}
{"id": "1164858", "revid": "6923", "url": "https://it.wikipedia.org/wiki?curid=1164858", "title": "Linea della Rosa", "text": ""}
{"id": "1164859", "revid": "767487", "url": "https://it.wikipedia.org/wiki?curid=1164859", "title": "Liquido (gruppo musicale)", "text": "I Liquido sono stati un gruppo musicale tedesco formato ad Heidelberg nel 1996 da Wolfgang Schr\u00f6dl (voce, chitarra e tastiere), Tim Eiermann (voce e chitarra), Wolle Maier (batteria) e Stefan Schulte-Holthaus (basso).\nStoria del gruppo.\nIl primo album.\nLa band fu fondata a Heidelberg in Germania nel 1996 da Tim Eiermann e Wolle Maier, due membri dei Pyogenesis. La prima realizzazione del gruppo fu una demo del brano \"Narcotic\", uscita nel luglio del 1997 con la loro etichetta Seven Music. Il gruppo firm\u00f2 un contratto con la Virgin Records, pubblicando l'omonimo album \"Liquido\" nel corso del 1999: il tour europeo di quell'anno segn\u00f2 il tutto esaurito e contemporaneamente \"Narcotic\" si aggiudic\u00f2 diversi dischi di platino in gran parte dell'Europa. In aprile l'album ottenne il disco d'oro in Germania, e i singoli \"Doubledecker\" e \"Clicklesley\" entrarono nei primi posti delle classifiche nazionali. Furono fra i gruppi musicali che vendettero pi\u00f9 copie in Germania durante il 1999, ed entrarono in classifica anche in Asia ed Australia.\n\"At the Rocks\".\nIl secondo album \"At the Rocks\", uscito nel 2000, entr\u00f2 nelle Top 20 di molti paesi europei, e i singoli \"Made in California\" e \"Play Some Rock\" riscossero un grande successo; quest'ultimo singolo rest\u00f2 nella Offizielle Deutsche Charts per pi\u00f9 di dieci settimane. In questo periodo i Liquido iniziarono a riscuotere consensi in Sud America, e al tempo stesso il secondo tour europeo port\u00f2 la band nei festival pi\u00f9 famosi d'Europa. Inoltre, il gruppo vinse svariati premi, tra cui i RSH Gold, gli Echo Award, i Comet Award e gli Amadeus Award. \"Narcotic\" viene giudicata come la seconda migliore canzone di tutti i tempi da Delta Radio di Amburgo subito dopo \"Stairway to Heaven\" dei Led Zeppelin.\n\"Alarm! Alarm!\".\nIl quartetto trascorse quasi tutto il 2001 a scrivere i nuovi pezzi e a suonare in festival europei. Il loro terzo album \"Alarm! Alarm!\", prodotto nuovamente da O.L.A.F. Opal, usc\u00ec nel 2002 e include canzoni che segnano una virata verso il rock progressivo, come \"Take Off Go Far\", \"Just a Boy\", \"Stay with Me\" e \"Why Are You Leaving\", canzone che appare nel film \"Knallharte Jungs\" di Bernd Eichinger. Seguono altri contributi musicali per la colonna sonora del lungometraggio statunitense \"Igby Goes Down\" e per spot cinematografici e televisivi in Germania ed all'estero. Alla fine del 2002 i Liquido avevano venduto complessivamente pi\u00f9 di due milioni di album in tutto il mondo.\nIl 2003 vide concludersi il rapporto dei Liquido con la Virgin. La band cambi\u00f2 sia management che agenzia, e, durante il 2004, trov\u00f2 anche una nuova etichetta, la Nuclear Blast. Il periodo successivo all'album \"Alarm! Alarm!\" viene sfruttato dai singoli componenti del gruppo per sviluppare i loro numerosi progetti solisti come LSD Underground (Wolle), The Prophet's Project (Wolfgang), My Early Mustang (Wolle &amp; Tim) e Cages (Stefan e Wolfgang), oltre alla realizzazione di una raccolta di successi chiamata \"The Essential\".\n\"Float\".\nA fine estate 2004 cominciano le registrazioni di \"Float\", prodotto per la prima volta dal gruppo stesso. Il primo singolo \"Ordinary Life\", scritto da Wolfgang Schr\u00f6dl, ottenne un successo internazionale: il suo video fu interamente girato a Berlino. L'album sanc\u00ec la popolarit\u00e0 dei Liquido ed in particolare il singolo \"Ordinary Life\" divent\u00f2 un tormentone radiofonico in molti territori europei.\n\"Zoomcraft\" e lo scioglimento.\nL'ultimo album \"Zoomcraft\" viene pubblicato nel marzo del 2008, preceduto dal singolo \"Gameboy\".\nLa band annunci\u00f2 il proprio scioglimento il 27 gennaio 2009 sul proprio sito, a causa di divergenza di obiettivi fra i membri. Nel breve comunicato (pubblicato in inglese e tedesco) vennero annullati anche i futuri eventi in programma, annunciando che il loro ultimo concerto insieme si era tenuto a Torgau il 13 settembre 2008."}
{"id": "1164861", "revid": "110157", "url": "https://it.wikipedia.org/wiki?curid=1164861", "title": "Coppa dell'Europa Centrale 1933", "text": "La Coppa dell'Europa Centrale 1933 fu la 7\u00aa edizione della Coppa Mitropa e si tenne dal 21 giugno all'8 settembre 1933.\nFu vinta dall' FK Austria che si impose nella doppia finale contro gli Italiani dell'AS Ambrosiana Inter con un 4-3 complessivo (1-2 e 3-1).\nI migliori marcatori della competizione furono gli Italiani Raimundo Orsi (Juventus FC) e Giuseppe Meazza (AS Ambrosiana Inter), il cecoslovacco Franti\u0161ek Kloz (AC Sparta Praha) e l'Austriaco Matthias Sindelar (FK Austria).\nLa formula, come quella dell'edizione precedente, previde due club ciascuno da Austria, Cecoslovacchia, Italia e Ungheria e incontri a eliminazione diretta di andata e ritorno.\nNella semifinale d'andata tra FK Austria e Juventus FC (3-0) le reti sono segnate da Matthias Sindelar al 3' e al 52' e da Viktor Spechtl al 89'."}
{"id": "1164862", "revid": "155634", "url": "https://it.wikipedia.org/wiki?curid=1164862", "title": "Legadue 2006-2007", "text": "Il campionato di Legadue di pallacanestro maschile 2006-07 \u00e8 stato il sesto organizzato dalla FIP.\n\u00c8 iniziato il 1\u00ba ottobre 2006 ed \u00e8 terminato il 22 aprile 2007. Alla fine della stagione regolare la Nuova Sebastiani Basket Rieti, prima classificata, \u00e8 promossa nel campionato di Serie A 2007-2008. Le squadre classificate dal secondo al nono posto della stagione regolare hanno disputato i play-off promozione e la Scavolini-Gruppo Spar Pesaro, dopo aver battuto l'Edimes Pavia, \u00e8 stata promossa nel campionato di Serie A 2007-2008. Le ultime due, Zarotti Imola e Cimberio Novara, retrocedono in Serie B1. Dopo la rinuncia della Viola Reggio Calabria, Imola \u00e8 stata ripescata in LegaDue."}
{"id": "1164864", "revid": "339392", "url": "https://it.wikipedia.org/wiki?curid=1164864", "title": "Campionato italiano maschile di pallacanestro 2007", "text": ""}
{"id": "1164869", "revid": "339392", "url": "https://it.wikipedia.org/wiki?curid=1164869", "title": "Campionato italiano femminile di pallacanestro 2007", "text": ""}
{"id": "1164874", "revid": "729019", "url": "https://it.wikipedia.org/wiki?curid=1164874", "title": "Athos Ammannato", "text": "Biografia.\nNacque a Roma l\u201911 novembre 1911, figlio di Valentino e Ines, e dopo aver frequentato il Collegio Militare di Roma nell\u2019ottobre 1931 entr\u00f2 nella Regia Accademia Aeronautica di Caserta, Corso Leone, da cui usc\u00ec con il grado di sottotenente pilota il 6 settembre 1934. Con l\u2019avvicinarsi dello scoppio della Guerra d'Etiopia chiese, di essere assegnato ai reparti di volo operanti in Africa Orientale Italiana nel corso partecipando attivamente alle operazioni belliche dal dicembre 1935 all'aprile 1936. Per le azioni di guerra svolte in questo teatro operativo fu decorato con una Medaglia d\u2019argento al valor militare. Rimase in colonia anche dopo il termine delle ostilit\u00e0, partecipando alle grandi operazioni di polizia coloniale fino al marzo 1937, venendo decorato con una Medaglia di bronzo al valor militare.\nRientrato in Patria, qualche tempo dopo part\u00ec per combattere nella guerra di Spagna, dove si distinse nuovamente tanto da essere decorato con una seconda Medaglia d\u2019argento al valor militare.\nLa campagna in Africa settentrionale.\nDopo l'entrata in guerra dell'Italia, avvenuta il 10 giugno 1940, gli venne affidato il comando della 235\u00aa squadriglia appartenente al 60\u00ba Gruppo del 41\u00ba Stormo Bombardamento Terrestre, allora al comando del colonnello Enrico Pezzi, ed equipaggiata con i bombardieri Savoia-Marchetti S.79 Sparviero inizialmente basata a Gela in Sicilia. Durante il corso delle prima operazioni belliche, tra cui la battaglia di Punta Stilo, fu decorato con la terza Medaglia d'argento al valor militare. Nell'ottobre del 1940 lo Stormo si rischier\u00f2 in Africa settentrionale dapprima presso l'aeroporto di Benina, poi su quello di Castelbenito, in seguito presso l'aeroporto di Tmimi a 100\u00a0km ad ovest di Tobruk.\nNel corso della sua permanenza in Africa settentrionale partecip\u00f2 a missioni di bombardamento sia per il supporto all'offensiva italiana iniziale che si arrest\u00f2 a Marsa Matruh, ma soprattutto oper\u00f2 per il contrasto alla controffensiva inglese della fine del 1940 che con la 6\u00aa Divisione australiana nel corso dell'Operazione Compass quasi distrusse la decima armata italiana.\nIl 20 febbraio 1941, di ritorno da una missione, la sua squadriglia ebbe l\u2019ordine di rientrare in Italia. Decollato dal campo d\u2019aviazione di Zavia, il suo aereo cadde in mare colpito da un fulmine mentre sorvolava il golfo di Napoli, nel Mediterraneo centrale, causando la morte di tutto l\u2019equipaggio. Per onorarne il coraggio fu decretata la concessione della Medaglia d'oro al valor militare alla memoria.\nOltre che una via di Roma, al capitano Athos Ammannato \u00e8 stato intitolato il 1\u00ba maggio 1971 il 41\u00ba Stormo dell'Aeronautica Militare.\nLa famiglia di Ammannato.\nDopo la morte del capitano Athos Ammannato, gli succedette nel comando della 235\u00aa Squadriglia il fratello Aramis Ammannato. Il padre di entrambi era un bersagliere maestro di scherma anche del principe Umberto di Savoia e battezz\u00f2 i suoi tre figli Athos, Aramis e Porthos come i tre moschettieri del romanzo di A.Dumas. Tutti e tre i fratelli frequentarono l'Accademia Aeronautica e furono ufficiali della Regia Aeronautica decorati al valor militare. Aramis Ammannato perse la vista nel 1945 durante la bonifica di ordigni inesplosi nell'aeroporto di Frosinone ed \u00e8 stato per anni presidente dell'IKK \"Internationaler Kriengsblinder Kongress\" (Congresso Internazionale delle Associazioni dei Ciechi di Guerra)"}
{"id": "1164875", "revid": "1266208", "url": "https://it.wikipedia.org/wiki?curid=1164875", "title": "Coppa dell'Europa Centrale 1934", "text": "La Coppa dell'Europa Centrale 1934 fu l'ottava edizione della Coppa dell'Europa Centrale e venne vinta, per la seconda volta, dagli Italiani del AGC Bologna . Capocannoniere con 10 gol fu Carlo Reguzzoni, sempre dei bolognesi.\nIl successo della manifestazione consigli\u00f2 al Comitato organizzatore di ampliarla, raddoppiando le presenze per ciascuna delle quattro nazioni partecipanti, l'Austria, la Cecoslovacchia, l'Ungheria, e l'Italia. Ogni Federazione inviava le prime quattro classificate del proprio campionato, tranne l'Austria che riservava un posto per la vincitrice della propria coppa nazionale.\nTorneo.\nFinale.\n\"Gare giocate il 5 e 9 settembre\""}
{"id": "1164878", "revid": "121085788", "url": "https://it.wikipedia.org/wiki?curid=1164878", "title": "Chambre introuvable", "text": "Con l'espressione Chambre introuvable (\"Camera introvabile\") Luigi XVIII defin\u00ec la Camera dei deputati francese, eletta circa due mesi dopo la disfatta finale di Napoleone a Waterloo, del 18 giugno, nel pieno del cosiddetto \"Terrore bianco\".\nElezione.\nEletta il 14 agosto 1815, in base alla Carta concessa da Luigi XVIII nel 1814, e a suffragio assai limitato, la camera venne inaugurata il successivo 7 ottobre. Era dominata da deputati di tendenza \"ultra-realiste\" (circa 375 su un totale di 402 eletti, che scesero a 390 per l'annullamento dei seggi corsi e per la perdita di alcuni dipartimenti ceduti alle potenze straniere). Un esito che, in realt\u00e0, nessuno si aspettava, a cominciare dal sovrano e dal suo primo ministro, Talleyrand.\nIl primo disse, anzi, che essa era \"come uscita da chiss\u00e0 dove\" (\"sortie de nulle part\").\nI deputati si distinsero per posizioni decisamente reazionarie (\"ultra-realiste\" nella terminologia dell'epoca), clericali, uno zelo giudicato eccessivo nei confronti della restaurazione dei diritti e delle propriet\u00e0 dell'aristocrazia e del clero. Una politica volta, in definitiva, alla piena restaurazione dell\"'ancien r\u00e9gime\". \nAd esempio, l'Assemblea vot\u00f2 la creazione di corti di giustizia gestite dal clero (\"cours pr\u00e9v\u00f4tales\") e la condanna perpetua per tutti quei membri dell'Assemblea Nazionale che avevano votato a favore del ghigliottinamento del predecessore del re, suo fratello Luigi XVI.\nCaduta del governo Talleyrand.\nLa massa degli antichi rivoluzionari era, per\u00f2, solo il primo degli obiettivi degli \"ultra-realisti\". Assai maggior scandalo menavano coloro che, fra quelli che avevano servito l'Impero, ancora facevano parte del governo del Borbone restaurato. In particolare, il governo in carica, retto da Talleyrand, comprendeva alle finanze Joseph-Dominique Louis che aveva votato la legge per la vendita dei beni comunali (uno dei maggiori fattori di distruzione dell'antico regime) e, alla polizia, Joseph Fouch\u00e9, gi\u00e0 ministro degli interni, repressore dei tumulti di Lione e promotore, attorno al 1793, di movimenti antireligiosi.\nGoverno Richelieu.\nSi trattava, in effetti, di una opinione largamente condivisa nella Francia reduce da quindici anni di sangue incessante. E Luigi XVIII pens\u00f2 bene di accomodare l'opinione pubblica sostituendo, il 26 settembre, il governo Talleyrand con il primo governo Richelieu. Il nuovo Primo ministro, il duca di Richelieu, era un grande aristocratico di sicura lealt\u00e0, ma partigiano di una politica di conciliazione nazionale e assai legato allo zar di Russia. Una qualit\u00e0 non secondaria in un paese sconfitto e occupato.\nUna stagione di vendetta.\nMa nel Paese erano gi\u00e0 cominciate le vendette. I mesi successivi a Waterloo vengono, in effetti, ricordati in Francia come quelli del \"terrore bianco\" (\"la Terreur blanche\", per opposizione al Regime del Terrore instaurato dal Robespierre nel 1793-94), ovvero la violenta esplosione di violenza seguita alla caduta di Napoleone, specie nel sud della Francia, condotta dai moltissimi realisti che colsero l'occasione di vendicarsi degli infiniti lutti e soprusi sofferti negli anni della rivoluzione e del Primo Impero.\nSi ricorda, in particolare, il maresciallo Brune, linciato il 2 agosto ad Avignone. Egli, dopo aver accettato, nel 1814, una croce di San Luigi da Luigi XVIII, si era accodato a Napoleone rientrato dall'Elba e aveva difeso Tolone sino al luglio, circa un mese e mezzo dopo Waterloo. L'altra notissima vittima fu il maresciallo Ney: processato dalla camera dei pari (un'assemblea di nomina reale, su imitazione della \"Camera dei Lord\") che lo giudic\u00f2, a grande maggioranza, colpevole e lo fece giustiziare il 7 dicembre.\nLa moderazione di Luigi XVIII.\nTale stato di cose era stato, inizialmente, condiviso dal sovrano e dal primo ministro Talleyrand. Essi, infatti, avevano stabilito di dichiarare \"traditori\" tutti coloro che si erano messi al servizio di Napoleone prima del 20 marzo 1815, data della fuga di Luigi XVIII da Parigi. La redazione di un'apposita lista venne affidata al Fouch\u00e9, che si diede tanto da fare che Talleyrand pot\u00e9 commentare: \"occorre rendere giustizia al duca d'Otranto: non ha dimenticato di indicare su quella lista nessuno dei propri amici\". La lista venne emessa con ordinanza reale del 24 luglio e conteneva il nome del maresciallo Ney.\nSalvo che tali morti non giovavano alla riconciliazione nazionale e, negli anni seguenti, vennero accreditate la dissociazione di Luigi XVIII (\"L'arresto di Ney ci far\u00e0 pi\u00f9 male del suo tradimento di marzo\"), ovvero del Talleyrand (che, pur essendo membro della \"camera dei pari\", non aveva, pilatescamente, partecipato al giudizio).\nScioglimento della Camera e nuove elezioni.\nIn effetti, una politica strettamente reazionaria e vendicativa rappresentava una seria minaccia alla stabilit\u00e0 del regno. Luigi XVIII ne prese atto e procedette allo scioglimento della \"Chambre introuvable\", il 5 settembre 1816. Su saggio consiglio del proprio primo ministro duca di Richelieu, dell'ambasciatore russo Pozzo di Borgo e, perfino, del vendicativo duca di Wellington, allora \"tout-puissant\" (onnipotente) comandante delle truppe di occupazione inglesi in Francia.\nIl successivo esito elettorale diede loro ragione, con la nuova maggioranza formata dai liberali cosiddetti Dottrinari (\"Doctrinaires\"), che sostennero una politica pi\u00f9 moderata, congeniale al duca di Richelieu, primo ministro certamente non estremista.\nLa Chambre retrouv\u00e9e.\nQuando, nel dicembre 1823, sotto il governo del conte di Vill\u00e8le, di nuovo la camera venne dominata da una maggioranza \"ultra-realista\", essa venne soprannominata \"Chambre retrouv\u00e9e\" (\"Parlamento ritrovato\"), in sarcastico ricordo della \"Chambre introuvable\"."}
{"id": "1164879", "revid": "439868", "url": "https://it.wikipedia.org/wiki?curid=1164879", "title": "Basket Treviso", "text": "Il Basket Treviso \u00e8 stata la principale societ\u00e0 di pallacanestro femminile di Treviso.\nStoria.\nLa prima squadra trevigiana che ha raggiunto la Serie A \u00e8 stata la Silver, che nel 1961-62 \u00e8 arrivata quinta nel girone C di prima fase. Tra il 1964 e il 1967 il Bristot si classifica per tre volte consecutive al quarto posto nella massima serie, dovendo per\u00f2 poi rinunciare all'iscrizione. Nel 1969 la Pepsi torna in A, arrivando ancora al quarto posto. Dal 1972 la squadra viene sponsorizzata dalla Pagnossin, che l'aiuter\u00e0 a conquistare lo scudetto nel 1980-81. Nel 1983-84 retrocede in Serie A2. Vince il primo titolo nazionale Bam nel 2002. Il secondo Cadette nel 2003, il terzo cadette nel 2004, il quarto Juniores del 2005 il quinto Juniores nel 2006. Al termine della stagione 2006-2007, \u00e8 retrocessa in Serie B1 dopo i play-out.\nDopo anni di B1 e serie A3 la squadra non si iscrive al campionato 2014-2015 sparendo dal panorama cestistico nazionale.\nPalmar\u00e8s.\n1975-1976 * Basket Treviso \u2022 Promozione in serie A\ncampionati italiani giovanili di pallacanestro 2001-2002 Campione d\u2019Italia Cat. BAM\ncampionati italiani giovanili di pallacanestro 2002-2003 Campione d\u2019Italia Cat. Cadette \ncampionati italiani giovanili di pallacanestro 2003-2004 Campione d\u2019Italia Cat. Cadette \u2022 Promozione in Serie B1\ncampionati italiani giovanili di pallacanestro 2004-2005 Campione d\u2019Italia Cat. Juniores\n2004-2005 * Basket Treviso. \u2022 Promozione in Serie A2\ncampionati italiani giovanili di pallacanestro 2005-2006 Campione d\u2019Italia Cat. Juniores"}
{"id": "1164884", "revid": "121399852", "url": "https://it.wikipedia.org/wiki?curid=1164884", "title": "Ercole (Marvel Comics)", "text": "Ercole (\"Hercules\") \u00e8 un personaggio pubblicato dalla Marvel Comics; \u00e8 una delle versioni a fumetti della celebre figura mitologica. Una prima incarnazione fumettistica di questo personaggio venne elaborata gi\u00e0 ai tempi della Timely Comics. Da notare come esista una versione omologa e omonima della DC Comics, l'altro grande editore statunitense di supereroi.\nLa versione Timely Comics.\nHercules \u00e8 un personaggio dei fumetti creato nel 1940, pubblicato dalla Timely Comics (poi diventata Marvel Comics).\nBiografia del personaggio.\nLo scienziato idealista \"Dott. David\" abbandona la civilt\u00e0 per poter allevare il figlio come un elemento di perfezione fisica e mentale. Nei venti anni successivi, crescendo su una solitaria Isola Artica, il ragazzo si fortifica nel corpo, imparando a sostenere la rigidit\u00e0 del clima e la fatica del lavoro, e sviluppa una grande intelligenza.\nDopo la morte del padre, il ragazzo viene rintracciato da due proprietari di circo, che lo catturano e lo portano in America per farlo esibire come attrazione, come \u00ab\"Hercules\", il pi\u00f9 alto titano di tutti i tempi.\u00bb (\u00c8 un gigante alto 304,8 centimetri).\nDurante un'intervista, un toro fugge dal recinto e cerca di attaccare Hercules e la giornalista: senza alcun problema, Hercules afferra l'animale per le corna e gli torce il collo. Hercules decide quindi di lasciare il circo per cercare altrove il suo destino: proprio mentre i due proprietari cercano di impedirglielo, una diga nelle vicinanze crolla. Per impedire che l'acqua travolga centinaia di persone, Hercules riesce a costruire un'altra diga, utilizzando tronchi e grosse pietre.\nNel fascicolo successivo Hercules (di nuovo al circo) si guadagna la copertina di \"Mystic Comics\" e ferma le trame di \"Lemo\", l'inventore di un mostro meccanico. Nonostante l'arsenale di Lemo, quando questi cattura Hercules per sottoporlo a chirurgia cerebrale e renderlo suo schiavo, l'eroe riesce a sconfiggerlo e a distruggerne la tenuta. Questa \u00e8 l'ultima apparizione di Hercules.\nPubblicazioni statunitensi.\nApparizioni Golden Age:\nLa versione Marvel Comics.\nErcole (\"Hercules\") \u00e8 un personaggio dei fumetti creato da Stan Lee e Jack Kirby nel 1965 sulla rivista \"Journey into Mystery with The Mighty Thor Annual\" n. 1, pubblicato dalla Marvel Comics. Il personaggio \u00e8 basato sulla figura della mitologia greca Eracle.\nBiografia del personaggio.\nErcole nacque da una donna mortale, \"Alcmena\", e dal re degli dei, Zeus, il quale sedusse la donna presentandosi a lei con le sembianze del marito, \"Anfitrione\", re di Trezene.\nFin da piccolo \"Ercole\" diede prova di essere dotato di una forza straordinaria: a neppure un anno strangol\u00f2 due serpenti che lo avevano attaccato. Diventato adulto affront\u00f2 le cosiddette dodici fatiche, dimostrandosi degno dell'immortalit\u00e0 agli occhi di Zeus.\nLe dodici fatiche erano:\nNel portare a termine queste imprese \"Ercole\" si inimic\u00f2 per\u00f2 alcuni dei: Ares, dio della guerra, a cui erano sacri gli uccelli del lago Stinfalo; Ade, re degli inferi, a cui fu temporaneamente sottratto Cerbero; uccidendo il leone di Nemea, l'Idra e altre mostruose creature si mise contro Tifone.\nFu per\u00f2 il \"Centauro Nesso\" a colpire pi\u00f9 gravemente Ercole: dopo averne rapito la moglie \"Deianira\", il centauro fu da questi ferito con una freccia. Fingendo il pentimento, Nesso finse di spiegare a Deianira come mettere in atto un incantesimo d'amore usando il suo sangue, sapendo che questo ormai era stato avvelenato dal sangue dell'Idra di cui era imbevuta la freccia di \"Ercole\". Tempo dopo, esasperata dall'ennesimo tradimento di \"Ercole\", \"Deianira\" decise di usare il filtro d'amore e vi bagn\u00f2 la tunica di Ercole. Quando l'eroe la indoss\u00f2, il veleno fece effetto provocandogli dolori cos\u00ec forti che egli stesso si costru\u00ec una pira funeraria e vi diede fuoco. Zeus, tuttavia, intervenne consumando la pira e portando Ercole sull'Olimpo per farne un vero dio immortale.\nEra moderna.\nStanco della vita sull'Olimpo, Ercole inizier\u00e0 a vagare per il mondo, e firmer\u00e0 per errore un contratto con il dio dei morti Plutone.\nA causa di ci\u00f2, rimarr\u00e0 intrappolato nel mondo dei morti, ma verr\u00e0 salvato da Thor, con il quale stringer\u00e0 negli anni una grandissima amicizia. Dopo aver combattuto Hulk, Ercole, sotto la malefica influenza dell'Incantatrice, si contrappose ai Vendicatori. Quando Giove scopr\u00ec quello che stava accadendo, decise di intervenire e pun\u00ec Ercole bandendolo dall'Olimpo. I Vendicatori decisero allora di perdonarlo e lo accolsero tra loro.\nQualche anno dopo, Ercole torn\u00f2 comunque sul monte degli dei per riappacificarsi col padre ma lo trov\u00f2 deserto a causa di \"Tifone\", che aveva imprigionato gli dei nel Limbo. Pur essendo riuscito a sconfiggere \"Tartaro\", la mostruosa creatura che Tifone gli aveva mandato contro, Ercole fu magicamente trasportato in una terra sconosciuta. Qui sconfisse una delle Erinni e riusc\u00ec a trovare gli dei. Giove perdon\u00f2 il figlio e lo rimand\u00f2 fra i mortali per un ultimo scontro con il Titano Tifone. Con l'aiuto dei Vendicatori, Ercole riusc\u00ec a battere Tifone e a romperne l'incantesimo, facendo ritornare gli dei sull'Olimpo.\nErcole per un certo periodo lasci\u00f2 i Vendicatori e si stabil\u00ec a Los Angeles dove, assieme a Ghost Rider, la Vedova Nera e ai due ex X-Men Angelo e Uomo Ghiaccio, form\u00f2 i Campioni di Los Angeles; il gruppo godette di vita breve e, successivamente, Ercole torn\u00f2 a militare tra i \"pi\u00f9 potenti eroi della Terra\". Ercole \u00e8 rimasto per parecchio tempo nelle file dei Vendicatori come sostituto di Thor, ed \u00e8 sempre stato molto fiero di combattere al fianco di eroi di tale valore.\nDurante il periodo in cui fu Wasp a capo del gruppo, per\u00f2, Ercole si sent\u00ec molto a disagio nel seguire gli ordini impartiti da una donna, e questa sua intolleranza venne pagata a caro prezzo: i Signori del male, comandati dal Barone Zemo (Helmut Zemo), occuparono la base dei Vendicatori tenendo prigionieri Jarvis e il Cavaliere Nero ed Ercole, disobbedendo a Wasp che intendeva rimandare l'assalto per studiare un'adeguata strategia, attacc\u00f2 a testa bassa e venne massacrato da criminali forzuti quali Golia (Erik Josten), Mister Hyde e la Squadra Distruttrice, che lo ridussero in coma. Giove e gli dei dell'olimpo accusarono i Vendicatori per la sua sorte, ma fortunatamente Ercole si riprese in tempo da poter scagionare i suoi amici.\nPer un breve periodo Ercole prov\u00f2 un certo timore in presenza della Squadra Distruttrice, rimanendo come bloccato in loro presenza, ancora sotto shock per quanto gli era accaduto, ma col l'aiuto del suo amico Eric Masterson riusc\u00ec a recuperare il suo leggendario coraggio, sconfiggendoli praticamente da solo e tornando a provare piacere per il \"brivido della lotta\".\nCivil War.\nErcole si schier\u00f2 dalla parte di Capitan America contro Iron Man e riusc\u00ec a sconfiggere e distruggere il clone cyborg di Thor, creato da Iron Man, Hank Pym e Mister Fantastic, usando la copia del martello Mjolnir.\nWorld War Hulk.\nDato che in passato (quando militava con i Campioni di Los Angeles) aveva malgiudicato Hulk, scambiandolo per un aggressore quando in realt\u00e0 stava cercando di soccorrere sua cugina Jennifer Walters (la futura She-Hulk), Ercole decide di aiutare il Golia Verde nella sua vendetta contro gli Illuminati, specie dopo aver saputo della morte di sua moglie Caiera, che ricorda al semidio la tragedia che lo colp\u00ec parecchi secoli fa, quando a causa di un maleficio di Hera, impazz\u00ec e uccise sua moglie e i suoi figli.\nThe Incredible Hercules.\nAl termine della guerra, finita con la resa di Banner, Ercole (che dopo questa saga diventa il protagonista della serie \"The Incredible Hulk\", ribattezzata appunto \"Incredible Hercules\", apposta per il semidio greco, poich\u00e9 Banner era stato preso in custodia dallo S.H.I.E.L.D.) si consegna spontaneamente allo S.H.I.E.L.D. per non mettere pi\u00f9 in pericolo la vita del giovane Amadeus Cho, ma quando alla base trova il fratellastro Ares, che lo obbliga a registrarsi e a ricostruire la Stark Tower distrutta da Hulk, cambia idea ed evade assieme a Cho, divenendo cos\u00ec un fuggitivo. Lo S.H.I.E.L.D. affida la sua cattura proprio al suo fratellastro, divenuto oggi un vendicatore proprio come lo fu Erc anni prima. Dopo esser riuscito a sfuggire alla cattura da parte del dio della guerra, Ercole si reca nel Vermont per chiedere rifugio alla sorella Atena, che sembra presagire l'avvento di una nuova guerra: quella contro gli Skrull.\nAlleato ad altre divinit\u00e0, la squadra di Ercole ha combattuto contro alcuni skrull, rimandandoli nella propria galassia.\nDopo di che, Ercole, Namora, Cho e Sub-Mariner sono corsi al salvataggio del dio Nettuno, tenuto prigioniero dalle Amazzoni.\nPotenti Vendicatori.\nSconfitte le Amazzoni, Erc e Cho hanno raggiunto Jarvis in Oklahoma con l'intento di reclutare eroi per una nuova formazione dei Vendicatori pronta ad affrontare l'origine di una nuova ondata di cataclismi sovrannaturali che sta colpendo la terra.\nJarvis suggerisce subito la scelta di Hank Pym come leader; inizialmente Pym rifiuta, proponendo proprio il mitologico Ercole al comando della squadra, ma lo stesso \"principe della forza\" insiste affinch\u00e9 sia il genio scientifico di Henry a guidarli. Gli eroi arrivano poi in \"Transia\", terra d'origine di Wanda Maximoff, dove trovano la stessa Scarlet con un gruppetto di loro compagni pronti ad unirsi a loro per dar vita nuovamente agli Eroi pi\u00f9 potenti della Terra.\nIl personaggio.\nCarattere e personalit\u00e0.\nCaratterialmente Ercole (autodefinitosi anche il \"\"Principe della forza\"\", o il \"\"Leone dell'Olimpo\"\") \u00e8 sempre molto allegro e amante della buona compagnia, apprezza molto il vino e le belle donne e si spazientisce molto facilmente.\nNon sono poche, infatti, le volte che \u00e8 arrivato alle mani con Thor, Hulk o la Cosa; questo perch\u00e9, secondo lui, \u00e8 il miglior modo di risolvere una disputa e per \"misurare il valore di un guerriero\".\nCelebre \u00e8 infatti la sua amicizia/rivalit\u00e0 con Thor: i due si conoscono -letteralmente- da molti secoli e sono stati amici e compagni in molte battaglie, ma il loro orgoglio li porta spesso ad affrontarsi in battaglie legate allo scopo di capire chi fra i due \u00e8 il pi\u00f9 forte. Ma, malgrado questo, Ercole rimane comunque un alleato prezioso e affidabile, dato che per lui l'onore e l'amicizia sono le cose pi\u00f9 importanti. Infatti, a dispetto della sua brutalit\u00e0 verso i nemici, Ercole \u00e8 un vero paladino del bene sempre pronto a sacrificarsi per un amico e per un innocente, e considera giustizia e sincerit\u00e0 i pi\u00f9 alti valori morali. Questo gli ha permesso di fare squadra facilmente con supereroi campioni di onest\u00e0 come Thor e Capitan America.\nPoteri e abilit\u00e0.\nErcole \u00e8 dotato di una resistenza e una forza sovrumana che gli ha consentito di sollevare la Statua della Libert\u00e0 (242 tonnellate). La sua forza \u00e8 tale da permettergli di abbattere pareti di titanio con un solo pugno e sbriciolare automobili senza fatica.\nErcole guarisce molto in fretta e, essendo immortale, non invecchia oltre una certa et\u00e0 ed \u00e8 immune alle malattie. Inoltre indossando il mantello del Leone Nemeo egli pu\u00f2 diventare assolutamente invulnerabile, poich\u00e9 esso \u00e8 impossibile da scalfire per qualsiasi arma. Le sue frecce sono inoltre imbevute nel sangue dell'Idra di Lerna e perci\u00f2 il minimo contatto con esse causa dolori atroci e inguaribili. Ercole \u00e8 inoltre un esperto di lotta greco-romana e dell'uso di moltissime armi, come arco e frecce.\nCome arma Ercole usa una mazza in adamantio forgiata dal dio greco Efesto, considerata pari al martello di Thor, Mjolnir.\nAltre versioni.\nUltimate.\nAppare durante la saga di \"Ultimate Fantastic Four\" \"Crossover\", quando Reed Richards viaggia in una linea temporale alternativa in cui le controparti dei supereroi sono tutte malvagie e viene attaccato da Ercole e She-Hulk.\nMarvel Zombi.\nErcole compare brevemente in \"Marvel Zombi\" mentre tenta di uccidere Silver Surfer. Viene ucciso dagli altri Zombi che lo arrostiscono per mangiarlo.\nVendicatori/JLA.\nNel crossover che vede i Vendicatori opporsi al supergruppo DC Comics, Ercole si trova ad affrontare la principessa amazzone Wonder Woman, la quale si accanisce sul \"principe della forza\" poich\u00e9 la versione del suo universo stupr\u00f2 sua madre Ippolita durante una delle sue famose Dodici fatiche. L'Ercole della Marvel, invece, si era limitato a sedurre la regina delle Amazzoni avendo con lei un rapporto consensuale (infatti Wonder Woman si rivolge a Ercole chiamandolo \"Predatore di Ippolita\").\nAltri media.\nVideogiochi.\nIl personaggio \u00e8 apparso in ', in ' e in \"\".\nSerie animate.\nIl personaggio \u00e8 apparso nelle serie animate \"The Marvel Superheroes\", \"I Fantastici Quattro\", \"Super Hero Squad Show\", \"Hulk e gli agenti S.M.A.S.H.\" e \"\"."}
{"id": "1164886", "revid": "117241624", "url": "https://it.wikipedia.org/wiki?curid=1164886", "title": "Nuova Fiamma Stabia", "text": "L'Associazione Sportiva Dilettantistica Basket Femminile Stabia \u00e8 la principale societ\u00e0 di pallacanestro femminile di Castellammare di Stabia.\nStoria.\nNella stagione sportiva 2004-2005 \u00e8 in Serie A2. Come A.S.D. Nuova Fiamma Stabia, al termine della stagione 2006-2007, \u00e8 retrocessa in Serie B d'Eccellenza dopo i play-out. Dopo sette anni trascorsi nelle serie inferiori (tra B d'Eccellenza, B regionale ed A3) al termine della stagione 2013-2014 viene promossa in serie A2 femminile. Partecipa alla Serie A2 femminile nelle stagioni 2014-2015, 2015-2016 e 2016-2017. Al termine della stagione 2016-2017 rinuncia a partecipare al campionato di Serie A2 Femminile e chiede il riposizionamento nel Campionato di Serie B femminile. "}
{"id": "1164887", "revid": "44638", "url": "https://it.wikipedia.org/wiki?curid=1164887", "title": "Elitel Castellammare di Stabia", "text": ""}
{"id": "1164888", "revid": "15756", "url": "https://it.wikipedia.org/wiki?curid=1164888", "title": "Coppa dell'Europa Centrale 1935", "text": "La Coppa dell'Europa Centrale 1935 fu la nona edizione della Coppa dell'Europa Centrale e venne vinta, per la seconda volta, dai cecoslovacchi dell'AC Sparta Praha. Capocannoniere con 9 reti fu Gy\u00f6rgy S\u00e1rosi del Ferencv\u00e1rosi FC.\nLa manifestazione si svolse con la stessa formula della precedente edizione. Ognuna delle nazioni partecipanti: Austria, Cecoslovacchia, Ungheria ed Italia, inviava le prime quattro classificate del proprio campionato, anche se gli austriaci riservavano un posto per la vincitrice della Coppa d'Austria.\nTorneo.\nFinale.\n\"Gare giocate l'8 e 15 settembre\""}
{"id": "1164890", "revid": "1543377", "url": "https://it.wikipedia.org/wiki?curid=1164890", "title": "Meyana Mesagne", "text": "La Polisportiva Meyana Mesagne \u00e8 la principale societ\u00e0 di pallacanestro femminile di Mesagne.\nAl termine della stagione 2006-2007, \u00e8 retrocessa in Serie B1 dopo aver perso tutte le partite."}
{"id": "1164892", "revid": "1543377", "url": "https://it.wikipedia.org/wiki?curid=1164892", "title": "Voluta", "text": "La voluta \u00e8 un particolare ornamento geometrico di forma a spirale. Gi\u00e0 dall'antichit\u00e0 classica inserita in architettura, specialmente nel capitello della colonna, proveniente dall'esperienza scultoria. Si ottiene tracciando consecutivamente linee ad arco che formano il cosiddetto \"nastro\", aventi centro via via in una serie di punti disposti nei vertici di un piccolo quadrato generatore inscritto in un cerchio chiamato \"occhio\" della voluta. Come descritto anche da Palladio e Vignola, le soluzioni possono essere innumerevoli.\nTutto ci\u00f2 spiega l'etimo del termine, che proviene dal latino \"voluta\" (da \"volvo\", 'girare', 'arrotolare').\nUna spiegazione di carattere adattativo-simbolico del suo uso sarebbe quella di fare da transizione tra campi di linee verticali (fusto) e orizzontali (architrave) o comunque perpendicolari tra di loro.\nL'esempio pi\u00f9 classico di voluta si ritrova nella decorazione del capitello ionico,\nladdove le volute sono simmetriche. Le due volute sono composte con un unico nastro: in questo caso il tratto di nastro che le collega viene chiamato \"canale\".\nIntrodotta dai Greci ed in seguito canonizzata da Vitruvio, la voluta \u00e8 presente come segno spontaneo indicante energia e a fini decorativi, dall'antichissimo capitello eolico alle forme della ceramica; i manici dei crateri attici recavano a volte parti a forma di voluta. Sempre nell'antichit\u00e0 greca, alcune acconciature femminili dell'epoca sembrano ricordare le volute del capitello ionico.\nDato che l'ornamento si ritrova nell'antichit\u00e0 classica, \u00e8 chiaro che \u00e8 stato molto diffuso anche nelle architetture direttamente o indirettamente ad essa ispirate, come il Rinascimento, il Barocco e il Neoclassicismo. Si ricorda la cupola costruita per la Santa Maria della Salute a Venezia, oppure delle facciate di chiese come quelle di Santa Maria Novella o del Duomo di Torino, dove il canale \u00e8 arricciato da ambo le parti e nei due sensi opposti, formando quindi una struttura a S.\nA partire dall'epoca del liberty, la voluta \u00e8 soggetta a trasformazioni di vario tipo: spesso, la spirale viene appena accennata nella sua sagoma; altre volte, la forma a riccio perde le sue fattezze tondeggianti per assumere una struttura quadrangolare. In seguito, l'uso della voluta viene pi\u00f9 o meno abbandonato dai movimenti architettonici tipicamente novecenteschi (vedi movimento moderno).\nLa forma costituisce tutt'oggi un elemento di discreta importanza nella costruzione dei mobili pi\u00f9 tradizionalisti ed \u00e8 un elemento di primo piano nella costruzione degli strumenti ad arco, dove la voluta corrisponde al \"riccio\", ossia la decorazione della cassetta dei piroli."}
{"id": "1164903", "revid": "519091", "url": "https://it.wikipedia.org/wiki?curid=1164903", "title": "Coppa dell'Europa Centrale 1936", "text": "La Coppa dell'Europa Centrale 1936 fu la decima edizione della Coppa dell'Europa Centrale e venne vinta dagli austriaci dell'FK Austria, al secondo titolo. Capocannoniere con 10 gol fu Giuseppe Meazza dell'AS Ambrosiana Inter.\nLa manifestazione attirava sempre maggiore interesse, tanto che la Svizzera si un\u00ec al torneo con rappresentanti che dovevano superare un turno preliminare. Ognuna delle nazioni partecipanti, gli elvetici, Austria, Cecoslovacchia, Ungheria, e Italia, inviava le prime quattro classificate del proprio campionato, anche se austriaci e Italiani riservavano un posto per le vincitrici della Coppa d'Austria e della Coppa Italia.\nTorneo.\nFinale.\n\"Gare giocate il 6 e il 13 settembre\""}
{"id": "1164905", "revid": "1209850", "url": "https://it.wikipedia.org/wiki?curid=1164905", "title": "Silvio Gai", "text": "Carriera.\nAll'epoca delle prime applicazioni pratiche dell'elettricit\u00e0, alla fine del XIX secolo, avvi\u00f2 a Roma una officina per la costruzione di apparecchi elettrostatici per uso medico. L'insuccesso economico dell'impresa lo costrinse a cercare lavoro a Genova, prima in una fabbrica di motori elettrici, poi a bordo di un transatlantico, quindi, come operaio in una piccola centrale elettrica di Isola della Scala (VR). Acquistata, con il lavoro, una buona conoscenza in materia, divenne progettista e costruttore di motori elettrici presso stabilimenti industriali e, infine, al Cantiere Orlando di Livorno, dove attu\u00f2 la trasformazione dei macchinari, prima mossi dal vapore, all'uso dell'elettricit\u00e0. Nel 1908 venne assunto come direttore e amministratore delegato della \"Aziende industriali elettriche\".\nRecatosi a Recanati per adattare un mulino all'impiego dell'energia elettrica, svilupp\u00f2 l'impresa fino a creare la Societ\u00e0 Marchigiana di Elettricit\u00e0 la quale - con la costruzione di nuove centrali idriche di produzione e con una rete di trasporto di energia a distanza - elettrific\u00f2 tutta la Regione. Il fallimento della Banca di Sconto comport\u00f2 la fine della Societ\u00e0 Marchigiana, che fu assorbita dalla Unione Servizi Elettrici di Milano.\nAdesione al Partito Fascista.\nEra nato, intanto, il movimento fascista, al quale ader\u00ec attivamente gi\u00e0 nel 1920, riuscendo, in breve tempo, a divenire il capo del fascismo marchigiano, organizzando le prime squadre d'azione delle Marche nel 1920 e divenendo segretario dei locali Fasci di combattimento fino al 1923. Nel 1921 fu eletto deputato nei Blocchi nazionali per il PNF .\nDopo la Marcia su Roma entr\u00f2 a far parte, come sottosegretario del Ministero del Lavoro, del primo Governo Mussolini, fino all'aprile 1923. Fu rieletto deputato nelle Marche nel 1924 nel listone fascista, restando parlamentare fino al 1929 . Fu luogotenente generale della Milizia Volontaria Sicurezza Nazionale. La sua azione nel campo del nascente problema dell'energia, nell'Italia che si stava rapidamente industrializzando, si rivolse alla emergente nuova fonte energetica del petrolio. Scrisse alcuni libri sull'argomento e divenne una autorit\u00e0 in materia pur continuando a ricoprire numerosi incarichi presso grandi aziende elettriche.\nTenendo conto degli insegnamenti derivati dagli eventi della guerra civile spagnola, cui aveva preso parte, progett\u00f2 dei grandi serbatoi di carburante interrati, al riparo degli attacchi aerei. Propose un piano per la loro costruzione in punti strategici del territorio nazionale e delle colonie che, bench\u00e9 accettato dal Governo, fu realizzato solo in piccola parte. Avendo intuito l'importanza per l'economia nazionale dello sfruttamento dei giacimenti di gas naturale (metano) esistenti in Emilia e nella Valle Padana, promosse vari studi sul teme e propose, nel 1940, di costituire un ente apposito per coordinare la produzione e lo sfruttamento del metano: l'Ente Nazionale Metano, del quale fu nominato presidente.\nNell'aprile 1939 Gai era stato nominato Senatore del Regno, su candidatura personale.\nNella RSI.\nDopo l'armistizio dell'8 settembre 1943, l'Ente rimase a Nord, nella zona di produzione del gas, nel territorio della Repubblica Sociale Italiana di Mussolini, continuando a sviluppare la produzione e la distribuzione del gas con una rete di metanodotti lunga pi\u00f9 di 600 chilometri.\nGai entr\u00f2 in quel governo il 29 settembre, nominato Ministro per l'Economia Corporativa, incarico che dur\u00f2 pochi mesi, perch\u00e9, nel dicembre 1943, fu dimissionato per essersi opposto alle intenzioni tedesche di trasferire operai e macchinari delle industrie italiane in Germania e per contrasti sulla socializzazione delle imprese. Fu nominato presidente dell'\"Ente metano e carbonio carburante\".\nDopoguerra.\nAl termine del conflitto, fu rimosso dalla carica di senatore dall'Alta Corte di Giustizia per le Sanzioni contro il Fascismo, con sentenza del 31 luglio 1945. Dopo aver perduto tutti i ruoli istituzionali, si dedic\u00f2 a una nuova ma ancora prematura iniziativa, quella dello sfruttamento dei rifiuti urbani per ottenere materiali riciclabili e concimi organici, mettendo in pratica un brevetto dell'ingegnere Marcovigi.\nFurono realizzati degli impianti pilota a Viterbo e a Cagliari, ma l'iniziativa non riusc\u00ec a decollare per il disinteresse del mercato ancora estraneo all'idea che i rifiuti potessero avere una qualche utilizzazione ed essere un materiale valorizzabile industrialmente.\nGli ultimi anni.\nTrascorse i suoi ultimi anni nel quartiere livornese di Antignano, cercando di sostenere le sue convinzioni politiche e, all'et\u00e0 di 90 anni, si present\u00f2 ancora alle elezioni politiche nelle Marche ottenendo un'affermazione."}
{"id": "1164908", "revid": "78273", "url": "https://it.wikipedia.org/wiki?curid=1164908", "title": "Sergej Pavlovi\u010d Korol\u0451v", "text": ""}
{"id": "1164912", "revid": "287204", "url": "https://it.wikipedia.org/wiki?curid=1164912", "title": "Scia di von Karman", "text": ""}
{"id": "1164915", "revid": "66387", "url": "https://it.wikipedia.org/wiki?curid=1164915", "title": "Mikoyan", "text": ""}
{"id": "1164919", "revid": "715366", "url": "https://it.wikipedia.org/wiki?curid=1164919", "title": "Grande fuga", "text": "La Grande fuga (Gro\u00dfe Fuge) in Si bemolle maggiore op. 133 \u00e8 una composizione per quartetto d'archi di Ludwig van Beethoven famosa per l'estrema perizia tecnica richiesta nella sua esecuzione e per la sua natura introspettiva ed enigmatica, superiore persino agli standard raggiunti dal compositore nel suo ultimo periodo di attivit\u00e0. Fu scritta tra il 1825 e 1826, quando il compositore era gi\u00e0 completamente sordo.\nBeethoven in un primo momento compose l'imponente fuga come il movimento finale del suo quartetto d'archi n. 13 in Si bemolle maggiore op. 130. Tuttavia, essendo la \"fuga\" talmente ardua per gli esecutori contemporanei, come pure inaccessibile e impopolare per la maggior parte del pubblico, l'editore di Beethoven insistette con lui affinch\u00e9 scrivesse un nuovo finale sostitutivo per il quartetto d'archi.\nEra nota la caparbia personalit\u00e0 di Beethoven e la sua indifferenza verso le opinioni e i gusti del pubblico, ci\u00f2 nonostante, in quest'occasione egli accett\u00f2 le richieste del suo editore e pubblic\u00f2 la fuga come una composizione indipendente, con un numero d'opera a s\u00e9; divenne cos\u00ec la \"Gro\u00dfe Fuge op. 133, \u00abtanto libera, quanto ricercata\u00bb\". Scrisse poi un finale che sostitu\u00ec la fuga nel quartetto op. 130, questa volta dal carattere decisamente pi\u00f9 luminoso e disteso, pi\u00f9 affine agli altri movimenti dell'opera.\nAttualmente le esecuzioni del quartetto spesso includono entrambi i movimenti: la fuga e il nuovo finale scritto in sua sostituzione.\nIn alcune biografie del compositore si narra un aneddoto; quando la composizione fu eseguita per la prima volta, il pubblico acclam\u00f2 il bis soltanto per i due movimenti centrali del quartetto. Beethoven, furioso, fu sentito lamentarsi: \"\u00abE perch\u00e9 non il bis della fuga? Quella soltanto dovrebbe essere ripetuta! Gentaglia! Asini!\u00bb\".\nMolti critici del XIX secolo hanno rifiutato la \"Gro\u00dfe Fuge\". Daniel Gregory Mason la giudic\u00f2 \"ripugnante\", e Louis Spohr, assieme agli ultimi lavori di Beethoven \"un indecifrabile, incomprensibile orrore\".\nTuttavia l'opinione della critica su questo capolavoro \u00e8 andata costantemente migliorando sin dall'inizio del XX secolo. L'op. 133 \u00e8 stata totalmente rivalutata, ed oggi \u00e8 considerata tra le pi\u00f9 grandi realizzazioni di Beethoven.\nIgor' F\u00ebdorovi\u010d Stravinskij della \"Gro\u00dfe Fuge\" disse: \"... il perfetto miracolo di tutta la musica. Senza essere datata, n\u00e9 storicamente connotata entro i confini stilistici dell'epoca in cui fu composta, anche soltanto nel ritmo, \u00e8 una composizione pi\u00f9 sapiente e pi\u00f9 raffinata di qualsiasi musica ideata durante il mio secolo.(...) Musica contemporanea che rimarr\u00e0 contemporanea per sempre.\"\nAnalisi.\nIl quartetto d'archi si apre con una \"ouverture\" di 24 battute che introduce uno dei due soggetti della fuga, un motivo molto affine a quello che apre il quartetto d'archi n. 15 in La minore op. 132. Beethoven s'immerge poi in una doppia fuga tumultuosa, con un secondo soggetto caratterizzato da drammatici cambi di tonalit\u00e0 e violente dissonanze che si susseguono rapidissime e che pongono, nella sua esecuzione, impervie difficolt\u00e0 d'intonazione per ognuno dei quattro strumenti.\nA seguire l'apertura fugata ci sono una serie di sezioni con tonalit\u00e0, ritmi e tempi in contrasto tra loro, con brusche interruzioni, che creano una trama inaspettata e sorprendente. Nel finale i toni si rallentano con lunghe pause che conducono l'ascoltatore alla ricapitolazione dell'ouverture che porta allo slancio finale e alla chiusura del movimento.\nSimile ad altri finali di Beethoven, come ad esempio l'Inno alla gioia della sinfonia n. 9 in re minore \"Corale\" op.125, la \"Gro\u00dfe Fuge\" pu\u00f2 essere vista come un insieme di tempi contenuti in uno solo ampio movimento, dove ogni sezione minore \u00e8 il frutto dell'elaborazione del tema originale.\nLa \"Grande fuga\" \u00e8 anche un esempio dell'ultimo stile di composizione investigato da Beethoven negli ultimi anni della sua vita: la sintesi delle variazioni su un tema, della forma sonata e della fuga, tutte sapientemente amalgamate tra loro. La sezione lirica in Si bemolle della composizione assume il peso di un tempo d'adagio indipendente dal resto della composizione. Alcuni commentatori hanno tentato di analizzare l'intero pezzo in termini di forma sonata.\nLa versione per pianoforte a 4 mani.\nIl 13 ottobre 2005 \u00e8 stato reso noto che un manoscritto autografo di Beethoven datato 1826, intitolato \"Gro\u00dfe Fuge\" (una versione per pianoforte a quattro mani del quartetto d'archi op. 133) \u00e8 stato trovato nel giugno 2005 da un bibliotecario della Pennsylvania al Palmer Theological Seminary a Wynnewood. Questo lavoro, trascritto per pianoforte a quattro mani, \u00e8 conosciuto come op. 134, e se ne erano perse le tracce per quasi 115 anni. Il manoscritto \u00e8 stato messo all'asta da Sotheby's il 1\u00ba dicembre 2005 ed aggiudicato per 1.95 milioni di dollari da uno sconosciuto compratore. L'acquirente del manoscritto, pur cercando di rimanere anonimo, si \u00e8 in seguito rivelato essere Bruce Kovner, un multimiliardario, che ha poi donato il manoscritto - insieme con altre 139 rarit\u00e0 musicali \u2013 alla \"Juilliard School of Music\" di New York nel febbraio 2006. Questo \u00e8 quanto si \u00e8 potuto ricostruire riguardo alle vicende del prezioso originale e le tappe che hanno portato al suo ritrovamento: il manoscritto elencato in un catalogo del 1890 fu messo all'asta a Berlino e venduto ad un industriale di Cincinnati, Ohio. La figlia di quest'ultimo lo don\u00f2 insieme con altri manoscritti, inclusa una \"Fantasia\" di Mozart, ad una chiesa di Filadelfia nel 1952. Non \u00e8 per\u00f2 noto come la libreria sia venuta in possesso del manoscritto.\nL'importanza di questo manoscritto sta nel fatto che Beethoven, quando separ\u00f2 il movimento dal quartetto op. 130, volle cercare di renderlo sia accessibile al pubblico sia di facilitarne l'attuabilit\u00e0 d'esecuzione. Per realizzare ci\u00f2 in quegli anni, privi di mezzi per la riproduzione fonografica, elettronica o meccanica, una soluzione possibile sarebbe stata di elaborarne una riduzione per pianoforte a quattro mani; infatti con questa tecnica molte delle opere sinfoniche pi\u00f9 complesse furono rese disponibili anche per esecuzioni \"domestiche\".\nL'editore commission\u00f2 a qualcun altro la trascrizione, ma Beethoven rimase talmente scontento dell'esito, che egli stesso prese l'impegno di curarne l'adattamento che \u00e8 oggi il manoscritto pubblicato come op. 134. Trattandosi di lavoro autografo, attraverso lo studio di queste pagine, \u00e8 possibile capire sia le tecniche adoperate dal compositore nella nuova stesura, sia le intenzioni del suo estro, che trapelano direttamente dalle note e dai piccoli dettagli annotati in questo prezioso spartito originale."}
{"id": "1164926", "revid": "1573940", "url": "https://it.wikipedia.org/wiki?curid=1164926", "title": "Dendropoma cristatum", "text": "Dendropoma cristatum () \u00e8 un mollusco gasteropode marino della famiglia Vermetidae."}
{"id": "1164928", "revid": "1573940", "url": "https://it.wikipedia.org/wiki?curid=1164928", "title": "Vermetus triquetrus", "text": "Vermetus triquetrus \u00e8 un mollusco gasteropode della famiglia Vermetidae."}
{"id": "1164931", "revid": "124245321", "url": "https://it.wikipedia.org/wiki?curid=1164931", "title": "Coppa dell'Europa Centrale 1937", "text": "La Coppa dell'Europa Centrale 1937 fu l'undicesima edizione della Coppa dell'Europa Centrale e venne vinta dagli ungheresi del Ferencv\u00e1rosi FC. Capocannoniere con 12 gol fu Gy\u00f6rgy S\u00e1rosi del Ferencv\u00e1rosi FC.\nFu l'edizione di maggior successo di tutta la storia della manifestazione, quella in cui si accarezz\u00f2 pi\u00f9 da vicino il sogno di un campionato d'Europa. Al torneo parteciparono ben sette nazioni: Austria, Cecoslovacchia, Ungheria, Italia, Svizzera, la rientrante Jugoslavia e la debuttante Romania. Ogni Federazione schier\u00f2 il proprio campione in carica; in pi\u00f9 gli svizzeri goderono di un secondo posto, mentre le tre nazioni storiche beneficiavano di una terza presenza, che austriaci e italiani identificavano nei vincitori della Coppa d'Austria e della Coppa Italia.\nTorneo.\nFinale.\n\"Gare giocate il 12 settembre e 24 ottobre\""}
{"id": "1164935", "revid": "287204", "url": "https://it.wikipedia.org/wiki?curid=1164935", "title": "Mario Pacheco Do Nascimento", "text": ""}
{"id": "1164939", "revid": "125162483", "url": "https://it.wikipedia.org/wiki?curid=1164939", "title": "Chalcides ocellatus", "text": "Il gongilo (Chalcides ocellatus \u00e8 un piccolo sauro appartenente alla famiglia degli Scincidi.\nDescrizione.\nDa adulto, pu\u00f2 raggiungere i 30 cm di lunghezza ma solitamente restano pi\u00f9 piccoli. Ha una testa piccola, corpo cilindrico, e cinque dita su ciascun piede. Le zampe sono poco usate e di solito si muove serpeggiando.\nI gongili sono molto agili e si trovano spesso nelle zone aride. \u00c8 strettamente imparentato con il \"Chalcides colosii\", e precedentemente il \"C. colosii\" venne considerato una sua sottospecie. \"C. ocellatus\" \u00e8 notevole per la presenza di ocelli e per la sua enorme variet\u00e0 di pigmentazione.\nBiologia.\nLe femmine di queste specie danno alla luce 3-10 piccoli vivi. Preda vari insetti inclusi quelli con un esoscheletro coriaceo ed aracnidi, ma si nutre anche di lombrichi, larve, porcellini di terra e tutta una vasta gamma di altri artropodi. Mangia inoltre frutta dolce, uova bollite, pezzi di carne, pane e pasta, foglie di diversi vegetali (come la lattuga o il broccoletto). \u00c8 fortemente sinantropico e si pu\u00f2 trovare abbastanza facilmente nei pressi di case dotate di giardino con una vegetazione pi\u00f9 o meno abbondante. Tollera la presenza con altre specie animali pacifiche, come Testudo hermanni. \u00c8 diurno e se spaventato scappa silenziosamente nascondendosi tra le fronde delle piante o sotto diversi oggetti, principalmente in delle buche precedentemente scavate o sotto delle grosse rocce. Trascorre il letargo invernale sotto terra o sotto grandi massi.\nDistribuzione e habitat.\n\u00c8 presente in Grecia (incluso Peloponneso), Sardegna, Sicilia, Malta, Nord Africa, Turchia, Cipro, Vicino Oriente, e pi\u00f9 in generale in quasi tutto il Mediterraneo. Nel 1736 \u00e8 stato introdotto nel Parco della Reggia di Portici, ma l'ultima segnalazione in Campania risale al 1994.\nFrequenta luoghi soleggiati ed aridi, aree sabbiose, macchia mediterranea costiera o nell'entroterra, vigneti, campagne, zone rocciose, oliveti, muretti a secco.\nTassonomia.\nNe esistono 6 sottospecie:\nConservazione.\n\u00c8 disturbato dalla presenza umana nei suoi habitat. Sebbene considerato a rischio minimo dalla Lista rossa della IUCN, \u00e8 protetto dalla Convenzione di Berna (Allegato III).\nIl gongilo nella cultura popolare siciliana.\nMolti dei nomi dialettali siciliani del gongilo (\"tiru\", \"tiruni\", \"tiraxiatu\", \"tiraciatu\", \"tiruneddu\") fanno riferimento a una presunta capacit\u00e0 di \"tirare\", ossia bloccare, il fiato ad altri animali, esseri umani compresi. In particolare \u00e8 diffusa la falsa credenza popolare che il gongilo sia attratto dai lattanti, pi\u00f9 precisamente dal latte che quest'ultimi ingeriscono, e che possa soffocarli entrando loro in gola. Tuttavia esiste anche una leggenda che attribuisce al gongilo un ruolo positivo, infatti durante la notte sveglierebbe con la coda gli uomini in pericolo. Una differente ipotesi etimologica vorrebbe invece far discendere il nome \"tiru\" dalla velocit\u00e0 con cui il rettile \u00e8 in grado di scappare (\u00abpi\u00f9 veloce di un tiro di schioppo\u00bb), mentre il nome \"tiraciatu\" deriverebbe dal fatto che le persone tratterrebbero il fiato per lo stupore durante le improvvise apparizioni e rapide scomparse del gongilo tra i loro piedi. Per il colore della pelle simile a quello delle sardine (azzurro argentato), nella zona di Castelvetrano \u00e8 invece denominato \"sardazza\". Anche nel ragusano \u00e8 chiamato con un nome simile: \"cuocciu i sarda\". Il nome \"pisci lavuraturi\" deriverebbe invece dalla capacit\u00e0 di scavare rapidamente cunicoli nel terreno per nascondersi."}
{"id": "1164940", "revid": "21880", "url": "https://it.wikipedia.org/wiki?curid=1164940", "title": "Gongilo", "text": ""}
{"id": "1164942", "revid": "594360", "url": "https://it.wikipedia.org/wiki?curid=1164942", "title": "Moon Geun-young", "text": ""}
{"id": "1164943", "revid": "1573940", "url": "https://it.wikipedia.org/wiki?curid=1164943", "title": "Ensifera ensifera", "text": "Il colibr\u00ec becco a spada (Ensifera ensifera ) \u00e8 un uccello della famiglia dei Trochilidae, unica specie del genere Ensifera.\nDescrizione.\n\u00c8 l'unico uccello al mondo che possiede un becco pi\u00f9 lungo del corpo (esclusa la coda). Infatti la \"spada\" \u00e8 lunga fino a dodici centimetri, mentre il corpo misura solo tra i sei e i dodici centimetri, per una lunghezza complessiva di 17-23 centimetri. Il peso si aggira sui dodici o quindici grammi.\nIl piumaggio \u00e8 verde scuro, con il capo tendente al bruno e la gola al blu, la coda quasi nera e le ali di color verde acqua o leggermente pi\u00f9 scure. La femmina si differenzia nel colore delle ali, quasi brune, nel capo marrone, nella zona subito oltre l'attaccatura delle ali che \u00e8 verdino-giallastra e nelle macchie bianche sulle parti inferiori del corpo. Entrambi hanno una piccola macchia bianca dietro l'occhio.\nLe ali sono lunghe e appuntite; la coda \u00e8 profondamente forcuta; il becco sottile e nero con riflessi bluastri.\nDistribuzione e habitat.\nVive nel Sud America nord-occidentale e occidentale, lungo la Cordigliera delle Ande, dal Venezuela, passando per Colombia, Ecuador, Per\u00f9, fino alla Bolivia.\nFrequenta le foreste montane umide e semiumide tra i 1700 e i 3500 metri di altezza, fino alla soglia dei ghiacci, nella zona arbustiva chiamata \"p\u00e1ramo\". Lo si incontra talvolta ai margini della foresta tropicale e lungo le vallate andine.\nBiologia.\n\u00c8 un uccello stanziale, talmente legato al proprio territorio da visitare regolarmente le stesse piante, invece di difenderle come altre specie. Ricorda perfettamente la posizione delle piante e segue un percorso abituale, in questo modo si nutre e allo stesso tempo permette al nettare di riformarsi. Quando riposa tende a tenere il lungo becco in posizione verticale per diminuire le tensioni sul collo. Possiede un senso dell'udito molto sviluppato.\nAlimentazione.\nSi nutre quasi esclusivamente di nettare che ricava da piante del genere \"Datura\", \"Fuchsia\", \"Passiflora\" e \"Tacsonia\", tutti fiori con corolle pendenti. Infatti succhia il nettare stando in posizione quasi verticale e infilando il becco nella corolla. Mangia anche insetti che cattura in volo con il becco aperto.\nRiproduzione.\nIl periodo riproduttivo comincia in primavera. La femmina costruisce un nido a forma di coppa sugli alberi o sugli arbusti, tra le radici delle epifite, con l'aiuto del maschio. La femmina depone in media due uova che difende ferocemente insieme al maschio, lanciandosi in picchiata su ogni intruso, compreso l'uomo."}
{"id": "1164944", "revid": "767487", "url": "https://it.wikipedia.org/wiki?curid=1164944", "title": "EXIT", "text": "La procedura EXIT (\"ex utero intrapartum treatment\") \u00e8 una tecnica di parto che utilizza un parto cesareo e garantisce l'ossigenazione nel feto a rischio di ostruzione delle vie aeree attraverso l'intubazione controllata del neonato mantenuto connesso alla placenta. Si mantiene cos\u00ec la circolazione fetoplacentare per poter assicurare la perviet\u00e0 delle vie aeree del feto."}
{"id": "1164948", "revid": "355431", "url": "https://it.wikipedia.org/wiki?curid=1164948", "title": "Peppermint twist", "text": "Peppermint twist \u00e8 il terzo album non ufficiale di Adriano Celentano, pubblicato su vinile dalla Jolly (catalogo LPJ 5021) nel 1962.\nDescrizione.\nA fine 1961, dopo il ritorno dal servizio militare, Celentano deposita a Milano i documenti di fondazione della sua etichetta discografica indipendente, il Clan Celentano. Ma solo nella primavera del 1962, ormai in disaccordo con tutte le proposte e le operazioni commerciali di Guertler, lascia la Jolly e pubblica a maggio il suo primo singolo \"Stai lontana da me\" (catalogo Clan Celentano ACC 24001) con la neonata casa discografica.\nContemporaneamente, nelle more della controversia legale derivante dall'utilizzo dei diritti legati alle registrazioni, la Jolly continua a pubblicare i brani registrati precedentemente da Celentano e gi\u00e0 editi su 45 giri. Perci\u00f2, sia \"Peppermint twist\" sia il successivo \"A New Orleans\" sono privi di canzoni inedite e andrebbero considerati come raccolte antologiche piuttosto che album studio originali.\nAnche in questo disco tutte le canzoni sono arrangiate dal maestro Giulio Libano, che dirige la sua orchestra.\nLa copertina raffigura Celentano con la chitarra a tracolla in basso a destra, mentre il titolo occupa tutta la parte centrale.\nCome i precedenti, verr\u00e0 ristampato dalla Jolly in svariate serie economiche. Del 1995 la versione in CD della Mercury Records (catalogo 526 885-2) allegata alla rivista \"Raro!\".\nNel 2013 l'album originale \u00e8 stato ripubblicato dalla Jolly in edizione limitata su LP in vinile colorato (blu e lime chiaro) da 180 grammi (catalogo 8 00488 3 21530 8).\nI brani.\nTre sono gli inediti sull'album (pubblicati in precedenza solo come singoli): \"Cos\u00ec no\", \"La gatta che scotta\" (testo di Tata Giacobetti del Quartetto Cetra) e il brano che intitola l'album \"Peppermin twist\", cover del successo di Joey Dee and The Starliters (singolo e album \"Doin' the Twist at the Peppermint Lounge\" del 1961, omaggio all'omonimo locale di New York dove nacque il famoso ballo).\nTracce.\nL'anno indicato \u00e8 quello di pubblicazione del singolo.\nDurate dei brani riportate dalla copertina di LPJ 5021.\nLato A\nLato B"}
{"id": "1164954", "revid": "119075964", "url": "https://it.wikipedia.org/wiki?curid=1164954", "title": "Pinchi", "text": "Biografia.\nPinchi, o Pinki, \u00e8 lo pseudonimo con cui Giuseppe (Pino) Perotti ha firmato gran parte delle sue canzoni\nCresciuto a Milano, dopo il diploma alle magistrali e la laurea in agronomia inizi\u00f2 a scrivere testi di canzoni all'inizio degli anni trenta, raggiungendo subito il successo con \"Ti saluto, vado in Abissinia\", musicata da Renzo Oldrati Rossi e portata al successo da Crivel.\nA questa seguono molte canzoni diventute popolarissime negli anni trenta, come \"Ti scriver\u00f2 dal fronte\", \"Chi sar\u00e0 la maglia rosa\" (dedicata al Giro d'Italia) e \"Paesanella\".\nNel dopoguerra diventa uno dei parolieri pi\u00f9 noti, scrivendo i testi di molti successi per Clara Jaione, Natalino Otto, Ernesto Bonino, Carla Boni e moltissimi altri artisti.\nPartecipa molte volte al festival di Sanremo: nel 1951 con \"Ho pianto una volta sola\" (scritta con Dino Olivieri per Nilla Pizzi), nel 1952 con \"Una donna prega\" sempre per la Pizzi, nel 1953 con \"Vecchio scarpone\" (scritta insieme a Calibi) per Gino Latilla e Giorgio Consolini, nel 1954 con \"Canzone da due soldi\", (che si classifica al secondo posto, nell'interpretazione di Achille Togliani e Katyna Ranieri), nel 1956 con \"Aprite le finestre\" che, cantata da Franca Raimondi, vince, diventando presto un classico della canzone melodica italiana, e con \"Qualcosa \u00e8 rimasto\" (cantata da Tonina Torrielli).\nNel 1957 \u00e8 protagonista di un piccolo scandalo: infatti la canzone scritta in collaborazione con Dino Olivieri che viene presentata quell'anno al festival nell'interpretazione della Torrielli e di Carla Boni, \"La cosa pi\u00f9 bella\", viene esclusa all'ultimo momento in quanto risultata non inedita (come previsto dal regolamento del festival).\nRitorna in gara al festival nel 1960 con ben tre canzoni: \"Perderti\", cantata dalla Torrielli e da Arturo Testa, \"Splende il sole\", interpretata da Fausto Cigliano e da Irene D'Areni, e \"Non sei felice\", cantata da Mina e da Betty Curtis.\nNel 1962 partecipa a Sanremo con due brani, \"Il nostro amore\" e \"Prima del paradiso\", che per\u00f2 non si classificano per la finale; di questa delusione si rif\u00e0 l'anno successivo, quando \"Amor, mon amour, my love\", interpretata da Claudio Villa e Eugenia Foligatti, si classifica al secondo posto (ed arriva in finale anche \"Perdonarsi in due\"). Con Gino Ingrosso e Filibello scrive il brano \"E si nun fosse vero?\" interpretato da Aura D'Angelo ed Enzo Jannace.\nNel 1965 vince lo Zecchino d'Oro con il brano \"Dagli una spinta\". Partecipa ancora allo Zecchino d'Oro: nel 1967 con \"La pecorella al bosco\", nel 1968 con \"Il semaforo\" e \"Se fossi Leonardo\" e nel 1969 con \"Cin-Ciu-E\".\nNella sua lunga carriera Pinchi si \u00e8 anche dedicato alle traduzioni di canzoni straniere, come \"Personality\" per Mina e Adriano Celentano, \"Peppermint twist\" sempre per il Molleggiato e \"Hey Paula\" per il duo Paul &amp; Paula.\nSi ritira dall'attivit\u00e0 a met\u00e0 degli anni '60, rendendosi conto che i gusti del pubblico stanno cambiando.\nCanzoni scritte da Pinchi.\nViene indicato solo il nome del primo interprete, quello degli autori della musica e quello degli eventuali collaboratori al testo."}
{"id": "1164955", "revid": "125978142", "url": "https://it.wikipedia.org/wiki?curid=1164955", "title": "Ariston Records", "text": "LAriston Records fu una casa discografica italiana attiva tra il 1964 e il 1989, appartenente al gruppo \"Ariston Edizioni Discografiche e Musicali\" s.r.l.\nStoria.\nL'esordio e il successo.\nLa Ariston fu fondata nel 1964 da Alfredo Rossi, fratello del noto compositore Carlo Alberto Rossi, anch'egli discografico. Come molte case discografiche, nasce come emanazione della casa di edizioni musicali omonima, le Edizioni musicali Ariston.\nNel 1956 Carlo Alberto lascia le edizioni Ariston e fonda la C.A. Rossi Editore, che raccoglie la maggioranza delle sue composizioni, e nel 1958 diventa discografico, costituendo la CAR Juke Box s.r.l. (CAR \u00e8 l'acronimo di Carlo Alberto Rossi).\nAnche Alfredo decide di espandere l'attivit\u00e0, e fonda quindi all'inizio del 1964 la Ariston Records, con sede in piazza Pattari 1/3 a Milano, che in breve tempo diviene una delle aziende leader nel mondo discografico, al punto che Carlo Alberto per molti anni si affider\u00e0 alla Ariston per la distribuzione della CAR Juke Box.\nGi\u00e0 in precedenza le edizioni musicali avevano avuto alcune emissioni discografiche sporadiche: un esempio sono \"le cartoline che cantano\" su etichetta \"Fonoscope\", o il disco inciso da Sergio Endrigo nel 1959 con lo pseudonimo \"Notarnicola\" con due celebri canzoni del repertorio editoriale delle edizioni, \"Arrivederci\" e \"Nuvola per due\" di Umberto Bindi e Giorgio Calabrese (pubblicato con l'etichetta Picnic), ma si trattava di iniziative saltuarie e non ancora organizzate come iniziativa imprenditoriale autonoma.\nTra gli artisti sotto contratto per la Ariston negli anni sessanta c'erano Rosanna Fratello, Tony Renis, I Corvi, Bruno Lauzi, Ornella Vanoni, Mino Reitano, Anna Identici, Franco Califano, gli Stormy Six, Giorgio Moroder e Giovanni Fenati, che incider\u00e0 usando anche lo pseudonimo \"Mirageman\".\nLa Ariston si dota inoltre di una fabbrica di pressaggio dischi con un potenziale di oltre 40 000 unit\u00e0 giornaliere, e di due sale di registrazione.\nSi occupa anche della distribuzione di etichette minori, come ad esempio la City Record, la Metropol e l'Ametiste, etichette da cui poi prelever\u00e0 gli artisti di maggior successo (cos\u00ec avviene, ad esempio, con Nico e i Gabbiani).\nNel 1968 vengono create altre tre nuove case discografiche, con l'obiettivo di curare il lancio di nuovi talenti, la First, pi\u00f9 attenta a produzioni d'avanguardia, la Victory e la Jet, d\u00e0 anche vita ad una serie economica, la \"Oxford\".\nGli anni settanta vedono cos\u00ec la Ariston fra i player maggiori del settore. I nomi pi\u00f9 noti lanciati nel decennio successivo saranno i Nuova Idea, Gilda Giuliani, l'Equipe 84, i Dik Dik, i Matia Bazar, Donatella Rettore, Claudio Rocchi, Rodolfo Grieco e Victor Bach.\nGli anni ottanta.\nNegli anni ottanta l'Ariston si trasferisce a San Giuliano Milanese, in via Massimo Gorki 21, in un complesso pensato come un campus della musica (idea lanciata in Italia con la Rca Italiana di via Tiburtina e ripresa in quegli anni dalla CGD) che comprendeva quindi settore artistico, tecnico, amministrativo e commerciale. In via Gorki si trovavano gli studi di registrazione e mixaggio, le galvaniche e stampa vinili e gli uffici. All'interno del complesso, nel quale oggi ha sede una societ\u00e0 ma con la possibilit\u00e0 di ammirare gli studi di registrazione rimasti ancora come una volta, era inserito anche il magazzino ed il commerciale per la distribuzione della propria e di altre sottoetichette. La scelta si scontra per\u00f2 con l'evolversi del mercato musicale, sempre pi\u00f9 concentrato nelle mani delle poche major in grado di muoversi velocemente nell'adeguarsi alle nuove tendenze investendo in maniera globale.\nGli ultimi anni.\nNel 1987 la casa discografica - gi\u00e0 in crisi - viene rilevata da Enrico Rovelli che, nello stesso periodo, ha anche acquistato la Durium.\nRovelli costituisce una societ\u00e0, la Kono Records, con l'intenzione di mantenere il catalogo delle due aziende, ma la magistratura blocca l'operazione per alcune operazioni poco chiare nel risanamento del deficit delle due case discografiche, per cui la Kono nasce come casa discografica autonoma, inglobando alcuni artisti della Ariston e della Durium, che quindi cessano l'attivit\u00e0 nel 1989. Il catalogo Ariston - in gran parte mai pi\u00f9 ristampato per carenza di domanda - \u00e8 stato ceduto a soggetti terzi.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, sulla numerazione del catalogo, se esistenti, vengono riportato oltre all'anno il mese e il giorno.\nL'etichetta.\nNel corso degli anni, l'etichetta della Ariston ha subito cambiamenti ed evoluzioni, mantenendo per\u00f2 sempre il logo inventato dallo stesso Rossi.\nRiportiamo di seguito alcuni esempi che evidenziano le principali caratteristiche grafiche dell'evoluzione."}
{"id": "1164957", "revid": "110157", "url": "https://it.wikipedia.org/wiki?curid=1164957", "title": "Dimanche \u00e0 Bamako", "text": "Dimanche \u00e0 Bamako \u00e8 un album del duo del Mali Amadou &amp; Mariam, prodotto da Manu Chao. Rappresent\u00f2 il primo grande successo internazionale della \"coppia cieca del Mali\". La produzione si avvale di diversi collaboratori stranieri; oltre a Manu Chao, parteciparono alle incisioni la stella del reggae della Costa d'Avorio Tiken Jah Fakoly e il trombettista ska/jazz italiano Roy Paci.\nPremi.\nIl disco vinse il premio della BBC come miglior album dell'anno nella categoria world music e come miglior album africano dell'anno."}
{"id": "1164963", "revid": "547992", "url": "https://it.wikipedia.org/wiki?curid=1164963", "title": "Alma Manuela Tirone", "text": "Biografia.\nFiglia di un avvocato originario di Paolisi in provincia di Benevento, nacque a Napoli ove venne battezzata con il solo nome Alma, mentre Manuela lo aggiunse in seguito, dopo essersi laureata in Medicina nel 1976 presso l'ateneo partenopeo ed aver esordito in televisione ove, quale medico chirurgo, dietologo e specialista in endocrinologia, divenne nota al pubblico soprattutto come dottoressa Tirone.\nRaggiunse fama nazionale negli anni ottanta, ma gi\u00e0 dal 1975 esord\u00ec come conduttrice di rubriche mediche e dietologiche su emittenti tv e radio della Campania tra cui la pi\u00f9 nota fu \"Il Salotto dei Grassottelli\" su Canale 21, una delle prime emittenti private televisive italiane.\nNel contempo lavor\u00f2 come medico generico mutualista per l'Usl 38 di Napoli, titolare di studi di dietologia a Napoli, Roma e Milano, e consulente della multinazionale Texas Instruments nell'elaborazione dei menu della mensa aziendale per i 600 dipendenti dello stabilimento di Aversa.\nTra le varie diete proposte in tv e in vari libri dalla dottoressa Tirone figuravano la \"Dieta Minilinea\", la \"Dieta Express\" e la \"Dieta Blocca-Peso\", oltre a un \"Sistema Cellulite\", una serie di rimedi che venivano definiti \u00aba base naturale\u00bb. Insieme alle diete veniva proposta anche una serie di tisane, quali \"Tidepura\", \"Tirinnova\", \"Tisamara\", \"Tisalax\".\nImprenditrice, fond\u00f2 alcune societ\u00e0 per la produzione e commercializzazione dei suoi prodotti e, progressivamente, le sue televendite e spot pubblicitari vennero trasmessi anche da tv nazionali ove partecip\u00f2 a vari programmi come ospite e fu \u2013 nel momento di massima popolarit\u00e0 \u2013 finanche oggetto di una parodia a Drive In.\nNel 1989 Alma Manuela Tirone fu coinvolta in una vicenda giudiziaria nata da un'accusa di appropriazione indebita per via della riscossione non autorizzata di un vaglia postale del valore di 156.000 lire e proseguita con un processo per bancarotta della sua societ\u00e0 Farmaleader, celebrato nel 1998 e conclusosi con un'assoluzione.\nDallo scandalo giudiziario non riusc\u00ec pi\u00f9 a risollevarsi, ma ci\u00f2 nonostante denunci\u00f2 un sospetto complotto nei suoi confronti, ordito da politici, magistrati e alti funzionari, poi coinvolti negli scandali di Tangentopoli. Altrettanta notoriet\u00e0 le venne dalle dichiarazioni rilasciate a molti quotidiani nazionali in cui dichiar\u00f2 di essere stata amante e musa di Renato Guttuso, nonch\u00e9 modella per il celebre quadro \"Il Caff\u00e8 Greco\" e beneficiaria di parte dell'eredit\u00e0 del pittore in un testamento mai ritrovato.\nScagionata dalle accuse, agli inizi degli anni duemila torn\u00f2 in tv e si dedic\u00f2 alla gestione di un sito internet, finch\u00e9 improvvisamente non se ne ebbero pi\u00f9 notizie.\nLe indagini sulla morte presunta.\nIn seguito alle vicende giudiziarie, attorno ad Alma Tirone cal\u00f2 un vuoto mediatico e sociale. Nel 2008 cominci\u00f2 a diffondersi sul web la notizia della sua scomparsa nel nulla e, in seguito al suo inserimento fra i \"colleghi scomparsi\" del bollettino dell'Ordine dei medici della Campania di giugno, della sua presunta morte. La notizia del decesso non ricevette per\u00f2 alcun rilievo mediatico, n\u00e9 venne annunciata pubblicamente da parenti o conoscenti e fu pertanto messa in dubbio dai pochi amici che la ritennero forse legata al suo ingente patrimonio finito sotto sequestro nella procedura di fallimento e \u2013 stranamente \u2013 mai reclamato da alcun parente.\nLe circostanze rimasero oscure poich\u00e9, se le ultime notizie ufficiali risalirebbero al febbraio-marzo 2008, sul suo sito web personale era invece presente una risposta ad un commento, firmata da lei e risalente all'8 aprile. Nel corso delle indagini venne per\u00f2 recuperato un certificato di morte risalente al 3 marzo, ma approfondimenti successivi comprovarono invece che negli atti ufficiali il decesso risultava essere avvenuto il 16 marzo 2008, presso l'Ospedale Generale Giuseppina Vannini di Roma. Mancando notizie ufficiali dai parenti e dai media, il web forn\u00ec strani spunti tra cui la testimonianza di una donna la quale asseriva di essere a conoscenza del fatto che la dottoressa fosse viva e facesse la parrucchiera a Milano sotto falsa identit\u00e0. In conseguenza vennero avviate alcune inchieste giornalistiche di Rita Pennarola e Alfredo Iannaccone e anche la trasmissione televisiva \"Chi l'ha visto?\" si occup\u00f2 del caso, sospendendo per\u00f2 le ricerche quando si ottenne il certificato di morte che fu ritenuto attendibile.\nPer cinque anni la notizia e le cause della morte della dottoressa Tirone rimasero avvolte nel mistero, cos\u00ec come rest\u00f2 non comprovata la tesi secondo cui \u2013 da alcune vaghe testimonianze \u2013 ella sarebbe poi stata sepolta a Benevento in virt\u00f9 delle origini familiari sannite; alla fine, nell'aprile 2013, il periodico beneventano \"Realt\u00e0 Sannita\" pubblic\u00f2 un lungo articolo a firma di Andrea Jelardi che aveva ritrovato e fotografato nel cimitero cittadino la tomba di Alma Manuela Tirone, poco lontano da quella dei genitori e dei nonni ma sulla cui lapide (per sua espressa volont\u00e0) ci sono le sole iniziali AMT.\nLa causa del decesso \u2013 tuttora non chiara \u2013 sarebbe stata probabilmente una grave e improvvisa malattia di cui la dottoressa Tirone prefer\u00ec tenere all'oscuro amici e conoscenti."}
{"id": "1164967", "revid": "110738563", "url": "https://it.wikipedia.org/wiki?curid=1164967", "title": "Comunit\u00e0 montana Castelli Romani e Prenestini", "text": "La Comunit\u00e0 montana dei Castelli Romani e Prenestini \u00e8 una comunit\u00e0 montana del Lazio.\nSi sviluppa principalmente ricalcando il territorio dei Castelli Romani, con alcune esclusioni, come ad esempio Genzano di Roma e Velletri, ed includendo i territori prenestini come appunto Cave e Genazzano.\nI comuni.\nLa Comunit\u00e0 Montana \u00e8 costituita dai seguenti comuni:"}
