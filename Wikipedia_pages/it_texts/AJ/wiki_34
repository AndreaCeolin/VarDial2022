{"id": "1124790", "revid": "484362", "url": "https://it.wikipedia.org/wiki?curid=1124790", "title": "Jonathan Pollard", "text": "\u00c8 stato il primo americano condannato all'ergastolo per aver comunicato segreti ad un alleato degli USA.\nA sua discolpa, Pollard disse che aveva fatto spionaggio solo perch\u00e9 \"il sistema di intelligence americano nel suo complesso aveva messo in pericolo la sicurezza di Israele sottacendo informazioni cruciali\". Le autorit\u00e0 israeliane, i gruppi attivisti statunitense-israeliani, ed alcuni politici USA cui la sua condanna appariva ingiusta fecero continue pressioni per ottenere la commutazione o la riduzione della sua sentenza. Il governo israeliano riconobbe una parte del ruolo svolto nell'attivit\u00e0 spionistica di Pollard nel 1987, e avanz\u00f2 scuse formali agli USA, ma fino al 1988 non ammise di averlo pagato. Nel corso della sua detenzione, Israele tent\u00f2 pi\u00f9 volte infruttuosamente di ottenere il suo rilascio, attraverso sia canali ufficiali, sia ufficiosi.\nGli fu conferita la cittadinanza israeliana nel 1995. Sebbene Benjamin Netanyahu sostenesse che Pollard aveva lavorato solo per Israele, Pollard ammise di aver proposto i suoi servigi \u2014 talora anche con successo \u2014 ad altri Paesi.\nAd opporsi ad ogni forma di clemenza erano molte autorit\u00e0 politiche USA in carica o pregresse, tra cui Donald Rumsfeld, Dick Cheney, l'ex direttore CIA George Tenet; alcuni ex Segretari alla difesa USA; un gruppo \"super partes\" di leader del Congresso; e membri della comunit\u00e0 di intelligence USA. Sostenevano che il danno alla sicurezza nazionale USA arrecato dallo spionaggio di Pollard fosse molto pi\u00f9 grave, vasto, e duraturo di quanto conosciuto dall'opinione pubblica.\nSebbene Pollard affermasse di aver fornito ad Israele solo informazioni necessarie alla sua sicurezza, i suoi critici dichiararono che non c'era modo di sapere cosa Israele avesse ricevuto attraverso scambi legittimi, e che molti dati da lui compromessi non avevano a che fare con la sicurezza di Israele. Pollard rivel\u00f2 aspetti del processo di raccolta di intelligence USA, i loro \"fonti e metodi\". Pollard vendette numerosi segreti in materie molto sensibili, tra cui il manuale NSA in dieci volumi su come gli USA raccolgono le loro informazioni SIGINT, e rivel\u00f2 i nomi di migliaia di persone che avevano cooperato con organi di intelligence USA.\nIl 20 novembre 2015 Pollard \u00e8 stato rilasciato in libert\u00e0 condizionale dopo 30 anni, in ossequio alle linee guida federali in vigore al momento della sua condanna. Il 20 novembre 2020 termin\u00f2 il periodo di libert\u00e0 condizionale e caddero tutte le restrizioni. Il 30 dicembre 2020 Pollard e la sua seconda moglie si trasferirono in Israele; attualmente vivono a Gerusalemme.\nAnni giovanili.\nJonathan Jay Pollard nacque a Galveston (Texas) nel 1954, in una famiglia ebrea, ed era il figlio minore dei tre di Morris e Mildred \"Molly\" Pollard. Nel 1961 la sua famiglia si trasfer\u00ec a South Bend (Indiana), dove suo padre Morris, premiato microbiologo, insegnava all'Universit\u00e0 di Notre Dame.\nQuando era ancora molto giovane, Pollard si rese conto dello spaventoso contributo di morte che l'Olocausto aveva imposto alla sua pi\u00f9 stretta famiglia, dal lato materno, i Klein (Kahn) di Vilnius in Lituania, e poco dopo il suo bar mitzvah, chiese ai suoi genitori di visitare i campi di sterminio nazisti. La famiglia di Pollard si impegn\u00f2 a fondo per instillare un senso di identit\u00e0 ebraica nei propri figli, e questo si estendeva anche alla causa di Israele.\nPollard crebbe con quello che lui chiamava \"obbligo razziale\" verso Israele, e fece il suo primo viaggio in Israele nel 1970, nell'ambito di un programma scientifico visitando l'Istituto Weizmann a Rehovot. Mentre si trovava l\u00ec, fu ricoverato dopo una colluttazione con un altro studente. Uno scienziato del Weizmann ricord\u00f2 che Pollard si era fatto \"la reputazione di essere un piantagrane\".\nTerminata la high school Pollard frequent\u00f2 la Stanford University, in cui consegu\u00ec un diploma in scienze politiche nel 1976. Molti suoi conoscenti ricordano che finch\u00e9 si trovava l\u00ec si vantava di avere la doppia cittadinanza USA e israeliana, affermava di aver lavorato per il Mossad, di aver raggiunto il grado di colonnello delle forze di difesa israeliane (arrivando a spedirsi da solo un telegramma con l'indirizzo \"colonnello Pollard\"), e di aver ucciso un arabo durante il servizio di guardia presso un kibbutz. Dichiarava ancora che suo padre, Morris Pollard era un agente segreto della CIA, e di essere fuggito dalla Cecoslovacchia quando era un bambino durante la Primavera di Praga nel 1968, allorch\u00e9 sarebbe stato scoperto il ruolo del padre nella CIA. Non c'era nulla di vero. Pollard si iscrisse a varie facolt\u00e0, ma non consegu\u00ec mai la laurea.\nLa futura moglie di Pollard, Anne Henderson (nata nel 1960), si trasfer\u00ec a Washington D.C. nell'autunno del 1978 per abitarvi con il padre (recentemente divorziato) Bernard Henderson. Nell'estate del 1981 si trasfer\u00ec in una casa su Capitol Hill con altre due donne e, attraverso un amico di una delle sue coinquiline, incontr\u00f2 per la prima volta Pollard. In seguito disse di essersi innamorata al loro primo appuntamento \u2014 erano una \"coppia inseparabile\" a partire dal novembre 1981, e nel giugno 1982, quando scadde il suo contratto d'affitto di Capitol Hill, si spost\u00f2 nell'appartamento di Pollard ad Arlington (Virginia). Nel dicembre 1982 la coppia si trasfer\u00ec nel centro di Washington D.C., in una appartamento con due camere da letto al numero 1723 di 20th Street NW, presso Dupont Circle. Si sposarono il 9 agosto 1985, pi\u00f9 di un anno dopo che Pollard aveva iniziato a spiare per Israele, con una cerimonia civile a Venezia. Al tempo del loro arresto, nel novembre 1985, pagavano 750 dollari (equivalenti a dollari del 2020) mensili di affitto.\nCarriera iniziale.\nPollard inizi\u00f2 a candidarsi per lavori nei servizi segreti nel 1979 dopo aver lasciato l'universit\u00e0, prima alla Central Intelligence Agency (CIA) e poi alla U.S. Navy. Pollard fu scartato per il lavoro alla CIA dopo essersi sottoposto ad un test della verit\u00e0 in cui ammise di aver fatto ampiamente uso di droghe illegali tra il 1974 e il 1978. Se la cav\u00f2 meglio con la marina militare, e il 19 settembre 1979 fu assunto dal Navy Field Operational Intelligence Office (NFOIO), un ufficio del Naval Intelligence Command (NIC). Come specialista di intelligence, doveva lavorare su affari sovietici presso il Navy Ocean Surveillance Information Center (NOSIC), un dipartimento del NFOIO. Per ottenere il necessario nulla osta sicurezza venivano assunte delle informazioni, ma non veniva applicata la macchina della verit\u00e0. Non bastava un'autorizzazione \"Top Secret\" ma ci voleva una pi\u00f9 esclusiva \"Sensitive Compartment Infomation\" (SCI). La marina militare chiese inutilmente notizie alla CIA circa Pollard, compresi gli esiti del test della verit\u00e0 che rivelava l'abuso di sostanze narcotiche da parte di Pollard. Pollard ricevette un'autorizzazione temporanea di sicurezza non-SCI in attesa che fossero completate le informazioni che venivano assunte su di lui, il che all'epoca era normale per i neo-assunti. Fu assegnato temporaneamente al servizio in un altro dipartimento NIC, la \"Naval Intelligence Support Center\" (NISC) \"Surface Ships Division\", dove avrebbe potuto lavorare a compiti che non richiedevano autorizzazione SCI. Il centro operazioni NOSIC e il NISC all'epoca si trovavano entrambi a Suitland (Maryland).\nDue mesi dopo essere stato assunto, Pollard avvicin\u00f2 il direttore tecnico del NOSIC, Richard Haver, e gli propose di avviare un'operazione non ufficiale con il National Intelligence Service sudafricano. Gli raccont\u00f2 anche una menzogna sul presunto coinvolgimento del padre in operazioni CIA in Sudafrica. Haver inizi\u00f2 a diffidare di Pollard e chiese che venisse allontanato. Per\u00f2 il superiore di Haver credeva che il supposto collegamento di Pollard con i servizi segreti sudafricani potesse essere utile, e lo riassegn\u00f2 ad un'operazione HUMINT della marina militare, Task Force 168 (TF-168).\nMentre si trasferiva al suo nuovo lavoro nella TF-168, Pollard inizi\u00f2 daccapo ad avere contatti con qualcuno molto in alto nella catena di comando, questa volta l'ammiraglio Sumner Shapiro, comandante del Naval Intelligence Command (CNIC), a proposito di una sua idea per la TF-168 e il Sudafrica. (Il gruppo TF-168 aveva trasmesso le sue idee.) Dopo l'incontro, Shapiro ordin\u00f2 immediatamente che le autorizzazioni di sicurezza di Pollard fossero revocate e che fosse riassegnato ad una posizione di minor delicatezza. Secondo \"The Washington Post\", Shapiro liquid\u00f2 Pollard come un \"balengo\", dicendo pi\u00f9 tardi, \"chiss\u00e0 perch\u00e9 diavolo non lo ho licenziato.\"\nA causa dell'assegnazione ad altro incarico, l'ordine di Shapiro di annullare le autorizzazioni di Pollard and\u00f2 nel dimenticatoio. Per\u00f2 l'ufficio di Shapiro fece seguito con una richiesta al TF-168 affinch\u00e9 Pollard fosse inquisito dalla CIA. La CIA concluse che Pollard era un rischio e sconsigli\u00f2 che gli fosse affidata qualunque attivit\u00e0 di raccolta informazioni. Un successivo test della verit\u00e0 fu inconcludente, sebbene avesse indotto Pollard a confessare di aver \"fatto dichiarazioni false\" ai suoi superiori, di aver fatto uso di droga in passato, e di aver intrattenuto contatti non autorizzati con rappresentanti di governi stranieri. L'agente speciale che esegu\u00ec il test ebbe l'impressione che Pollard, che a tratti \"iniziava a gridare, agitarsi ed emettere suoni gutturali come se fosse stato per vomitare\", stesse fingendo un malore per vanificare il test. Sconsigli\u00f2 che a Pollard fosse consentito l'accesso ad informazioni con classificazione di sicurezza alta. Per Pollard fu richiesta la valutazione psichiatrica.\nIl nulla osta sicurezza di Pollard fu ridotto a Secret. Di conseguenza propose un reclamo e minacci\u00f2 azioni legali per riottenere la sua autorizzazione SCI. In attesa che il suo reclamo fosse trattato, lavor\u00f2 su materiale meno importante e ricev\u00e9 giudizi di eccellente prestazioni. Nel 1982, dopo che lo psichiatra ebbe concluso che Pollard non soffriva di alcuna malattia mentale, il nulla osta di Pollard fu elevato a SCI. \nSpionaggio.\nPoco dopo che Pollard aveva iniziato a lavorare alla NIC/TF-168, incontr\u00f2 Aviem Sella, un veterano che aveva combattuto con l'aeronautica militare israeliana.\nIn quel periodo, Sella era in aspettativa dal suo lavoro di colonnello per conseguire la laurea in informatica frequentando la New York University. Pollard disse a Sella che lavorava nei servizi segreti della marina, gli raccont\u00f2 delle specifiche situazioni in cui l'intelligence USA aveva tenuto nascosto delle informazioni ad Israele, e si propose di lavorare come spia. Bench\u00e9 Sella avesse dubitato che Pollard potesse essere una specie di esca dell'FBI che intendeva \"reclutare\" un cittadino israeliano [per spiare contro la propria patria], fin\u00ec per credergli. Sella telefon\u00f2 al suo comandante dell'intelligence aeronautica a Tel Aviv per ulteriori istruzioni, e la chiamata fu dirottata al capo di stato maggiore dell'aeronautica. A Sella fu ordinato di creare un contatto con Pollard, ma di stare attento. Fu avvertito che o gli americani stavano offrendo un \"gancio\" per scovare attivit\u00e0 spionistiche straniere, oppure se costui era una spia autentica, Sella avrebbe dovuto stare ben attento al suo lavoro.\nNel giro di pochi giorni, nel giugno 1984, Pollard inizi\u00f2 a passare informazioni classificate a Sella. Gli vennero corrisposti dollari in contanti pi\u00f9 un costosissimo anello con diamante e zaffiro, che Pollard in seguito don\u00f2 alla fidanzata Anne, chiedendole di sposarlo. Pollard era ben pagato da Israele: riceveva uno stipendio che nell'ultimo periodo arrivava a dollari (pari a dollari nel 2020) mensili, e decine di migliaia di dollari in contanti per rimborsi di alberghi, pasti e gioielli. Nella dichiarazione che fece al giudice Robinson prima della sentenza, Pollard disse che il denaro era un benefit che gli era stato imposto. \"\u00c8 vero che accettavo i soldi\", ammise, ma solo \"come conseguenza di quanto stavo facendo bene il mio lavoro\". Raccont\u00f2 che in un momento successivo aveva detto al suo controllore, Rafi Eitan, una spia di lungo corso che al tempo dirigeva il Lekem, un'unit\u00e0 di spionaggio scientifico in Israele, che, \"non solo intendevo restituire tutto il denaro che avevo ricevuto, ma volevo creare una cattedra presso lo \"Israeli General Staff's Intelligence Training Center\" nei pressi di Tel Aviv.\nRonald Olive, investigatore Naval Criminal Investigative Service (NCIS), ha affermato che Pollard aveva passato informazioni classificate al Sudafrica, e aveva tentato, attraverso un intermediario, di vendere informazioni classificate al Pakistan in numerose occasioni. Pollard rub\u00f2 anche documenti classificati riferiti alla Cina nell'interesse di sua moglie, che us\u00f2 le informazioni per promuovere i suoi interessi di affari personali. Teneva questi materiali segreti in giro par la casa, dove li scoprirono le autorit\u00e0 inquirenti quando venne alla luce l'attivit\u00e0 spionistica di Pollard.\nDurante il processo Pollard, il memorandum del governo USA che richiedeva la sua condanna contest\u00f2 la \"dichiarazione dell'imputato sul punto che sarebbe stato motivato da altruismo piuttosto che da avidit\u00e0\". Il governo disse che Pollard aveva \"rivelato informazioni classificate per ricavarne vantaggi finanziari\" in altre circostanze:\n\u00abL'indagine del governo ha rivelato che l'imputato ha fornito ad alcuni dei suoi conoscenti documenti classificati statunitensi che l'imputato ha ottenuto attraverso fonti della marina militare statunitense. I documenti classificati che l'imputato ha rivelato a due di questi conoscenti, entrambi consulenti d'investimento professionali, contenevano analisi economiche e politiche classificate che l'imputato credeva avrebbero aiutato i suoi conoscenti a dare consigli d'investimento ai loro clienti... L'imputato ha riconosciuto che, sebbene non sia stato pagato per le sue rivelazioni non autorizzate di informazioni classificate ai suddetti conoscenti, sperava di essere ricompensato alla fine attraverso opportunit\u00e0 commerciali che questi individui avrebbero potuto organizzare per l'imputato quando alla fine avesse lasciato la sua posizione con la Marina degli Stati Uniti. Infatti, l'imputato era coinvolto in un'impresa commerciale in corso con due di questi conoscenti nel momento in cui ha fornito loro le informazioni classificate...\u00bb\nNel corso del processo Pollard, le autorit\u00e0 australiane denunciarono la divulgazione di documenti classificati americani per mano di Pollard ad un ufficiale della Royal Australian Navy mentre era impegnato in un programma che prevedeva lo scambio di personale delle rispettive marine militari tra USA e Australia. L'ufficiale australiano, messo in allarme dal fatto che Pollard reiteratamente gli avesse svelato dati etichettati \"No Foreign Access Allowed\" (\"non consentito l'accesso a stranieri\"), segnal\u00f2 tali indiscrezioni alla sua catena di comando. I suoi capi lo richiamarono dall'incarico negli USA, temendo che le soffiate potessero avere a che fare con una \"trappola CIA\". Quando gli fu contestata l'accusa dopo aver fatto la sua dichiarazione circa la colpevolezza, Pollard ammise solo di aver passato un unico documento classificato all'australiano; poi cambi\u00f2 versione, asserendo che fossero stati i suoi superiori a ordinargli di condividere le informazioni con gli australiani.\nQuanto meno fino al 2014, l'esatta misura delle informazioni che Pollard pass\u00f2 ad Israele non era stata ufficialmente rivelata. Alcuni articoli giornalistici citarono una memoria segreta di 46 pagine, che fu consentito a Pollard e alla sua difesa di esaminare. Fu procurata al giudice dal Segretario alla difesa Caspar Weinberger, secondo il quale lo spionaggio di Pollard aveva implicato, tra l'altro, la copiatura della versione pi\u00f9 recente di \"Radio-Signal Notations\" (RASIN), un manuale in 10 volumi che descrive molto dettagliatamente la rete americana di sorveglianza elettronica globale.\nDopo il rilascio di Pollard, l'ex vicecapo del Mossad Ram Ben-Barak deplor\u00f2 pubblicamente Pollard, dicendo che il reclutamento e l'operazione \"erano sconosciuti ai vertici dell'intelligence e non autorizzati\" con un conseguente danno alle relazioni USA-Israele, ben superiore al valore delle informazioni procurate da Pollard. \"Il nostro intero rapporto con gli USA si deterior\u00f2. Alcuni persero il lavoro di conseguenza,\" secondo Barak. \"Ha causato anni e anni di diffidenza, con gli americani che sospettavano che lui non fosse l'unico, e sentivano di non aver ricevuto le necessarie spiegazioni. Non credevano che non fosse autorizzato. Ha causato un danno enorme, enorme. Lo vedevano come un tradimento verso di loro.\"\nArresto.\nLo spionaggio di Pollard rischi\u00f2 di essere svelato nel 1984 quando un capodipartimento not\u00f2 un rapporto su equipaggiamenti militari sovietici e si chiese come avesse a che fare con il suo ufficio. Pollard, cui fu ricondotto il rapporto, fu interpellato in proposito, e rispose che aveva lavorato su reti terroristiche, venendo creduto. Nel 1985 un suo collega denunci\u00f2 anonimamente che Pollard aveva portato via materiale classificato dal NIC. Il collega osserv\u00f2 che Pollard apparentemente non portava il materiale in qualche posto che si sapesse appropriato, come gli altri organismi di intelligence della zona. Sebbene Pollard fosse autorizzato a trasportare documenti ed il collega ammettesse che i documenti erano custoditi in modo consono, sembrava fuori luogo che Pollard trasportasse documenti in un venerd\u00ec pomeriggio in cui c'era poco da fare e tutti sembravano pensare al weekend alle porte. In definitiva la denuncia non ebbe seguito, poich\u00e9 parve che il fatto fosse occorso in orario di servizio e Pollard avesse in corso un'attivit\u00e0 che riguardava altri uffici. In un altro caso il diretto superiore di Pollard, avendo del lavoro straordinario da terminare in ufficio di sabato, era arrivato alla scrivania di Pollard, notando del materiale non classificato lasciato imprudentemente in giro. Prendendo l'iniziativa di metterlo al sicuro, il supervisore sbirci\u00f2 e vide che non era pertinente alle questioni di antiterrorismo ai Caraibi su cui stava lavorando la sezione. Vedendo altri documenti non pertinenti, il supervisore pens\u00f2 che ci fosse lo zampino di qualche servizio segreto straniero, per\u00f2 non riusc\u00ec a stabilire quale fosse la nazione interessata.\nPollard fu fermato e interrogato da agenti FBI circa una settimana dopo mentre portava via materiale classificato dai locali del suo ufficio. Spieg\u00f2 che lo stava portando ad un altro analista di un diverso organo per sentire il suo parere. Questo racconto fu verificato, e risult\u00f2 falso. Pollard domand\u00f2 di telefonare alla moglie per dirle dove si trovava. Poich\u00e9 la partecipazione alla discussione era \u2014 da parte di Pollard \u2014 volontaria, gli investigatori dovettero acconsentire. Durante la telefonata ad Anne, Pollard us\u00f2 la parola in codice \"cactus\" per comunicare che era nei guai, e che lei doveva far sparire da casa tutto il materiale classificato. Lei ci prov\u00f2, chiedendo aiuto ad un vicino.\nPollard accett\u00f2 poi una perquisizione a casa sua, che trov\u00f2 i pochi documenti sfuggiti ad Anne. A quel punto l'FBI decise di lasciare il caso ai supervisori di Pollard, poich\u00e9 avevano scoperto solo un trattamento negligente di documenti, e nessuna prova che Pollard stesse passando informazioni classificate. Il caso esplose pochi giorni dopo, quando i suoi superiori gli chiesero di fare un test della verit\u00e0. Lui invece ammise di aver passato documenti illegalmente, ma senza nominare Israele. L'FBI ritorn\u00f2 in campo. Poco dopo, il vicino di Pollard, ufficiale di marina militare, prese a preoccuparsi di mettere in salvo la valigia da 32 kg piena di documenti strettamente classificati che Anne gli aveva lasciato, e inizi\u00f2 a chiamare la comunit\u00e0 di intelligence militare chiedendo consiglio. Collabor\u00f2 pienamente all'inchiesta e non fu mai accusato di alcun delitto.\nDopo la sua parziale confessione, Pollard fu posto sotto sorveglianza, ma non arrestato. Il 21 novembre 1985 assieme a sua moglie tent\u00f2 di ottenere asilo nell'ambasciata israeliana di Washington D.C., dove all'epoca era ambasciatore il futuro primo ministro di Israele Benjamin Netanyahu, ma le guardie israeliane ingiunsero loro di andarsene. Non appena ebbe lasciato la sede diplomatica, Pollard venne arrestato da agenti FBI. Il suo controllore, Rafi Eitan, in un'intervista della 2014 dichiar\u00f2 che Pollard era stato avvisato che l'avevano scoperto, e gli era stato dato un segnale convenuto perch\u00e9 lasciasse gli Stati Uniti, ma invece Pollard \"gir\u00f2 a vuoto per tre giorni con quegli altri che lo seguivano. Aveva molte opportunit\u00e0 di fare quello che gli avevo detto e non lo fece.\" Eitan sostenne di aver dato l'ordine di espellere Pollard dall'ambasciata.\nDopo l'arresto di Pollard, Anne sfugg\u00ec alla sorveglianza dell'agente FBI che la seguiva, incontr\u00f2 Sella in un ristorante e lo inform\u00f2 dell'arresto del marito. Di conseguenza, furono informati tre membri del personale diplomatico implicati nell'operazione: gli addetti scientifici Yosef Yagur e Ilan Ravid e il segretario di ambasciata Irit Erb. Il Lekem non aveva previsto questo sviluppo di eventi n\u00e9 aveva predisposto piani di fuga, e fu detto loro di fuggire immediatamente. L'appartamento in cui si tenevano e copiavano i documenti rubati da Pollard fu ripulito, e tutti e quattro lasciarono immediatamente Washington. Sella e sua moglie presero un treno per New York e da l\u00ec un volo per Londra, Yagur fugg\u00ec in Canada, Erb in Messico, e Ravid a Miami, da cui presero voli di collegamento per Israele. Furono tutti fuori dagli Stati Uniti in 24 ore. Anne fu arrestata il giorno successivo, il 22 novembre 1985.\nIndagini.\nPrima della dichiarazione di colpevolezza di Pollard, il governo USA inizi\u00f2 a preparare contro di lui un rinvio a giudizio con molti capi d'accusa, tra cui reati di droga e frode fiscale, oltre a spionaggio. Il governo afferm\u00f2 che Pollard avesse usato documenti classificati nel vano tentativo di negoziare un traffico d'armi con i governi di Sudafrica, Argentina, e Taiwan. Gli investigatori FBI stabilirono pure che Pollard avesse incontrato tre pachistani ed un iraniano allo scopo di trafficare armi nel 1985. Pollard alla fine collabor\u00f2 con gli investigatori in cambio di un patteggiamento che garantisse maggior clemenza per s\u00e9 e per la moglie. Israele disse in principio che Pollard lavorava per un'organizzazione non autorizzata e deviata, e mantenne questa posizione per oltre dieci anni. Alla fine Israele accett\u00f2 di collaborare alle indagini in cambio di immunit\u00e0 per i suoi cittadini coinvolti.\nQuando fu loro richiesto di restituire il materiale rubato, gli israeliani avrebbero messo a disposizione solo poche decine di documenti meno rilevanti. All'epoca, gli americani sapevano che Pollard aveva passato decine di migliaia di documenti.\nGli israeliani crearono un programma progettato per logorare gli investigatori americani, comprese molte ore al giorno di pendolarismo in autobus oscurati su strade accidentate, e frequenti cambi di autobus, lasciandoli senza tempo adeguato per dormire, e impedendo loro di dormire durante il viaggio. L'identit\u00e0 dell'originario controllore di Pollard, Sella, non venne rivelata. Tutte le domande dovevano essere tradotte in ebraico, le risposte erano formulate in ebraico, e poi ritradotte in inglese, sebbene tutte le persone coinvolte parlassero un perfetto inglese. Il comandante Jerry Agree ricorda che, anche quando stava lasciando l'aeroporto, il personale della sicurezza si premur\u00f2 di avvisarlo \"tu non tornerai mai pi\u00f9 qui\". Una volta arrivato negli USA, Agee si accorse che dal suo bagaglio erano stati rubati vari oggetti. Gli atti ostili non pervenivano solo da guardie e autorit\u00e0, ma anche dagli organi di informazione israeliani.\nAlla fine Sella fu incriminato per tre accuse di spionaggio da una corte degli Stati Uniti. Israele non permise che Sella fosse interrogato senza garanzia di immunit\u00e0. Gli Stati Uniti rifiutarono dato che Israele non aveva mantenuto in precedenza la promessa di collaborare. Israele neg\u00f2 l'estradizione di Sella, cui anzi fu affidato il comando della base aerea di Tel Nof. Il Congresso degli Stati Uniti reag\u00ec minacciando di tagliare gli aiuti ad Israele, e a quel punto Sella spontaneamente fece un passo indietro per disinnescare le tensioni.\nNella mattinata del 20 gennaio 2021, a poche ore dalla fine della presidenza di Donald Trump, la Casa Bianca annunci\u00f2 che Trump aveva concesso la grazia totale a Sella. L'annuncio precisava che lo Stato di Israele aveva richiesto la grazia e aveva formulato una piena e inequivoca dichiarazione di scuse. L'annuncio affermava ancora che il Primo ministro di Israele Benjamin Netanyahu, l'ambasciatore israeliano alle Nazioni Unite Ron Dermer, l'ambasciatore degli Stati Uniti in Israele David Friedman e Miriam Adelson avevano sostenuto la richiesta di clemenza di Sella.\nProcesso.\nLe discussioni per il patteggiamento di Pollard con il governo tentavano di evitare a lui l'ergastolo e a permettere ad Anne di riconoscersi colpevole di reati minori, cosa che il governo non avrebbe voluto altrimenti permetterle. Il governo ad ogni modo propose alla fine ad Anne Pollard un accordo di patteggiamento a patto che Jonathan Pollard aiutasse il governo nella stima del danno. In questo processo, acconsent\u00ec a sottoporsi alla macchina della verit\u00e0, e interrogatori con agenti FBI e procuratori del Dipartimento della giustizia nell'arco di alcuni mesi. Nel maggio 1986 il governo gli offr\u00ec un accordo di patteggiamento, e lui accett\u00f2. Secondo le condizioni dell'accordo, Pollard doveva dichiararsi colpevole per l'accusa di aver passato ad un governo straniero informazioni inerenti alla difesa nazionale, un'accusa che comportava una pena massima dell'ergastolo, e inoltre si impegnava a cooperare pienamente alle indagini del governo in corso. \nTre settimane dopo la condanna di Pollard, Wolf Blitzer, all'epoca corrispondente del \"Jerusalem Post\", fece un'intervista in carcere con Pollard. Da questo ricav\u00f2 un articolo, apparso il 15 febbraio 1987 su \"The Washington Post\", con il titolo \"Pollard: non un fessacchiotto, ma un'importante spia di Israele\". Pollard raccont\u00f2 a Blitzer di alcune delle informazioni fornite ad Israele: fotografie satellitari del quartier generale OLP in Tunisia, che furono usate nell'Operazione Gamba di Legno; potenzialit\u00e0 specifiche delle difese aeree libiche; e \"la raccolta USA di informazioni sull'attivit\u00e0 militare araba e islamica convenzionale e non convenzionale, dal Marocco al Pakistan e di ogni Paese in mezzo. Vi erano compresi Paesi arabi 'amici' e 'nemici'.\" Il procuratore Joseph diGenova port\u00f2 l'intervista di Blitzer in prigione come elemento di prova nella sua memoria processuale in cui affermava che Pollard era implicato in \"divulgazione non autorizzata di informazioni classificate.\"\nDiGenova disse che prima della condanna Pollard e sua moglie Anne avevano concesso sprezzanti interviste in cui difendevano la loro attivit\u00e0 spionistica e tentavano di conquistare alla loro causa gli ebrei americani. In un'intervista a \"60 Minutes\" dalla prigione, Anne disse, \"Sento che io e mio marito abbiamo fatto quel che dovevamo, e ci\u00f2 che era il nostro dovere morale come ebrei, ci\u00f2 che era il nostro dovere morale come esseri umani, e non mi devo pentire di nulla al riguardo.\"\nIl 4 giugno 1986 Pollard si dichiar\u00f2 colpevole per un capo di accusa di cospirazione per consegnare informazioni sulla difesa nazionale ad un governo straniero. Prima della condanna, parlando per s\u00e9 stesso, Pollard afferm\u00f2 che bench\u00e9 le sue motivazioni \"possano essere state animate da buone intenzioni, non possono, sotto qualsiasi punto di vista, scusare o giustificare la violazione della legge, particolarmente quella che implica la fiducia del governo \u2026 ho violato la fiducia, rovinato e portato disonore alla mia famiglia.\" Ammise, scusandosene, di aver ricevuto denaro dal governo israeliano in cambio di informazioni classificate. Anne Pollard, nella propria dichiarazione, afferm\u00f2 che aveva fatto \"quello che all'epoca credevo corretto\" aiutando suo marito e tentando di nascondere documenti rubati, aggiungendo, \"E non posso dire che non lo aiuterei mai pi\u00f9. Per\u00f2, cercherei percorsi differenti, modi differenti.\"\nL'accusa replic\u00f2 a queste dichiarazioni dicendo che i Pollard avevano continuato a violare numerosi accordi di segretezza perfino durante lo svolgimento del processo. Il procuratore Joseph E. diGenova ne not\u00f2 uno in particolare, che era stato firmato nel giugno 1986, alludendo all'intervista di Pollard con Wolf Blitzer. L'accusatore concluse:\nIn combinazione con l'ampiezza della conoscenza di quest'uomo, la profondit\u00e0 della sua memoria, e la completa mancanza di onore che ha dimostrato in questa serie di eventi, vi suggerisco, vostro onore, che \u00e8 un uomo molto pericoloso.\n\"Il governo fece qualcosa di assai sospetto dimenticando di mandare qualcuno a sorvegliare queste interviste,\" disse Esther Pollard. \"Pi\u00f9 tardi, all'emissione della sentenza, l'accusatore riusc\u00ec a far indignare il giudice contro Jonathan affermando falsamente che non solo aveva fatto svolgere segretamente le interviste alle loro spalle, ma che Jonathan aveva anche rivelato materiale altamente classificato a Blitzer che compromise le fonti e i metodi della comunit\u00e0 di intelligence.\"\nCondanna e reclusione.\nLa sentenza dei Pollard fu emessa il 4 marzo 1987. Bench\u00e9 l'accusa, eseguendo l'accordo di patteggiamento, avesse richiesto che i Pollard ricevessero \"solo un numero serio di anni di reclusione\", il giudice Aubrey Eugene Robinson Jr. non era tenuto a rispettarne le richieste. Rilevando che i Pollard avevano violato numerose clausole dell'accordo di patteggiamento, inflisse l'ergastolo in forza di una memoria classificata di valutazione del danno dimessa dal Segretario della difesa Caspar Weinberger.\nPollard fu poi trasferito dal FCC Petersburg in Virginia, dove era stato incarcerato dal 1986, ad un ospedale detentivo federale a Springfield (Missouri) per sottostare ad una serie di esami di salute mentale. Ne giugno 1988 fu trasferito ad USP Marion e nel 1993 al FCI Butner Medium presso il Butner Federal Correction Complex nella Carolina del Nord. Nel maggio 1991 Pollard chiese ad Avi Weiss di essere il suo rabbino personale. Anche il rabbino capo israeliano Mordechai Eliyahu era un sostenitore di Pollard e assunse varie iniziative perch\u00e9 fosse scarcerato.\nAnne Pollard fu condannata a cinque anni, ma fu rilasciata sulla parola dopo tre anni e mezzo in considerazione delle sue condizioni di salute. Pollard richiese il divorzio dopo la scarcerazione di Anne. Anche se ipoteticamente egli avrebbe detto che supponeva di rimanere in prigione per il resto dei suoi giorni, e che non voleva che Anne rimanesse vincolata da lui, Anne in seguito disse ad un cronista che gli atti del divorzio le erano stati notificati senza avvertenze o spiegazioni di sorta.\nUna volta perfezionato il divorzio da Anne, Pollard spos\u00f2 Esther \"Elaine\" Zeitz, insegnante e attivista canadese di Toronto che aveva organizzato una campagna per il suo rilascio. Nel 1996 inizi\u00f2 uno sciopero della fame pubblico, ma lo termin\u00f2 19 giorni dopo aver incontrato il primo ministro israeliano Benjamin Netanyahu, che promise di intensificare i suoi sforzi per ottenere il rilascio di Pollard.\nFonti giornalistiche e membri della famiglia Pollard hanno messo in discussione che Pollard e Zeitz siano sposati legalmente. Le autorit\u00e0 carcerarie dichiararono ad \"Ha'aretz\" che non vi \u00e8 annotazione che una cerimonia nuziale sia stata richiesta o celebrata. Dopo aver compiuto il suo periodo di libert\u00e0 vigilata, Anne Pollard emigr\u00f2 in Israele, e vive a Tel Aviv con una sovvenzione governativa integrata da occasionali donazioni private.\nAppelli.\nNel 1989 gli avvocati di Pollard depositarono un'istanza per il ritiro della sua dichiarazione di colpevolezza e del processo a mezzo di giuria dato che il governo non aveva ottemperato alle clausole dell'accordo. L'istanza fu respinta. Una corte per le impugnazioni conferm\u00f2 il diniego. Parecchi anni pi\u00f9 tardi, con un avvocato differente, Pollard deposit\u00f2 una petizione per \"habeas corpus\". Un collegio dello United States Court of Appeals for the District of Columbia Circuit decise (con maggioranza due a uno) di respingere la petizione di Pollard, principalmente perch\u00e9 gli avvocati originari di Pollard non avevano presentato l'appello osservando i termini processuali. Il giudice Stephen F. Williams dissent\u00ec, \"poich\u00e9 l'inadempimento da parte del governo dell'accordo di patteggiamento costitu\u00ec un elementare rilievo di violazione di legge ai sensi del 28 U.S.C. \u00a7 2255\".\nNel luglio 2005 Pollard fece istanza per un nuovo processo, stavolta motivato dall'inefficace difesa legale. Cerc\u00f2 pure di avere accesso ai documenti classificati pertinenti alle iniziative dei suoi nuovi legali in preparazione di una domanda di grazia. La corte d'appello rigett\u00f2 entrambe le istanze. Nel febbraio 2006 i suoi avvocati avanzarono un ricorso per certiorari avanti la Corte suprema degli Stati Uniti d'America a riguardo dell'accesso ai documenti classificati. Sostenevano che la separazione dei poteri \u00e8 una dottrina flessibile che non impone la reciproca completa separazione di ciascuna delle tre branche del governo. L'atto affermava che la Corte d'appello avesse violato tale principio asserendo sua sponte (ossia senza istanza di parte, d'ufficio) che il potere giudiziario non ha giurisdizione sui documenti classificati per il fatto che il relativo accesso era, per lo scopo ultimo della grazia, una funzione esecutiva. La Corte Suprema respinse il certiorari nel marzo 2008, stabilendo che il potere presidenziale di grazia non sarebbe stato minimamente intaccato dall'accesso della nuova difesa ai documenti classificati, e che i documenti classificati erano tutelati da un ordine restrittivo, cio\u00e8 uno strumento giudiziale.\nIniziative israeliane per la liberazione di Pollard.\nNel 1988 Israele propose un complesso triplice scambio, per il quale Pollard e la moglie sarebbero stati scarcerati ed espulsi in Israele, Israele avrebbe rilasciato la spia sovietica Marcus Klingberg, e l'Unione sovietica avrebbe fatto pressione su Siria e Iran per il rilascio degli ostaggi americani trattenuti da gruppi terroristici di rispettiva matrice siriana e iraniana.\nNel 1990 Israele avrebbe considerato di offrire il rilascio di Yosef Amit, un agente segreto militare israeliano che scontava una condanna a 12 anni per aver spiato in favore degli Stati Uniti e di un'altra potenza NATO, in cambio di Pollard. Non c'\u00e8 accordo tra le fonti sull'esito: secondo una fonte, Amit fece sapere che non aveva intenzione di essere scambiato. In un'altra versione, le autorit\u00e0 israeliane bloccarono l'idea, temendo che avrebbe suscitato maggior collera negli Stati Uniti. (Amit termin\u00f2 di scontare la sua pena e fu liberato nel 1993.)\nNegli anni 1990 l'ex presidente della Universit\u00e0 di Notre Dame Theodore Hesburgh, amico di famiglia di Pollard, tent\u00f2 di negoziare un accordo affinch\u00e9 Pollard fosse rilasciato, \"espulso in Israele\", e rinunciasse alla sua cittadinanza USA. Mike Royko del \"Chicago Tribune\" scrisse articoli nel febbraio 1984 per sostenere l'idea. Le autorit\u00e0 della Casa Bianca non furono entusiaste del piano di Hesburgh, e lui non insistette.\nNel 1995 Israele tent\u00f2 di nuovo uno scambio a tre parti, stavolta considerando spie americane imprigionate in Russia: Israele avrebbe rilasciato Klinberg, i russi avrebbero rilasciato agenti USA rimasti in prigione dalla dissoluzione dell'Unione Sovietica, e gli Stati Uniti avrebbero liberato Pollard.\nLa posizione ufficiale di Israele fino al 1998 era che Pollard lavorasse per un'organizzazione deviata non autorizzata. Nel maggio di quell'anno il primo ministro Netanyahu ammise che Pollard era stato effettivamente un agente israeliano, sottoposto ai vertici del Lekem, l'ufficio israeliano per le relazioni scientifiche. Il governo israeliano pag\u00f2 almeno due degli avvocati \u2014 Richard A. Hibey e Hamilton Philip Fox III \u2014 che si adoperavano per il suo rilascio.\nDurante la campagna che port\u00f2 alle elezioni generali in Israele del 1999, Netanyahu e il suo avversario Ehud Barak si scambiarono frecciatine nei media su chi fosse stato pi\u00f9 favorevole a Pollard. Nel 2002 Netanyahu and\u00f2 a trovare Pollard in prigione. Nel 2007 promise che, se rieletto primo ministro, avrebbe ottenuto la liberazione di Pollard.\nNel 2009 il supervisore dei conti dello Stato di Israele Micha Lindenstrauss pubblic\u00f2 una relazione da cui constava che le reiterate istanze per liberare Pollard erano state respinte dal governo americano nell'arco di 20 anni. I familiari di Pollard criticarono la relazione, chiamandola un'\"imbiancatura\" delle attivit\u00e0 del governo israeliano, sebbene concordassero con la sua affermazione che Pollard non aveva ricevuto un giusto processo.\nNel giugno 2011 70 membri del parlamento israeliano, la Knesset, appoggiarono la richiesta della famiglia Pollard affinch\u00e9 egli potesse far visita a suo padre (Morris) malato. Quando da l\u00ec a poco Morris venne a mancare, Netanyahu annunci\u00f2 che il governo israeliano sosteneva ufficialmente la richiesta per consentire a Pollard di partecipare al funerale. Entrambe le richieste furono respinte.\nNel novembre 2014 Rafi Eitan, direttore del Lekem dal 1981 fino al suo scioglimento nel 1986, ammise che sapeva in anticipo dell'imminente arresto di Pollard nel 1985 e allert\u00f2 gli allora primo ministro Shimon Peres e ministro della difesa Yitzhak Rabin. Eitan dice che fu sua la decisione di respingere la richiesta di asilo di Pollard all'ambasciata israeliana. Quando gli chiesero se le autorit\u00e0 di Israele erano a conoscenza delle attivit\u00e0 spionistiche di Pollard, rispose \"Ovviamente\".\nCittadinanza.\nPollard fece richiesta della cittadinanza israeliana nel 1995; il ministero dell'interno inizialmente rifiut\u00f2 sul presupposto che Israele non concedeva la cittadinanza a persone che non vi fossero gi\u00e0 immigrate, ma il 22 novembre 1995, cambi\u00f2 idea e accolse la petizione.\nAlcune fonti affermano che Pollard avrebbe poi rinunciato alla cittadinanza statunitense, sarebbe stato in quel momento un cittadino israeliano, e sarebbe stato espulso in Israele se fosse stato scarcerato. Altre continuano ad identificarlo come cittadino USA. Secondo il Dipartimento di Stato non ci sono norme in tempo di guerra ai sensi del Title 8 US code \u00a7 1481(a)(6) per autorizzare il Procuratore generale a trattare rinunce alla cittadinanza da parte di persone fisicamente presenti negli Stati Uniti, e ai sensi del Title 8 US code \u00a7 1483 non \u00e8 possibile che una persona perda la cittadinanza USA finch\u00e9 presente negli USA, salvo per rinuncia presentata al Procuratore generale, o condanna per tradimento.\nIl 30 dicembre 2020 Jonathan Pollard e sua moglie emigrarono ufficialmente in Israele e divennero a pieno titolo cittadini israeliani.\nReazioni ufficiali e campagne pubbliche pro-Pollard.\nOltre alle richieste di scarcerazione del governo israeliano, ci fu una prolungata campagna per liberare Pollard. Tra gli organizzatori erano la famiglia Pollard, l'ex moglie, Anne, e gruppi ebraici degli Stati Uniti ed Israele. I punti principale della campagna affermavano che Pollard aveva spiato per un alleato e non per un nemico, che questa sentenza era sproporzionata rispetto a quelle inflitte ad altri responsabili di delitti simili, e che gli USA non avevano mantenuto l'impegno preso con Pollard nell'accordo di patteggiamento. Alcuni attivisti israeliani paragonarono il presidente Bush ad Hamas e ai capi di Hezbollah che avevano fatto prigionieri dei soldati israeliani.\nAlcuni che ritengono eccessiva la sentenza pongono in risalto che sebbene Pollard si fosse dichiarato colpevole nel quadro di un accordo di patteggiamento per s\u00e9 e per la moglie, non ottenne alcuna clemenza, e gli fu inflitta una pena inferiore soltanto alla pena di morte; i detrattori di Pollard replicano che lui aveva violato le clausole di quell'accordo ancor prima che la sentenza fosse emanata.\nNel 1993 il professore di scienze politiche e attivista ebreo-ortodosso David Luchins promosse un infruttuoso appello al presidente Bill Clinton per commutare la sentenza di Pollard. L'appello conteneva una lettera di pentimento di Pollard con la quale ammetteva di aver violato sia le leggi USA sia i precetti religiosi ebraici. Pollard pi\u00f9 tardi si dolse della sua ammissione, sospettando che avesse reso meno probabile l'eventualit\u00e0 di ottenere clemenza. I fedelissimi di Pollard biasimarono Luchins, che ricevette minacce di morte ed ebbe bisogno della protezione federale per un certo periodo.\nLa questione della sua carcerazione talvolta \u00e8 stata dibattuta nell'ambiente politico israeliano. Benjamin Netanyahu ha fatto insistenti pressioni per il rilascio di Pollard, e gli fece visita in prigione nel 2002. Pose il problema al presidente Clinton durante i colloqui di pace di Wye River nell'ottobre 1998. Nella sua autobiografia, Clinton scrisse che era propenso a liberare Pollard, ma le obiezioni dei capi dell'intelligence USA erano troppo forti:\nPer tutta la simpatia che Pollard generava in Israele, era un caso difficile da portare avanti in America; aveva venduto i segreti del nostro paese per soldi, non per un ideale, e per anni non aveva mostrato alcun rimorso. Quando ho parlato con Sandy Berger e George Tenet, erano fermamente contrari a lasciare andare Pollard, cos\u00ec come lo era Madeleine Albright.\nAlan Dershowitz \u00e8 stato tra i sostenitori di alto profilo di Pollard, sia nelle aule di giustizia come legale sia in vari organi di stampa. Definendo la sentenza come \"eccessiva\", Dershowitz scrive in un articolo ripubblicato nel suo bestseller \"Chutzpah\", \"Come americano, e come ebreo, io qui esprimo la mia indignazione rispetto all'ergastolo inflitto a Jonathan Pollard per il delitto di cui si \u00e8 dichiarato colpevole.\" Scrive Dershowitz:\n[T]utti sembrano aver paura di parlare a nome di una spia condannata. Questo \u00e8 stato particolarmente vero per la leadership ebraica in America. I Pollard sono ebrei. ... I Pollard sono anche sionisti, che - per un senso di incauto \"imperativo razziale\" (per citare Jonathan Pollard) - sembrano mettere il loro impegno per la sopravvivenza di Israele al di sopra delle leggi del loro stesso paese. ... I leader ebrei americani, sempre sensibili alla scusa della doppia fedelt\u00e0, stanno mantenendo un basso profilo nella questione Pollard. Molti ebrei americani di base sono indignati per ci\u00f2 che percepiscono come una reazione eccessiva ai crimini di Pollard e alla pena insolitamente lunga imposta a Jonathan Pollard.\nNel 2012 Malcolm Hoenlein reclam\u00f2 la liberazione di Pollard, dicendo \"27 anni \u2014 ha pagato il prezzo dei suoi delitti. Ha espresso pentimento. Quando \u00e8 troppo, \u00e8 troppo. \u00c8 ora di lasciarlo andare \u2014 non c'\u00e8 giustificazione possibile per tenerlo dentro ancora, non c'\u00e8 causa di giustizia, o interesse di sicurezza che si possa invocare.\"\nNel 2013 Rabbi Pesach Lerner, vicepresidente esecutivo del \"National Council of Young Israel\", richiam\u00f2 l'ipocrisia della detenzione di Pollard in America dopo che si era saputo che gli stessi servizi segreti USA spiavano i propri alleati.\nAnche il consiglio comunale di Gerusalemme ha preso posizione in favore di Pollard, cambiando il nome di una piazza nei pressi della residenza ufficiale del primo ministro da \"Piazza Parigi\" a \"Piazza Libert\u00e0 per Jonathan Pollard.\nTamar Fogel, una ragazza al tempo dodicenne che aveva perso genitori e tre fratelli nell'attacco di Itamar del 2011, nel giugno del medesimo anno fece visita a Pollard, poco dopo la morte del padre di Pollard.\nPollard dichiar\u00f2 di aver fornito solo informazioni che erano vitali per la sicurezza di Israele ma erano state sottaciute dal Pentagono, in violazione di un memorandum d'intesa del 1983 tra i due Paesi. Il memorandum d'intesa era un accordo tra Stati Uniti e Israele riguardante la condivisione di informazioni di sicurezza vitali. Secondo Pollard, questo comprendeva le spedizioni di armi sovietiche alla Siria, le armi chimiche irachene e siriane, il progetto di bomba atomica pakistano, e i sistemi di difesa aerea libici. Secondo la valutazione declassificata CIA del 1987 del danno arrecato dal caso Pollard, sotto il titolo \"Cosa non chiesero gli israeliani\", la valutazione nota che gli israeliani \"non espressero mai interesse per attivit\u00e0 militari, piani, capacit\u00e0 o equipaggiamenti USA\". \nLa difesa di Pollard afferm\u00f2 che Israele aveva giuridicamente diritto alle informazioni che Pollard pass\u00f2 ad Israele in forza del memorandum d'intesa del 1983 e che gli Stati Uniti stavano violando quel memorandum.\nLee Hamilton, ex membro del Congresso dall'Indiana che presiedeva lo \"House Intelligence Committee\" quando fu condannato Pollard, nel 2011 scrisse una toccante lettera al presidente Obama per sostenere la commutazione della pena di Pollard. \"Conosco molti suoi familiari, in particolare i suoi genitori, e so quanto dolore e angoscia hanno patito per la detenzione di loro figlio\", scrisse. Hamilton aggiunse che il padre di Pollard, la cui salute andava peggiorando rapidamente, meritava di vedere il figlio in libert\u00e0.\nNel 2010 i rappresentanti democratici Barney Frank (Massachusetts), Ed Towns (New York), Anthony Weiner (New York), e Bill Pascrell (New Jersey) scrissero una lettera che \"rileva l'impatto positivo che un atto di clemenza avrebbe in Israele, come forte indicazione della buona volont\u00e0 della nostra nazione verso Israele e il popolo israeliano\". Nel novembre 2010 Weiner dichiar\u00f2: \"Nella storia degli Stati Uniti nessuno che avesse fatto una cosa simile a Pollard fu condannato all'ergastolo, e nemmeno lui doveva subire questo.\"\nDennis B. Ross disse nel 2004: \"Pollard ricevette una condanna pi\u00f9 severa di altri che avevano commesso delitti paragonabili.\" L'ex Segretario alla difesa USA Caspar Weinberger dichiar\u00f2 che \"[l]a questione Pollad era comparativamente minore. \u00c8 stato ingrandito al di l\u00e0 della sua reale importanza.\" Stephen F. Williams, un \"Senior Circuit Judge\" della \"United States Court of Appeals for the District of Columbia Circuit\" afferm\u00f2: \"l'ergastolo di Jonathan Pollard rappresenta un fondamentale errore giudiziario\". Nel dicembre 2010 l'ex assistente del Segretario alla difesa USA Lawrence Korb disse: \"Retrospettivamente, sappiamo che \u00e8 stata commessa una grave ingiustizia nei confronti di Pollard \u2026 \u00e8 molto malato e andrebbe scarcerato prima che fosse troppo tardi.\" Alcune delle accuse mosse a Pollard provengono dalla \"talpa\" CIA Aldrich Ames, che avrebbe accusato Pollard per stornare da s\u00e9 i sospetti. Rafi Eitan, il controllore israeliano di Pollard, disse che Pollard non ha mai svelato agenti americani nell'Unione Sovietica o altrove. Eitan disse che credeva che Ames tentasse di accusare Pollard per stornare da s\u00e9 i sospetti.\nIl 18 novembre 2010, 39 membri del Congresso present\u00f2 una richiesta di grazie alla Casa Bianca per conto di Pollard, chiedendo che il Presidente lo liberasse immediatamente: \"Noi vediamo la clemenza per il signor Pollard come un atto di compassione giustificato dal modo in cui altri sono stati trattati dal nostro sistema di giustizia.\" Affermarono che c'era stata una grande disparit\u00e0 nella quantit\u00e0 di tempo passata in carcere da Pollard rispetto a quella passata da altri riconosciuti colpevoli di attivit\u00e0 simili.\nL'ex consigliere della Casa Bianca Bernard Nussbaum il 28 gennaio 2011 scrisse una lettera al presidente Obama in cui dichiarava di aver approfonditamente riesaminato il caso Jonathan Pollard mentre prestava servizio alla Casa Bianca. Nella sua lettera afferm\u00f2 \"che se a questo punto non si commutava la sua pena non si sarebbe fatto un servizio alla giustizia; in realt\u00e0, \u00e8 la mia rispettosa opinione, sarebbe un errore giudiziario.\"\nAnche l'ex segretario di Stato George Shultz scrisse una lettera al presidente Obama l'11 gennaio 2011, insistendo per la commutazione della pena di Pollard. Dichiar\u00f2 \"Sono impressionato dal fatto che le persone che meglio conoscono il materiale classificato che lui pass\u00f2 ad Israele, l'ex direttore CIA James Woolsey e l'ex presidente della Commissione intelligence del Senato Dennis DeConcini, sono favorevoli alla sua liberazione.\"\nNel 2011 Henry Kissinger, ex Segretario di Stato USA, dichiar\u00f2 che era venuto il momento di commutare la pena a Pollard. Il 3 marzo 2011 Kissinger scrisse una lettera al presidente Obama che diceva \"Avendo parlato con George Shultz e letto le dichiarazioni dell'ex direttore CIA Woolsey, dell'ex presidente \"Senate Intelligence Committee\" DeConcini, dell'ex ministro della Giustizia Mukasey ed altri di cui rispetto il giudizio e la conoscenza diretta del caso, trovo convincente la loro unanime spinta verso la clemenza. Credo che la giustizia andrebbe applicata commutando quel che resta della condanna all'ergastolo di Jonathan Pollard\".\nLawrence Korb, gi\u00e0 \"Assistant Secretary of Defense\" con il presidente Ronald Reagan, si rivolse all'amministrazione Obama per ottenere la grazia a Pollard:\nAlcuni ora sostengono che Pollard dovrebbe essere rilasciato perch\u00e9 migliorerebbe le relazioni USA-Israele e aumenterebbe le prospettive di successo del processo di pace in Medio Oriente dell'amministrazione Obama. Anche se questo pu\u00f2 essere vero, non \u00e8 il motivo per cui io e molti altri abbiamo recentemente scritto al presidente chiedendo di concedere a Pollard la clemenza. La ragione \u00e8 che Pollard ha gi\u00e0 scontato troppo tempo per il delitto per il quale \u00e8 stato condannato, e a questo punto, qualsiasi dato possa conoscere avrebbe poco effetto sulla sicurezza nazionale.\nCitando Lawrence Korb, \"Crediamo che la sua perdurante detenzione costituisca una parodia della giustizia e una macchia sul sistema americano di giustizia.\"\nL'ex vicepresidente Dan Quayle scrisse una lettera al presidente Obama il 31 gennaio 2011, invitandolo a commutare la pena di Pollard.\nIl 16 febbraio 2011 Arlen Specter scrisse una lettera al presidente Obama con cui affermava che, come presidente della commissione intelligence del Senato, riteneva che Pollard dovesse essere graziato.\nSpecter fu il secondo \"Chairman of the Senate Intelligence Committee\" (il primo fu Dennis DeConcini) a fare un appello per la liberazione di Pollard.\nIl 22 marzo 2011 pi\u00f9 di cento parlamentari dello Stato di New York firmarono una petizione al presidente Obama che affermava \"che riteniamo la grazia al signor Pollard come un atto di compassione giustificata da come sono stati trattati altri dal nostro sistema giudiziario\".\nChristine Quinn, presidente del consiglio comunale di New York, scrisse una lettera al presidente Obama il 26 dicembre 2012 in cui richiedeva di comunicare la condanna di Pollard. Afferm\u00f2 che egli aveva espresso grande rimorso. Scrisse, \"so che opinioni simili sono condivise da molti passati e attuali rappresentanti elettivi del popolo americano\" e \"pertanto, rispettosamente la invito ad usare il suo potere costituzionale per dare a Pollard lo stesso trattamento praticato con altri dal nostro sistema di giustizia.\"\nNell'agosto 2011 Barney Frank chiese permesso al Congresso per discutere l'incarcerazione di Jonathan Pollard e fece appello a Barack Obama perch\u00e9 \"rispondesse alle molte richieste i di immediata liberazione per Pollard\". Frank disse che Pollard aveva pagato un prezzo molto pi\u00f9 alto di chiunque altro che avesse spiato per uno Stato amico degli Stati Uniti e pi\u00f9 di molti che avevano spiato per loro nemici.\nIl parlamentare Allen West, originario della Florida, scrisse una lettera al presidente Obama il 2 giugno 2011, in cui affermava \"Dopo aver scontato 26 anni dietro le sbarre, la salute di Jonathan Pollard sta peggiorando, ed anche quella di sua moglie. Se possiamo approvare che i britannici liberino l'attentatore di Lockerbie e lo facciano rientrare in Libia per ragioni di salute, come possiamo giustificare che resti dietro le sbarre il signor Pollard bench\u00e9 i suoi reati siano chiaramente non cos\u00ec gravi come quello di un terrorista che assassin\u00f2 centinaia di americani?\"\nIl 26 ottobre 2011 un gruppo bipartisan di 18 ex senatori USA scrisse al presidente Obama invitandolo a commutare la pena di Jonathan Pollard al periodo di detenzione gi\u00e0 scontato. La lettera era sottoscritta anche da senatori che inizialmente si opponevano alla sua liberazione. La lettera diceva \"il signor Pollard compir\u00e0 il suo 26\u00b0 anno di detenzione il 21 novembre 2011, iniziando il 27\u00b0 anno di una condanna all'ergastolo senza precedenti (ne ha trascorsi sette in isolamento). Era stato incriminato per un'accusa di aver passato informazioni classificate ad un alleato senza l'intenzione di ledere gli Stati Uniti \u2014 un reato che normalmente porta ad una condanna da 2-4 anni. Si era dichiarato colpevole in un accordo di patteggiamento al quale si attenne pienamente, ma che fu ignorato dal giudice che emise la sentenza. Il signor Pollard \u00e8 la sola persona nella storia degli USA che ha subito una condanna all'ergastolo per aver passato informazioni classificate ad un alleato.\" Gli ex senatori concludevano \"\u00e8 clamorosamente chiaro che la condanna del signor Pollard \u00e8 gravemente sproporzionata e (come hanno commentato parecchi giudici federali) un colossale errore giudiziario.\"\nIn una lettera al redattore di \"The Wall Street Journal\", pubblicata il 5 luglio 2012, James Woolsey scrisse che ora sostiene il rilascio di chi era stato condannato per aver spiato per Israele, citando il passaggio del tempo: \"Quando mi ero dichiarato contro la clemenza, Pollard era stato in carcere meno di un decennio. Oggi \u00e8 stato in carcere per pi\u00f9 di un quarto di secolo per effetto del suo ergastolo.\"\nMise in rilievo che su pi\u00f9 di 50 spie condannate recentemente per la loro azione a favore dei sovietici e dei cinesi, solo due furono condannati all'ergastolo, e due terzi erano stati condannati a pene pi\u00f9 brevi di quella gi\u00e0 scontata da Pollard. Afferm\u00f2 ancora che \"Pollard ha collaborato pienamente con il governo USA, promise di non trarre profitto dal suo delitto (per esempio, con la vendita di libri), ed ha pi\u00f9 volte espresso rincrescimento per ci\u00f2 che ha fatto. \"Woolsey espresse il suo convincimento che Pollard sta ancora in carcere in quanto ebreo. Disse \"l'antisemitismo gioc\u00f2 un ruolo nella perdurante detenzione di Pollard.\" \"Per tutti quelli che si bloccano per qualche ragione davanti al fatto che \u00e8 un ebreo americano, fingete che sia un americano di origini greche, coreane o filippine e liberatelo,\" disse Woolsey, che non \u00e8 ebreo, nella sua lettera al \"Wall Street Journal\".\nAngelo Codevilla, che ha seguito il caso da quando lavor\u00f2 come membro esperto dello staff per la commissione intelligence del Senato dal 1978 al 1985, sostenne che lo sciame di accuse lanciate contro Pollard negli anni \u00e8 inverosimile. Il 15 novembre 2013 il professor Codevilla scrisse una lettera al presidente Obama dichiarando \"Altri hanno messo in rilievo che Pollard \u00e8 la sola persona mai condannata all'ergastolo per aver passato informazioni ad un alleato, senza intenzione di danneggiare l'America, un delitto che normalmente porta ad una sentenza da 2\u20134 anni; e che questa condanna sproporzionata in violazione di un accordo di patteggiamento era basata \"non sull'accusa\", ma su una relazione che non \u00e8 mai stata condivisa con la difesa. Non \u00e8 cos\u00ec che dovrebbe funzionare la giustizia americana.\" In un'intervista al \"Weekly Standard\" Codevilla dichiar\u00f2 \"La storia del caso Pollard \u00e8 una macchia sulla giustizia americana.\" La condanna all'ergastolo \"ti fa vergognare di essere americano\".\nL'ex Speaker della Camera Newt Gingrich manifest\u00f2 sostegno alla proposta di liberare Pollard.\nSecondo l'esperto di intelligence americano John Loftus, gi\u00e0 procuratore del governo USA e ufficiale dell'intelligence dell'esercito, Pollard non poteva aver rivelato le identit\u00e0 di spie americane, dato che Pollard non aveva i nulla osta sicurezza che permettevano di accedere a queste informazioni. Secondo Lotus \"La permanenza in carcere di Pollard \u00e8 dovuta a stupidit\u00e0 orribile.\"\nRichieste ufficiali di clemenza.\nYitzhak Rabin fu il primo premier israeliano ad intervenire in favore di Pollard; nel 1995 rivolse una petizione al presidente Bill Clinton invocando la grazia. Seguirono altre richieste. In un momento critico dei trattati di pace israelo-palestinesi alla conferenza di Wye River nel 1998, il primo ministro Benjamin Netanyahu tent\u00f2 di condizionare il risultato al rilascio di Pollard. \"Se avessimo firmato un accordo con Arafat, mi sarei aspettato la grazia per Pollard\", scrisse. Clinton in seguito conferm\u00f2 nelle sue memorie che aveva provvisoriamente consentito alla condizione, \"\u2026 ma avrei verificato cosa ne pensava la mie gente\". Quando l'informazione divenne di pubblico dominio, la comunit\u00e0 americana di intelligence \nreag\u00ec immediatamente, con irritazione inequivocabile. Sette ex Segretari della Difesa \u2014 Donald Rumsfeld, Melvin Laird, Frank Carlucci, Richard Cheney, Caspar Weinberger, James Schlesinger e Elliot Richardson \u2014 assieme ad alcuni importanti parlamentari, manifestarono pubblicamente un'energica contrariet\u00e0 a qualsiasi forma di clemenza. Il direttore della CIA George Tenet inizialmente sment\u00ec la notizia che avesse minacciato di dimettersi se Pollard fosse stato rilasciato, ma alla fine conferm\u00f2 di averlo fatto. Anche altri consiglieri di Clinton, tra cui Madeleine Albright e Sandy Berger, erano \"graniticamente contrari\" alla grazia. Clinton, che non aveva previsto una resistenza cos\u00ec veemente, disse a Netanyahu che la liberazione di Pollard non poteva essere una condizione dell'accordo, e ordin\u00f2 una revisione formale del caso Pollard. Dennis Ross conferm\u00f2 la versione di Clinton nel suo libro \"The Missing Peace\".\nIl 14 settembre 2005 fu avanzata un'altra richiesta israeliana, ma venne respinta dal presidente George W. Bush. Una richiesta per far dichiarare Pollard prigioniero di Sion fu rigettata dalla Corte suprema di Israele il 16 gennaio 2006. Un altro appello all'intervento in favore di Pollard fu respinto dalla Corte suprema il 20 marzo 2006.\nIl 10 gennaio 2008 la questione della grazia a Pollard fu nuovamente posta in discussione, questa volta dal primo ministro Ehud Olmert, durante la prima visita in Israele come presidente di George W. Bush. In seguito, il presidente Bush respinse questa richiesta. Il giorno dopo, ad una cena cui partecipavano diversi ministri del governo israeliano (oltre al Segretario di Stato USA Condoleeza Rice), fu nuovamente discusso l'argomento della liberazione di Pollard. Questa volta, per\u00f2, il primo ministro Olmert comment\u00f2 che non era l'occasione opportuna per discutere il destino di Pollard.\nNel 2009, quando il presidente Bush stava per terminare il suo mandato, lo stesso Pollard fece richiesta di grazia per la prima volta. In un'intervista su \"Newsweek\", l'ex direttore CIA James Woolsey appoggi\u00f2 la liberazione di Pollard a due condizioni: che mostrasse pentimento e avesse rinunciato a trarre profitto da libri o altri progetti collegati al suo caso. Bush non concesse la grazia.\nIl 21 settembre 2010 \"The New York Times\" rifer\u00ec che il governo israeliano (nuovamente presieduto da Netanyahu) aveva proposto informalmente che Pollard fosse liberato come premio ad Israele per aver esteso di tre mesi il blocco ai nuovi insediamenti nei territori occupati.\nIl 24 gennaio 2011 Netanyahu present\u00f2 la prima richiesta formale di grazie nella forma di una lettera al presidente Obama. Nel 2012 il presidente Shimon Peres consegn\u00f2 ad Obama una lettera firmata da 80 parlamentari israeliani, che domandava a nome dei cittadini di Israele la liberazione di Pollard. Nel novembre 2013 il presidente dell'Agenzia Ebraica Natan Sharansky disse, \"non si \u00e8 mai verificato nella storia degli USA che qualcuno che avesse spiato in favore di un Paese amico scontasse anche solo la met\u00e0 del periodo detentivo [patito da Pollard].\"\nA fine marzo 2014 Elyakim Rubinstein, giudice della Corte Suprema israeliana, gi\u00e0 ministro della giustizia, e facente funzioni di ambasciatore negli USA al tempo dell'arresto di Pollard, sollecit\u00f2 la grazia per Pollard. Disse \"Sono stati fatti errori, soprattutto dagli israeliani, ma pura dagli americani, e 29 anni [sono] pi\u00f9 che sufficienti.\"\nIn una lettera del novembre 2014 al presidente Obama, un gruppo di autorit\u00e0 americane, tra cui l'ex direttore CIA James Woolsey, l'ex \"Assistant U.S. Defense Secretary\" Lawrence Korb, e l'ex Consigliere per la sicurezza nazionale USA Robert McFarlane, criticarono l'\"ingiusto diniego della liberazione sulla parola\" nei confronti di Pollard la cui \"condanna platealmente sproporzionata continua\". Definirono \"patentemente falsa\" l'accusa usata per tenerlo recluso.\nOpposizione.\nI detrattori affermano che lo spionaggio di Pollard, che ha compromesso elementi di quattro principali sistemi di intelligence, ha danneggiato la sicurezza nazionale americana ben al di l\u00e0 di quanto noto all'opinione pubblica. Hanno rimarcato che lui era motivato non da patriottismo o da sollecitudine per la sicurezza di Israele, ma da avidit\u00e0; che Israele lo ha pagava bene, e col denaro lui comprava cocaina, alcolici, e cibi costosi. Molti dirigenti dell'intelligence sono convinti che almeno alcune delle informazioni che Pollard aveva venduto ad Israele alla fine erano cadute nelle mani dell'Unione Sovietica, sebbene i dirigenti intervistati dal giornalista investigativo Seymour Hersh ammettessero che non ne avevano alcuna vera prova. Nel 1999 Hersh riassunse il processo contro Pollard in \"The New Yorker\".\nQuattro ex direttori dell'intelligence della Marina \u2014 William Studeman, Sumner Shapiro, John L. Butts, e Thomas Brooks \u2014 diramarono una replica pubblica alla richiesta di clemenza, e a ci\u00f2 che loro chiamarono \"i miti che generati da questa intelligente campagna di pubbliche relazioni \u2026 volta a trasformare Pollard da un avido, arrogante traditore della fiducia nazionale americana, in Pollard, fedele patriota israeliano\":\nShapiro (che a sua volta era ebreo) afferm\u00f2 che lo metteva in difficolt\u00e0 il sostegno a Pollard da parte delle organizzazioni ebraiche: \"Abbiamo fatto cos\u00ec tanta fatica per crearci una posizione ed arrivare dove siamo, e poi uno ha mandato tutto al diavolo \u2026 e tutte le organizzazioni ebraiche compatte a sostenere questo tizio per trasformarlo in un eroe del popolo ebraico, questo mi infastidisce un sacco.\"\nRon Olive, ex operatore Naval Criminal Investigative Service, diresse le indagini su Pollard. Nel suo libro del 2006, \"Capturing Jonathan Pollard \u2013 How One of the Most Notorious Spies in American History Was Brought to Justice\", Olive scrisse che Pollard non aveva servito solo Israele, ma confess\u00f2 di aver passato segreti al Sudafrica, a ai suoi consulenti finanziari, e di aver messo in vendita le sue credenziali al Pakistan e ad altri Paesi. Olive scrisse che Pollard rub\u00f2 anche documenti classificati collegati alla Cina che sua moglie us\u00f2 per promuovere propri interessi di affari e tent\u00f2 di intermediare traffici di armi con Sudafrica, Argentina, Taiwan, Pakistan, e Iran. I sostenitori di Pollard negano queste affermazioni citando le 166 pagine del \"Damage Assessment Report\" CIA che secondo loro indica che lui pass\u00f2 solo informazioni ad Israele, riguardanti la sicurezza di quest'ultimo. Pollard scrisse nella sua memoria difensiva che sua moglie non trasse mai profitto dallo spionaggio di lui. Le relazioni furono declassificate nel 2012.\nIl redattore di \"New Republic\" Martin Peretz si espresse a sua volta contro la liberazione di Pollard: \"Jonathan Pollard non \u00e8 un martire ebreo. \u00c8 un agente condannato per spionaggio che spi\u00f2 contro il suo Paese sia per Israele sia per il Pakistan (!) \u2014 una spia, oltretutto, che veniva pagato per la sua opera.\nLa sua carriera professionale, quindi, puzza di infamia ed \u00e8 impregnato di depravazione.\" Peretz chiam\u00f2 i sostenitori \"vittime di professione, per lo pi\u00f9 loro stessi brutali, che hanno le radici nella destra ultra-nazionalista e religiosa. Sono insaziabili. E vogliono che l'America sia lo zimbello di Israele.\"\nL'ex avvocato di FBI e U.S. Navy M.E. \"Spike\" Bowman, un importante consulente legale per l'intelligence della Marina al tempo dell'arresto di Pollard che aveva approfondita conoscenza del caso Pollard, nel 2011 diffuse una dettagliata critica all'ipotesi di clemenza. \"Poich\u00e9 il caso non and\u00f2 mai a dibattimento, \u00e8 difficile per gli osservatori esterni comprendere l'impatto potenziale e la complessit\u00e0 del tradimento di Pollard,\" scrisse. \"Non c'\u00e8 dubbio che Pollard era fedele ad Israele. Per\u00f2, la portata del furto e del danno \u00e8 stata molto pi\u00f9 ampia e pi\u00f9 complessa di quanto appare dalla singola imputazione e dalla sentenza.\" Nella sua considerazione, Pollard \"non era n\u00e9 un patriota USA n\u00e9 israeliano. Era un personaggio egocentrico, avido che cercava vantaggio finanziario e gratificazione personale.\"\nLiberazione condizionale.\nLe leggi in vigore al tempo della condanna di Pollard disponevano che i detenuti federali che stavano scontando l'ergastolo ottenessero la liberazione condizionale dopo 30 anni di detenzione se non avevano violato alcuna norma carceraria importante, e se c'era una \"ragionevole probabilit\u00e0\" che il detenuto non sarebbe ricaduto nel crimine.\nIl 29 luglio 2015 la United States Parole Commission annunci\u00f2 che Pollard sarebbe stato rilasciato il 20 novembre 2015. Il Dipartimento di Giustizia USA inform\u00f2 il collegio di difesa di Pollard che non avrebbe contestato l'unanime decisione del 7 luglio della Parole Commission.\nI termini del rilascio fissati dalla Parole Commission stabilivano che Pollard dovesse restare in libert\u00e0 condizionale per un minimo di cinque anni. Il governo avrebbe potuto estendere il periodo di libert\u00e0 condizionale fino al 2030. Le restrizioni della sua libert\u00e0 condizionale esigevano che rimanesse a New York salvo che avesse un permesso speciale per allontanarsi. L'agente che lo sorvegliava era anche autorizzato ad imporre il coprifuoco e a definire zone della citt\u00e0 che gli erano interdette. Gli fu ordinato di indossare dispositivi elettronici per tracciare i suoi movimenti. In aggiunta erano vietate le interviste alla stampa e la connessione ad internet senza previa autorizzazione. Gli avvocati di Pollard impugnarono queste condizioni avanti la commissione d'appello per la libert\u00e0 condizionale, e fu revocata solo la restrizione che gli imponeva un previo permesso per accedere ad internet. Per\u00f2 fu deciso che il suo uso di internet sarebbe stato monitorato. I legali di Pollard e Ayelet Shaked, all'epoca ministra della Giustizia di Israele, invitarono il presidente Obama ad esercitare il suo potere di grazia per revocare le restrizioni di libert\u00e0 condizionale a Pollard, permettendogli di trasferirsi subito in Israele; ma un portavoce del Consiglio per la sicurezza nazionale della Casa Bianca annunci\u00f2 che il presidente non sarebbe intervenuto.\nDopo la sua scarcerazione del 20 novembre, come previsto, Pollard si trasfer\u00ec in un appartamento procuratogli dai suoi legali a New York. Gli fu imposto il coprifuoco dalle 07:00 alle 19:00. Una ditta di investimenti di Manhattan che gli aveva proposto un impiego come analista di ricerca, cambi\u00f2 idea per via delle ispezioni che avrebbero dovuto subire i computer dei suoi dipendenti. I suoi difensori presentarono immediatamente un ricorso che contestava i termini della sua libert\u00e0 condizionale, sostenendo che le restrizioni di internet lo rendevano non impiegabile come analista, e che il braccialetto elettronico GPS non era necessario, per l'insussistenza di pericolo di fuga. Il ricorso era corredato da affidavit di McFarlane e dell'ex membro della Commissione Intelligence del Senato Dennis DeConcini secondo cui qualunque segreto appreso da Pollard trent'anni prima non erano pi\u00f9 segreti, e non avevano alcun valore oggi. Il 12 agosto 2016 un giudice federale respinse l'istanza sulla scorta di una dichiarazione di James Clapper, direttore dell'intelligence nazionale USA, che al contrario di quanto si legge negli affidavit di MacFarlane e DeConcini, molte delle informazioni sottratte da Pollard negli anni 1980 restavano segrete. Il giudice cit\u00f2 anche la cittadinanza israeliana di Pollard, ottenuta durante la carcerazione, come prova che in realt\u00e0 il pericolo di fuga sussisteva.\nUna proposta di legge presentata alla Knesset nel novembre 2015 avrebbe, se fosse stata divenuta legge, autorizzato il governo israeliano a sovvenzionare l'alloggio e le spese mediche di Pollard, pagandogli ancora uno stipendio mensile, per il resto della sua vita. Vennero smentite le voci secondo cui gli israeliani avevano anche prima pagato Pollard e la sua ex moglie durante la detenzione. Dopo molti rinvii, la proposta venne ritirata nel marzo 2016 su richiesta del primo ministro Netanyahu e delle autorit\u00e0 responsabili della sicurezza di Israele, citando \"ragioni diplomatiche e di sicurezza\".\nNel marzo 2017 gli avvocati di Pollard ricorsero alla United States Court of Appeals for the Second Circuit per riformare la decisione dell'agosto 2016 di una corte inferiore che respingeva la sua richiesta per avere restrizioni di libert\u00e0 condizionale pi\u00f9 blande. Rilevarono che il divieto di uscire di casa tra le 7 e le 19 lo costringeva a violare lo shabbat e le feste ebraiche, e che la sorveglianza sui suoi computer gli impediva di svolgere un lavoro coerente con la sua istruzione ed intelligenza. Deducevano ancora che Pollard poteva anche non ricordare pi\u00f9 le informazioni viste prima del suo arresto, ed in ogni caso, i termini della libert\u00e0 condizionale limitavano arbitrariamente l'uso del computer da parte sua, ma non il fatto che potesse trasmettere informazioni con altri mezzi. Netanyahu avrebbe anche rinnovato la richiesta di esonerarlo dalla libert\u00e0 condizionale durante un incontro con il vicepresidente Mike Pence. Nel maggio 2017 la corte respinse l'appello, stabilendo che le restrizioni della libert\u00e0 condizionale minimizzavano il potenziale danno che ancora rischiava di arrecare all'intelligence USA.\nIl 20 novembre 2020 termin\u00f2 la libert\u00e0 condizionale di Pollard. Il dipartimento di Giustizia USA rinunci\u00f2 ad estendere le restrizioni.\nTrasferimento in Israele.\nBench\u00e9 Pollard avesse espresso il desiderio di trasferirsi in Israele, non lo fece immediatamente dopo la scadenza del suo periodo di libert\u00e0 condizionale a causa di problemi di salute di sua moglie, e rimase in USA per pi\u00f9 di un mese mentre lei si sottoponeva a chemioterapia per un cancro al seno. Pollard e sua moglie alla fine arrivarono in Israele il 30 dicembre 2020, su un jet privato del miliardario americano Sheldon Adelson per soddisfare le esigenze sanitarie di Esther. Quando sbarcarono furono accolti dal premier israeliano Benjamin Netanyahu, che consegn\u00f2 a Pollard i suoi documenti israeliani. Il ministro israeliano dell'intelligence Eli Cohen disse che Pollard avrebbe ricevuto dal governo uno stipendio equivalente alle pensioni erogate agli ex agenti del Mossad e dello Shin Bet. In ossequio alla normativa anti Covid-19, al loro arrivo furono sottoposti a quarantena di due settimane. Pollard e sua moglie attualmente vivono a Gerusalemme.\nCultura di massa.\nLa storia di Pollard ispir\u00f2 il film \"Storie di spie\" (titolo originale \"Les patriotes\") del regista francese \u00c9ric Rochant con l'attore americano Richard Masur, che raffigurava un personaggio simile a Pollard. La storia di Pollard ispir\u00f2 anche il pezzo teatrale \"The Law of Return\" del drammaturgo Martin Blank, che \u00e8 stato prodotto Off-Broadway al 4th Street Theater di New York.\nPollard fu menzionato da un avvocato difensore antisemita in \"Law &amp; Order\" \"Blood Libel.\" \u00c8 anche menzionato nella stagione 11 di Law and Order, episodio \"Return\".\nBeit Yonatan, un condominio di propriet\u00e0 israeliana a Siloam, un quartiere di Gerusalemme Est, \u00e8 stato chiamato cos\u00ec in relazione a Pollard.\nL'artista di strada Solomon Souza aggiunse il ritratto di Pollard alla sua raccolta di dipinti a spruzzo al mercato di Mahane Yehuda dopo la liberazione di Pollard.\nIn una commedia intitolata \"Pollard\" (o \"Il processo Pollard\") debutt\u00f2 al Teatro Cameri di Tel Aviv. Fu rappresentata alla Knesset nel 2021. La parte di Pollard fu recitata dall'attore israeliano Rami Baruch.\nNel 2012 SHI 360 pubblic\u00f2 la canzone Jonathan."}
{"id": "1124791", "revid": "1924342", "url": "https://it.wikipedia.org/wiki?curid=1124791", "title": "Grace Kelly (singolo)", "text": "Grace Kelly \u00e8 il primo singolo del cantante libanese Mika, pubblicato il 29 gennaio 2007, tratto dall'album \"Life in Cartoon Motion\". Il brano ha ottenuto un successo globale, specialmente nel Regno Unito dove \u00e8 rimasto al primo posto in classifica di vendite per cinque settimane.\nL'uso virtuosistico del registro di falsetto nella canzone ricordano per alcuni la voce di Freddie Mercury a cui Mika \u00e8 stato paragonato e che \u00e8 citato apertamente nel testo della canzone (le parole \"So I tried a little Freddie\" sono seguite da un breve saggio di sovrincisione vocale di cui Mercury era maestro). Il brano musicale \u00e8 stato inoltre utilizzato in due episodi della serie televisiva \"Ugly Betty\".\nIl titolo della canzone si riconduce al personaggio di Grace Kelly, attrice teatrale e cinematografica americana divenuta Principessa di Monaco; il significato della canzone \u00e8 infatti una bonaria presa in giro ai cantanti che cercano di cambiare stile solo per diventare famosi. Il cantante ha reso noto che ha scritto questa canzone come protesta verso le case discografiche che avevano rifiutato i suoi lavori e gli avevano proposto di crearsi un'immagine a lui non gradita.\nVideo musicale.\nIl video musicale \u00e8 stato diretto da Sophie Muller ed \u00e8 ambientato in un appartamento. Girato nel novembre del 2006, \u00e8 stato trasmesso per la prima volta dalle TV musicali nel gennaio 2007. Co-protagonista del video insieme a Mika \u00e8 Holly Muller, figlia della regista.\nTracce.\nAustralian/Canadian CD single\nCD single\n7\" vinyl\n12\" vinyl"}
{"id": "1124793", "revid": "439868", "url": "https://it.wikipedia.org/wiki?curid=1124793", "title": "Absalon", "text": "Era il figlio di Asser Rig (Asser il Ricco) di Fjenneslev (Selandia), nel cui castello fu portato insieme a suo fratello Esbj\u00f8rn (Esbern) e al giovane principe Valdemaro, che sarebbe pi\u00f9 tardi divenuto Re Valdemaro I.\nBiografia.\nLa sua famiglia era tanto ricca quanto pia e illuminata. Fece erigere il monastero di Sor\u00f8 in modo che fosse un centro di civilizzazione per l'intera area. Il giovane Absalon ricevette a casa una prima educazione basata sia sullo studio dei libri che su una completo addestramento fisico e marziale. In seguito fu mandato a Parigi, uno dei principali centri culturali dell'epoca, dove complet\u00f2 la sua formazione. La prima apparizione pubblica di Absalon di cui si abbia memoria \u00e8 descritta nel \"Gesta Danorum\" di Saxo come ospite al banchetto dato a Roskilde nel 1157 da Re Sweyn in onore dei suoi rivali Canuto e Valdemaro. Il banchetto (passato alla storia come il \"Banchetto di sangue\") si rivel\u00f2 in realt\u00e0 una trappola per assassinare i due, tuttavia sia Absalon che Valdemaro riuscirono a salvarsi. I due si rifugiarono nella penisola di Jutland seguiti da Sweyn che per\u00f2 fu sconfitto e ucciso nella battaglia di Grathe Heath.\nLo stesso anno (1158) in cui Valdemaro ascese al trono della Danimarca vide la nomina di Absalon a vescovo di Roskilde. Absalon divenne quindi il principale consigliere di Valdemaro e il promotore della politica di espansione che porter\u00e0 la Danimarca ad avere per tre generazioni il dominio della zona del Baltico. L'intento di Absalon era quello di sottrarre al controllo dei pirati Venedi il controllo della parte di litorale baltico successivamente conosciute come Pomerania che razziavano le coste danesi cos\u00ec brutalmente che, al tempo, un terzo del reame era quasi abbandonato. Per garantire la prosperit\u00e0 e lo sviluppo della Danimarca si imponeva quindi l'eliminazione di tale minaccia e la conversione di queste orde di pagani. A tale obiettivo Absalon dedic\u00f2 gran parte della sua vita.\nLa prima spedizione contro i Venedi, condotta da Absalon in prima persona, \u00e8 datata 1160. Tuttavia fu solamente nel 1168 che la loro principale roccaforte, situata a Capo Arkona nell'isola di R\u00fcgen e che ospitava il tempio del loro dio Svetovit, si arrese. I Venedi accettarono il dominio dei danesi e allo stesso tempo di convertirsi alla religione Cristiana. Partendo da Arkona Absalon procedette via mare verso Garz nella parte meridionale di R\u00fcgen dove era situata la capitale politica e l'ultimo bastione della resistenza dei Venedi. La caduta di Arkona tuttavia aveva cos\u00ec sconvolto e demoralizzato i difensori che si arresero senza condizioni quando videro apparire le navi danesi.\nAbsalon, accompagnato solamente da Sweyn, vescovo di \u00c5rhus e da dodici guerrieri, una volta sbarcato, pass\u00f2 attraverso una doppia fila di 6000 guerrieri Venedi, per entrare nella fortezza e raggiungere il tempio del dio a sette facce Rugiewit. L'idolo fu abbattuto e bruciato e l'intera popolazione di Garz venne battezzata. Absalon pose le fondamenta di ben dodici chiese sull'isola.\nLa fine della minaccia dei pirati Venedi consent\u00ec ad Absalon di ridurre considerevolmente la flotta danese. Egli continu\u00f2 successivamente a tenere sotto controllo la zona del Baltico e nel 1170 distrusse un altro insediamento di pirati, ancora pi\u00f9 ad est, a Dievenow sull'isola di Wolin.\nL'ultima impresa militare di Absalon fu nel 1184 la distruzione nelle vicinanze dell'attuale Stralsund di una flotta pomerana che aveva attaccato Jaromir di R\u00fcgen, un vassallo del Re danese. All'et\u00e0 di 57 anni lascia quindi il comando dell'esercito a uomini pi\u00f9 giovani tra i quali il Duca Valdemaro (futuro Re Valdemaro II) per dedicarsi all'amministrazione dell'impero che aveva in larga misura contribuito a creare.\nA livello politico Absalon dimostr\u00f2 comunque le sue grandi capacit\u00e0. Il suo obiettivo primario fu quello di liberare la Danimarca dall'influenza della Germania. Fu contro il suo consiglio che Valemaro I giur\u00f2 fedelt\u00e0 e obbedienza a Federico Barbarossa a Dole del 1162; successivamente, quando Canuto VI ascese al trono nel 1182 cacci\u00f2 l'ambasciatore imperiale, arrivato a Roskilde per ricevere l'omaggio dal nuovo Re, chiarendo che il sovrano danese non doveva a nessuno obbedienza.\nAnche dal punto di vista della sua funzione religiosa Absalon rese grandi servigi al suo paese costruendo chiese e monasteri, dando aiuto a ordini religiosi quali i Cistercensi e gli Agostiniani, fondando scuole e in generale facendo il possibile per promuovere la civilizzazione. Fu lui che tenne il primo sinodo danese a Lund nel 1167. Nel 1178 fu nominato arcivescovo di Lund. Absalon non aveva intenzione di ricoprire tale carica e fu solamente la minaccia di scomunica che lo indusse ad accettare il pallio. Mor\u00ec nel 1201 nel monastero di Sor\u00f8.\nAbsalon rappresenta una delle figure pi\u00f9 interessanti e pittoresche del Medioevo anche per il suo essere allo stesso tempo uomo di chiesa, di stato e guerriero. Nonostante fosse particolarmente attratto e dotato nell'arte della guerra non abbandon\u00f2 mai i suoi obblighi ecclesiastici al contrario degli altri vescovi guerrieri del Medioevo la cui sola concessione al loro ruolo sacro era quella di usare una mazza al posto della spada in battaglia per non spargere il sangue. Le sue azioni avevano sempre la natura di crociate per convertire gli infedeli."}
{"id": "1124794", "revid": "125663743", "url": "https://it.wikipedia.org/wiki?curid=1124794", "title": "Montagna Spaccata", "text": "La Montagna Spaccata \u00e8 un taglio eseguito dagli antichi romani nella parete di una collina per creare un passaggio stradale carrozzabile, nei pressi della citt\u00e0 di Pozzuoli.\nStoria.\nLa strada taglia la collina che presenta una perfetta forma semicircolare, simile ad una immensa abside naturale di m 900 di diametro. Si tratta in effetti del bordo di uno dei vulcani dei Campi Flegrei, cratere conservatosi soltanto per met\u00e0, la cui eruzione (chiamata appunto \"eruzione di Montagna Spaccata\") ha avuto luogo fra i 10.500 e gli 8.000 anni fa.\nIl taglio aveva lo scopo di agevolare il percorso delle mercanzie scaricate al porto di Puteoli e destinate a Roma, abbreviando il tragitto della Via Antica Consolare Campana da Pozzuoli a Capua dove la strada si immetteva nella Via Appia.\nArchitettura.\nSono tuttora perfettamente conservati e visibili i blocchetti di tufo posti a impedire il collassamento delle pareti, ed al di sotto dell'asfalto si conservano ancora i basoli del selciato antico.\nStato attuale.\nLa strada \u00e8 tutt'oggi utilizzata come principale rete viaria per l'entrata e l'uscita dal cratere successivo, nel quale \u00e8 situato il comune di Quarto Flegreo.\nIl passaggio di Montagna Spaccata si trova appunto al quarto miglio della Via Antica Consolare Campana nei pressi di Pozzuoli al confine con la zona di Napoli Pisani.. Nei pressi della Montagna Spaccata, nel comune di Pozzuoli, \u00e8 presente un deposito munizioni della Marina Militare Italiana, chiamato Depomuni Montagna Spaccata.\nAltre montagne spaccate.\nVi sono altri luoghi con questo nome:"}
{"id": "1124795", "revid": "1343317", "url": "https://it.wikipedia.org/wiki?curid=1124795", "title": "Porro dolce lungo di Carmagnola", "text": "Il porro lungo dolce di Carmagnola \u00e8 una cultivar di porro coltivata nell'omonimo comune.\nStoria.\nIl \u201cPorro Lungo Dolce di Carmagnola\u201d \u00e8 stato selezionato in circa quarant'anni si selezione massale. La cultivar ha trovato un ambiente particolarmente adatto alla coltivazione nel territorio carmagnolese, caratterizzato da terreni alluvionali sciolti e leggeri, specialmente quelli collocati sulla destra idrografica del Po. Nel 2002 \u00e8 stato riconosciuto dalle Regione Piemonte come P.A.T..\nCaratteristiche.\nQuesta variet\u00e0 di porro appartiene alla tipologia \"lunga\"; le piante sono infatti alte fino a 150\u00a0cm. La parte edule, completamente imbianchita alla commercializzazione, arriva invece a circa 85\u00a0cm di lunghezza. Alla raccolta la pianta pesa fino a 500 grammi con circa 3\u00a0cm di diametro. Il Porro dolce lungo di Carmagnola \u00e8 spiccatamente dolce e tenero, ed \u00e8 caratterizzato da una facile digeribilit\u00e0. Viene anche utilizzato per produrre a livello casalingo decotti e sciroppi dalle propriet\u00e0 diuretiche ed emolienti.\nColtivazione.\nLe sementi del porro bianco di Carmagnola vengono prodotte localmente raccogliendole da piante lasciate in campo fino a fine agosto in modo che possano completare la fruttificazione. I frutti del porro sono capsule, e i semi che contengono vengono essiccati al sole. \nLa semina viene effettuata in file distanti circa 40\u00a0cm su terreno concimato con abbondante letame e poi fresato; il periodo \u00e8 quello compreso tra fine marzo e met\u00e0 aprile. Le piantine vengono successivamente trapiantate tra met\u00e0 giugno e met\u00e0 luglio, quando hanno raggiunto un'altezza di circa 40\u00a0cm; vengono preventivamente accorciate a circa 25\u00a0cm perch\u00e9, una volta trapiantate, possano mantenersi erette. La messa a dimora avviene su file a circa 85\u00a0cm di distanza, con una distanza sulla fila di circa 4\u20135\u00a0cm. \nLa concimazione si basa principalmente sul letame bovino, integrato da piccole quantit\u00e0 di concimi minerali. Il diserbo \u00e8 meccanico e si basa su rincalzature che hanno anche lo scopo di arieggiare il suolo. L'irrigazione \u00e8 in genere a pioggia sulle piantine da trapiantare mntre sui porri messi a dimora dopo il trapianto avviene per scorrimento. \nL'imbianchimento avviene interrando i porri a partire dai primi di ottobre. Le piante protette in serra, inclinandole in modo che la parte che esce dal terreno vada a coprire la fila precedente e sia a sua volta coperta dai porri della fila successiva. Con questo procedimento solo la prima e l'ultima fila non saranno interrate e quindi, ricevendo una maggiore quantit\u00e0 di luce, alla raccolta avranno una minore eziolatura (imbianchimento dovuto alla mancata produzione di clorofilla). \nLa commercializzazione del prodotto comincia a un paio di settimane dall'interramento. I porri possono rimanere interrati anche due o tre mesi. L'interramento oltre che favorire l'eziolatura limita anche il rischio di gelate. Un porro lungo dolce di Carmagnola alla raccolta pesa tra i 200 e i 500 grammi, che dopo la pulizia scendono a 100 - 300 grammi. Il diametro varia tra 1,5\u00a0cm e 3\u00a0cm. La resa media \u00e8 di 160-185 quintali di prodotto pulito per ettaro..\nZona di produzione.\nLa zona di produzione del \"Porro Lungo Dolce di Carmagnola\" coincide con il territorio comunale di Carmagnola (TO)."}
{"id": "1124796", "revid": "1452073", "url": "https://it.wikipedia.org/wiki?curid=1124796", "title": "Pantolabus radiatus", "text": "Pantolabus radiatus \u00e8 una specie del genere \"Pantolabus\" della famiglia dei Carangidae.\nHabitat e distribuzione.\nOceano Pacifico occidentale, dall'arcipelago Indo-Australiano a Papua Nuova Guinea."}
{"id": "1124797", "revid": "729019", "url": "https://it.wikipedia.org/wiki?curid=1124797", "title": "Nefropatia", "text": "Con il termine nefropatia viene ad essere genericamente definito un qualsiasi processo patologico a carico del rene. In tal senso, il termine nefropatia non identifica una specifica condizione patologica od entit\u00e0 clinica ma una generica \"categoria diagnostica\" caratterizzata dalla presenza di danno renale che pu\u00f2 essere o meno semeiologicamente apprezzato.\nUna nefropatia ad origine infiammatoria viene definita nefrite; ad origine non infiammatoria nefrosi.\nClassificazione delle nefropatie.\nEssendo il rene composto da diverse unit\u00e0 funzionali che corrispondono ad altrettante unit\u00e0 anatomiche, possono essere distinte diverse strutture come sedi di diversi processi patologici.\nUna patologia a carico dei glomeruli verr\u00e0 definita nefropatia glomerulare; a carico dei tubuli o dell'interstizio verr\u00e0 definita nefropatia tubulare, interstiziale o tubulointerstiziale; a carico dei vasi sanguigni verr\u00e0 definita nefropatia vascolare.\nPossono essere distinte nefropatie sulla base dell'agente causale, come la nefropatia da farmaci, tipicamente tubulo-interstiziale e le nefropatie ereditarie, come la sindrome di Alport o la sindrome di Bartter. Altre importanti nefropatie sono la nefropatia diabetica e la nefropatia da IgA."}
{"id": "1124802", "revid": "196390", "url": "https://it.wikipedia.org/wiki?curid=1124802", "title": "Atropus", "text": ""}
{"id": "1124804", "revid": "767487", "url": "https://it.wikipedia.org/wiki?curid=1124804", "title": "Tessitore al telaio", "text": "Tessitore al telaio \u00e8 un dipinto a olio su tela (64x80 cm) realizzato nel 1884 dal pittore Vincent van Gogh.\n\u00c8 conservato nel Rijksmuseum Kr\u00f6ller-M\u00fcller di Otterlo."}
{"id": "1124805", "revid": "1155", "url": "https://it.wikipedia.org/wiki?curid=1124805", "title": "Atropus atropus", "text": ""}
{"id": "1124809", "revid": "287204", "url": "https://it.wikipedia.org/wiki?curid=1124809", "title": "Macchia rossa II", "text": "Macchia rossa II \u00e8 un dipinto a olio su tela (131\u00d7181\u00a0cm) realizzato nel 1921 dal pittore Vasilij Kandinskij. \u00c8 conservato alla St\u00e4dtische Galerie im Lenbachhaus di Monaco.\nDescrizione.\nQuest'opera, in cui a forme geometriche si affiancano altre di struttura irregolare ricordi dell'astrazione lirica, \u00e8 caratterizzata da un equilibrio calibratissimo, il cui fulcro \u00e8 costituito dalla macchia rossa che d\u00e0 il titolo al dipinto. Sullo spazio chiaro di un trapezoide di retaggio suprematista, che isola e separa dallo sfondo e allo stesso tempo evidenzia, convivono forme e colori in un vortice di piccoli segmenti variopinti, archi colorati, elementi curvilinei che prendono il via dal cuore rosso pulsante della tela. Emergono inoltre per la prima volta alcuni cerchi scuri come nuovo elemento geometrico, fra cui spicca in alto uno avvolto da un alone, quasi a richiamare l'immagine di un buco nero. Al di l\u00e0 di questo mondo definito dalla forma trapezoidale bianca, due figure ovali, trafitte da due lunghi oggetti appuntiti, emergono da uno sfondo scuro. Kandinskij applica in questa tela alcuni dei principi cardine espressi nel suo \"Dello spirituale nell'arte\" associando i colori squillanti, come il giallo, alle forme acute e quelli profondi, come il blu e il nero, alle forme arrotondate e identificando la macchia con il colore rosso \u00abcaldo, vivace e inquieto\u00bb frutto \u00abdi un'immensa potenza\u00bb."}
{"id": "1124811", "revid": "599013", "url": "https://it.wikipedia.org/wiki?curid=1124811", "title": "Bhc", "text": ""}
{"id": "1124813", "revid": "228587", "url": "https://it.wikipedia.org/wiki?curid=1124813", "title": "Bix", "text": ""}
{"id": "1124816", "revid": "599013", "url": "https://it.wikipedia.org/wiki?curid=1124816", "title": "Bjb", "text": ""}
{"id": "1124817", "revid": "1543377", "url": "https://it.wikipedia.org/wiki?curid=1124817", "title": "Improvvisazione 19", "text": "Improvvisazione 19 \u00e8 un dipinto a olio su tela (120x141,5\u00a0cm) realizzato nel 1911 dal pittore Vasily Kandinsky. \u00c8 conservato nella St\u00e4dtische Galerie im Lenbachhaus di Monaco.\nLa tela, nota anche come \"Il suono azzurro\", fa parte di una serie di opere cominciate nel 1909, e suddivise in Impressioni, Improvvisazioni e Composizioni.\nCollegamenti esterni.\nSito museo"}
{"id": "1124819", "revid": "2110845", "url": "https://it.wikipedia.org/wiki?curid=1124819", "title": "Bradley Efron", "text": "Nel 1990 gli \u00e8 stato assegnato il Premio Samuel S. Wilks."}
{"id": "1124820", "revid": "599013", "url": "https://it.wikipedia.org/wiki?curid=1124820", "title": "Bje", "text": ""}
{"id": "1124822", "revid": "599013", "url": "https://it.wikipedia.org/wiki?curid=1124822", "title": "Bjg", "text": ""}
{"id": "1124824", "revid": "599013", "url": "https://it.wikipedia.org/wiki?curid=1124824", "title": "Bjq", "text": ""}
{"id": "1124826", "revid": "599013", "url": "https://it.wikipedia.org/wiki?curid=1124826", "title": "Bkg", "text": ""}
{"id": "1124828", "revid": "599013", "url": "https://it.wikipedia.org/wiki?curid=1124828", "title": "Bkv", "text": ""}
{"id": "1124832", "revid": "599013", "url": "https://it.wikipedia.org/wiki?curid=1124832", "title": "Bld", "text": ""}
{"id": "1124834", "revid": "599013", "url": "https://it.wikipedia.org/wiki?curid=1124834", "title": "Blv", "text": ""}
{"id": "1124836", "revid": "36426", "url": "https://it.wikipedia.org/wiki?curid=1124836", "title": "La valorosa T\u00e9m\u00e9raire", "text": "La valorosa T\u00e9m\u00e9raire trainata al suo ultimo ancoraggio per essere demolita, 1838 (\"The Fighting Temeraire tugged to her last berth to be broken up, 1838\") \u00e8 un dipinto a olio su tela (90,7x121,6 cm) di William Turner, databile al 1838-1839, conservato nella National Gallery di Londra.\nStoria.\nQuando si accinse a dipingere questo quadro, Turner era all'apice della carriera, poich\u00e9 aveva esposto pi\u00f9 volte sue opere alla Royal Academy. Iniziava a essere apprezzato il suo modo di trattare il paesaggio come un genere alla pari dei temi storici tradizionali, capace di ispirare la mente e gli animi degli osservatori. In effetti, quando \"La valorosa T\u00e9m\u00e9raire\" fu esposta alla Royal Academy nel 1839 riscosse uno sfolgorante successo: tra gli ammiratori pi\u00f9 ardenti vi fu William Makepeace Thackeray, scrittore inglese che defin\u00ec l'opera \u00abil dipinto pi\u00f9 superbo mai apparso sulle pareti di un'Accademia, o proveniente dal cavalletto di qualsiasi pittore\u00bb. \nLa tela incontr\u00f2 anche il favore del \"Morning Chronicle\", secondo cui \u00abnella sua sorprendente rappresentazione Turner ha appagato il suo amore per i colori forti e fortemente contrastanti con gran gusto e propriet\u00e0\u00bb (7 maggio 1839) e persino il \"Blackwood's Magazine\", storico detrattore dell'opera di Turner, si espresse in termini positivi: \u00ab\u00c8 un'opera di grande effetto e sentimento, e degna di Turner quando era Turner\u00bb (luglio-dicembre 1839). Ad accompagnare \"La valorosa T\u00e9m\u00e9raire\" vi erano alcuni versi della poesia \"Ye Mariners of England\" di Thomas Campbell:\nTurner custod\u00ec l'opera nel proprio \"atelier\", sito destinato al godimento intellettuale e certamente utilizzato dall'artista come vetrina per i potenziali acquirenti. Turner, in effetti, fu molto restio a separarsi da \"La valorosa T\u00e9m\u00e9raire\": all'editore di stampe artistiche Joseph Hogarth, cui prest\u00f2 la tela nel 1844, scrisse che \u00abn\u00e9 il denaro n\u00e9 alcuna forma di adulazione possono indurmi a prestare di nuovo il mio tesoro ...\u00bb. Nel 1848 arriv\u00f2 persino a rifiutare un'offerta di cinquemila sterline: era sua intenzione, infatti, destinare l'opera alla fruizione dell'intera nazione britannica. Dopo la sua morte, e numerose trattative con gli eredi, \"La valorosa T\u00e9m\u00e9raire\" nel 1956 giunse nella National Gallery di Londra, dov'\u00e8 da allora esposta nella sala n. 34, in \u00abeccellente stato di conservazione\u00bb.\nDescrizione.\nLa T\u00e9m\u00e9raire, nave da guerra a novantotto cannoni, era stata varata nel 1798 ed era stata la nave vittoriosa alla battaglia di Trafalgar, nel 1805, quella che aveva difeso dal fuoco francese la nave bandiera HMS Victory di Lord Nelson. Rimase in servizio fino al 1838, quando fu dismessa e trainata lungo il Tamigi da Sheerness a Rotherhithe, per essere demolita.\nTurner sceglie di raffigurare proprio il momento in cui la Temeraire, immersa nella luce intensa di un tramonto infuocato, solca lentamente e silenziosamente le acque del Tamigi, trainata da un rimorchiatore, in attesa di essere distrutta. Sappiamo che si tratta del suo ultimo viaggio grazie alla presenza del vessillo bianco, issato sul pennone in sostituzione della maestosa Union Jack: si tratta del simbolo di una resa sublime e dignitosa e, allo stesso tempo, del tramonto della gloriosa tradizione della navigazione a vela, che si apprestava a lasciare spazio alle nuove imbarcazioni a vapore.\n\u00c8 importante notare che il principale interesse dell'artista non era narrare con precisione l'evento storico, bens\u00ec trasmettere una sensazione all'osservatore, evocare un sentimento. \u00c8 per questo motivo che il dipinto presenta varie incongruenze: ad esempio, nella realt\u00e0 la nave era priva di alberi (da quando utilizzata come una nave-magazzino e il suo legname venduto all'asta) ed era diretta verso ovest (e non viceversa). Oltre alla bandiera bianca, della quale abbiamo gi\u00e0 parlato, Turner si \u00e8 concesso un'altra licenza: nel dipinto, infatti, troviamo un solo rimorchiatore, mentre nella realt\u00e0 ve ne erano due. Inoltre il nome dell'imbarcazione era \"Saucy Temeraire\" (dove \"saucy\" stava a significare \"monella\", \"sbarazzina\"), come era chiamata dal suo equipaggio: l'appellativo \u00abFighting\u00bb (combattente) fu scelto dall'artista proprio perch\u00e9 pi\u00f9 evocativo.\nCi\u00f2 che colpisce \u00e8 la straordinaria colorazione del cielo al tramonto, un tributo e, al tempo stesso, un parallelo al destino della vecchia nave da guerra, che appare imbiancata, come incanutita, e pallida come un fantasma, ma con tocchi dorati che ne ricordano l'eroico passato. Tali caratteristiche sono ancora pi\u00f9 evidenti al confronto con il pi\u00f9 scuro e \u00abgiovane\u00bb rimorchiatore a vapore, che appare come una losca e informe massa nera che traina il romantico vascello verso il suo ineluttabile destino.\nNumerosi bagliori accendono il cielo di rosso, in riferimento al sangue inglese versato nella battaglia di Trafalgar, mentre il sole cala all'orizzonte, creando un gorgo di nubi colorate che si specchiano nel mare. Tali effetti sono ottenuti con tocchi densi di colore, sia col pennello che col mestichino, che danno un effetto sfolgorante, soprattutto da lontano. Il mare trascolora attraverso varie gamme di blu, arancio e rosso ed \u00e8 estremamente trasparente: i suoi riflessi sono accentuati dal chiarore della falce lunare che appare nel cielo. Un'altra piccola vela bianca, infine, solca lo specchio d'acqua.\nAl contrario nel dipingere la nave e il suo complesso sartiame l'artista us\u00f2 una tecnica pi\u00f9 tradizionale e precisa. Si tratta di uno dei dipinti meglio conservati dell'artista, grazie all'uso di una tecnica a olio tradizionale, senza effetti sperimentali che, in quanto pi\u00f9 instabili, tendono a deteriorarsi pi\u00f9 facilmente col tempo. Per creare il cielo l'artista fece una base con uno smalto sottile che, una volta asciutto, \u00e8 stato acceso da pennellate spesse di colori opachi (tra cui giallo e arancione chiari), in maniera irregolare e via via a intervalli maggiori rispetto all'area di maggior luce. Effetti speciali si possono poi notare nell'acqua alla base del rimorchiatore, dove piccole pennellate chiare e irregolari danno l'effetto dell'acqua increspata.\nCome nelle altre opere paesaggistiche di Turner qui si denota un aspetto onirico (tipico dei sogni) realizzato tramite un consapevole utilizzo dei colori e della luce che sfumano la realt\u00e0 facendo apparire gli elementi del quadro poco nitidi e legati piuttosto al sentimento dell'artista."}
{"id": "1124838", "revid": "3732", "url": "https://it.wikipedia.org/wiki?curid=1124838", "title": "Canale Candiano", "text": "Canale Candiano \u00e8 il nome comune con il quale a Ravenna si designa il canale navigabile - propriamente detto canale Corsini - che collega l'abitato con il mare (distante 8\u00a0km) e che ospita parte del porto commerciale e industriale terminando nella darsena denominata darsena di citt\u00e0. Prima del parziale tombamento del secolo scorso il canale giungeva alla chiesa di S.Simone e Giuda.\nL'infrastruttura fu realizzata durante il pontificato di Clemente XII (al secolo Lorenzo Corsini, regnante dal 1730 al 1740) nell'ambito di un pi\u00f9 ampio progetto di sistemazione idraulica del ravennate, che prevedeva la diversione dei due fiumi che scorrevano sotto le mura difensive della citt\u00e0, il Montone e il Ronco, e la costruzione del nuovo scalo portuale.\nStoria.\nDall'antichit\u00e0 al Medioevo.\nL'attestazione pi\u00f9 antica del termine \u00e8 \"pons Candidiani\", un ponte romano di et\u00e0 imperiale verso cui confluivano tutte le strade che conducevano a Ravenna da sud. Si ritiene fosse situato a 4/5\u00a0km dalle mura della citt\u00e0.\nLa seconda citazione del termine risale all'epoca bizantina. Nel 711, in et\u00e0 bizantina, i ravennati provocarono la morte dell'esarca imperiale Giovanni III. I soldati imperiali, inviati dal mare a sedare la rivolta, trovarono un'efficace resistenza presso il \"portus Candiani\", citato per la prima volta proprio in relazione a questi avvenimenti. All'epoca il porto era probabilmente uno dei tanti scali costruiti alla foce di uno dei fiumi che sfociavano in Adriatico: il fiume Candiano.\nLo scalo crebbe d'importanza nel corso del Medioevo, diventando uno dei pi\u00f9 importanti porti fluviali di Ravenna, fino a soppiantare l'antico porto di Classe. La citt\u00e0 era collegata allo scalo da un canale navigabile. Nel XV secolo i veneziani, nuovi signori di Ravenna, scelsero il porto Candiano come scalo primario della citt\u00e0. Purtroppo il progressivo avanzamento della linea di costa provoc\u00f2 nel giro di un secolo l'interramento. Il relativo canale divenne impraticabile.\nDal XVII al XIX secolo.\nNel XVII secolo fu scavato un nuovo canale navigabile per ricongiungere Ravenna al porto Candiano. La nuova via d'acqua iniziava poco lontano dalle mura meridionali, costeggiava l'attuale via Cesarea e passava accanto all'antica abbazia di Porto. Dopo aver attraversato la pineta situata anticamente presso Porto Fuori, il canale si immetteva nel corso del vecchio Candiano. Alla foce fu poi fatta costruire una torre di avvistamento, ultimata nel 1671. Tuttora esistente, \u00e8 chiamata popolarmente \"la Tur\u00e0za\" (\"la Torraccia\").\nLa citt\u00e0, comunque, rimaneva troppo lontana dallo scalo. Inoltre era circondata da due fiumi, il Montone e il Ronco (il primo a nord, il secondo a sud), i cui alvei si erano col tempo elevati a causa del continuo apporto di detriti e deiezioni. Montone e Ronco esponevano la citt\u00e0 a pericolose inondazioni, a causa anche dell'arginatura ormai insufficiente. Divenne prioritario ed urgente allontanare i due fiumi dalla citt\u00e0.\nNell'arco di quasi un secolo furono elaborati numerosi progetti per la diversione dei due fiumi: dapprima dal Bancelli (1649), poi da Stefano Grandi e Gaspare Coccapani (1651) e infine dal Tassinari (1715) e dal Nadi (1717). Il progetto effettivamente realizzato fu quello redatto nel 1729 da due eminenti idraulici del tempo: Bernardino Zendrini (\u201csopraintendente alle acque\u201d della Repubblica di Venezia, 1679-1747) ed Eustachio Manfredi (Bologna, 1674-1739). Il Montone venne deviato e portato a confluire a sud dell'abitato con il Ronco (il punto di confluenza \u00e8 denominato \u201cPunta Galletti\u201d). Da tale punto i due fiumi assunsero la denominazione di Fiumi Uniti. Per lo sbocco al mare dei nuovi Fiumi Uniti fu utilizzato parzialmente l'alveo del vecchio canale Panfilio.\nContestualmente fu iniziata la costruzione del nuovo canale naviglio, utilizzando parzialmente l'alveo naturale lasciato libero dalla diversione del Montone. Per quanto riguarda il nuovo scalo portuale, il luogo che venne ritenuto pi\u00f9 adatto fu individuato in un'insenatura alla foce del canale della Bajona (oggi Baiona), a nord di Ravenna, dove esisteva gi\u00e0 un approdo per i pescatori e dove sfociava il canale di scolo Fossina.\nI lavori vennero eseguiti durante la legazione del cardinale Giulio Alberoni (1735-39). Il canale, ultimato verso il 1737, fu dedicato a papa Clemente XII Corsini, al quale la Comunit\u00e0 ravennate espresse la propria riconoscenza erigendo, nel 1738, nella piazza Maggiore una statua in marmo raffigurante il pontefice in atteggiamento benedicente. I ravennati, affezionati al nome Candiano, trasferirono tale denominazione alla nuova via d'acqua.\nAll'inizio del XIX secolo il tracciato fu modificato dal cardinale Agostino Rivarola, che raddrizz\u00f2 il tratto pi\u00f9 tortuoso e fece costruire la strada di alaggio che affiancava il canale fino al porto. I lavori permisero la riduzione della lunghezza totale della via d'acqua da 6,6 a 5,7 miglia.\nDall'unit\u00e0 d'Italia al 1945.\nTra il 1860 e il 1871 vennero eseguiti importanti lavori: prolungamento dei moli, rettifica del percorso del canale, costruzione della nuova darsena terminale e apertura di nuovi canali animatori del porto.\nLe prime attivit\u00e0 industriali di Ravenna si insediarono nelle aree a sinistra e a destra del Candiano. Esse furono: un cantiere navale commerciale (1870), una raffineria di zolfo (Almagi\u00e0, 1887), una fornace di laterizi (1897).\nAll'inizio del XX secolo fu la volta di: una fabbrica di concimi (1906), un cementificio (1907), uno jutificio (1908) e uno stabilimento di gomma e derivati. All'alba dell'industrializzazione del Porto ravennate, il Candiano era ancora stretto e poco profondo. I fondali erano a \u2013 4 metri, i traffici si svolgevano prevalentemente su vaporetti.\nAll'inizio del secolo vennero eseguiti nuovi lavori per merito dell'ingegner Mederico Perilli, direttore marittimo: la darsena terminale venne completamente banchinata e provvista di ormeggi; il canale Candiano fu interamente sagomato; vennero posati nuovi moli guardiani in cemento.\nDal 1946 ad oggi.\nFino alla met\u00e0 del XX secolo non furono effettuati interventi di miglioramento del canale. Nel secondo dopoguerra vennero avviati lavori di approfondimento e allargamento per adeguare il canale al traffico industriale. I lavori iniziarono nel 1963 e si conclusero entro il 1971, quando il Porto fu inaugurato ufficialmente.\nOggi il canale \u00e8 al centro di un complesso sistema idrografico composto dalla via d'acqua, dalle due pialasse che l'affiancano (la pialassa Baiona a nord e la pialassa Piomboni a sud), e da una rete di canali artificiali. Le pialasse e i canali, convergendo nel canale Corsini, assicurano l'agibilit\u00e0 della bocca portuale.\nOggi il canale Candiano ha una larghezza variabile tra 80 e 370 metri e una profondit\u00e0 massima di \u2013 9,5 metri. Nel tratto iniziale, vicino alla Darsena la profondit\u00e0 \u00e8 di \u2013 5,50 m. Queste caratteristiche consentono l'accesso al porto di Ravenna di navi con stazza lorda di 20.000 tonnellate, ovvero di navi allibate di 30/50.000 t. \nNel novembre 2008 il bacino di evoluzione \u00e8 stato approfondito a \u2013 11,5 metri, permettendo per la prima volta l'attracco di navi con un pescaggio fino a 10,5 metri."}
{"id": "1124839", "revid": "729019", "url": "https://it.wikipedia.org/wiki?curid=1124839", "title": "Oliver North", "text": "Biografia.\nServizio militare.\nNorth \u00e8 nato a San Antonio, in Texas, il 7 ottobre 1943. Intrapresa la carriera militare, si laurea all'Accademia Navale degli Stati Uniti ad Annapolis, Maryland. Entra nel corpo dei Marine, dove milita per 22 anni, fino a raggiungere il grado di tenente colonnello. Durante il suo servizio ha combattuto nella guerra del Vietnam, nella quale ha ottenuto diverse decorazioni: la Bronze Star Medal, la Silver Star Medal e due Purple Heart.\nCarriera pubblica.\nDal 1983 fino al 1986 ha fatto parte dell'amministrazione Reagan nello staff del Consiglio per la sicurezza nazionale, in qualit\u00e0 di coordinatore anti-terrorismo. Durante il suo servizio nell'amministrazione Reagan, North \u00e8 intervenuto in diverse e importanti azioni militari. Nel 1983 ha pianificato l'invasione di Grenada, affidata a reparti Marines, per rovesciare il governo comunista dell'isola. Nel 1985 ha invece ricoperto un importante ruolo nell'arresto di un gruppo di terroristi che aveva dirottato la Achille Lauro, mentre il 15 aprile 1986 ha preso parte all'organizzazione del blitz contro le basi terroristiche in Libia di Mu'ammar Gheddafi. Le \"covert operations\" condotte in quel periodo avrebbero contemplato anche il finanziamento di attivit\u00e0 militari mediante il traffico di droga.\nRuolo nello scandalo Irangate.\nFu coinvolto nello scandalo Irangate e individuato tra i principali sospettati per aver venduto armi all'Iran e con i ricavati aver sostenuto i Contras in Nicaragua. North, fu indicato da alcuni esponenti della Casa Bianca come l'unico a conoscenza di quei traffici; cos\u00ec Reagan prima e Bush poi poterono proseguire la politica estera gi\u00e0 sperimentata fino ad allora. North venne cos\u00ec posto sotto processo e le sue udienze al Congresso vennero trasmesse in diretta tv, durante una delle quali fu sul punto di scoppiare in lacrime. Il 4 maggio 1989, al termine del processo, venne dichiarato colpevole di tre reati e assolto da altri nove; le condanne vennero per\u00f2 in seguito annullate in appello.\nAttivit\u00e0 professionale.\nNel 1990 Oliver North \u00e8 stato il fondatore, e da allora presidente onorario, della \"Freedom Alliance\" (unione per la libert\u00e0). Fond\u00f2 questa organizzazione pubblica allo scopo di aiutare con borse di studio i figli di tutti i soldati morti (o resi permanentemente disabili) in guerra, ma anche per sostenere i militari in servizio e le loro famiglie. In questo modo intese mantenere una forte difesa nazionale e promuovere i diritti dei cittadini e la libera iniziativa.\nAttualmente \u00e8 un conduttore televisivo e commentatore politico repubblicano presso il canale televisivo conservatore Fox News Channel, conduttore nel talk show \"Storie di guerra con Oliver North\" (\"War Stories with Oliver North\"). Inoltre \u00e8 l'autore di alcuni libri a sfondo politico-militare, tra cui \"Eroi americani\" (\"American Heroes\") pubblicato nel 2008.\nDal 7 maggio 2018 \u00e8 stato alla guida della National Rifle Association, fino al marzo 2019 quando \u00e8 stato forzato a rassegnare le dimissioni..\nNella cultura di massa.\n\u00c8 citato nel romanzo \"Casa di foglie\" di Mark Z. Danielewski"}
{"id": "1124840", "revid": "767487", "url": "https://it.wikipedia.org/wiki?curid=1124840", "title": "Lollipop (Mika)", "text": "Lollipop \u00e8 una canzone di Mika contenuta nell'album \"Life in Cartoon Motion\" del 2008 ed \u00e8 stata estratta il 21 ottobre 2008 come sesto singolo dell'album Life in Cartoon Motion.\nBrano.\nMika ha scritto questa canzone come ammonimento alla sorella minore, invitandola a godersi l'infanzia e a non avere rapporti sessuali troppo presto.\nIl ritmo della canzone, volutamente infantile e giocoso, nasconde una sorta di innuendo (sucking too hard on your lollipop).\nAlla realizzazione dell'opera partecipa anche Audrey, cugina del cantante di appena otto anni."}
{"id": "1124842", "revid": "152717", "url": "https://it.wikipedia.org/wiki?curid=1124842", "title": "Scandalo Iran-Contra", "text": ""}
{"id": "1124845", "revid": "123527594", "url": "https://it.wikipedia.org/wiki?curid=1124845", "title": "Relax, Take It Easy", "text": "Relax, Take It Easy \u00e8 un singolo del cantautore britannico Mika, pubblicato per la prima volta il 2 ottobre 2006 in formato 12\" Maxi e CD Maxi e ripubblicato il 15 giugno 2007 come secondo estratto dal primo album in studio \"Life in Cartoon Motion\".\nDescrizione.\nDurante la puntata di \"Stasera casa Mika\" del 21 novembre 2017, il cantante ha rivelato di aver scritto il pezzo dopo essere sopravvissuto agli attentati di Londra del 7 luglio 2005.\nLa canzone riprende la linea melodica di \"(I Just) Died in Your Arms\" dei Cutting Crew, un successo del 1987, come riportato nei \"credits\" dell'album, e mette in particolare risalto la capacit\u00e0 del cantante di usare il falsetto. In Italia il singolo, pubblicato quando ancora \"Grace Kelly\" era molto programmata dalle radio e televisioni ed era ancora piazzata discretamente in classifica, \u00e8 diventato uno dei principali tormentoni estivi, restando in classifica per 28 settimane tra giugno e ottobre."}
{"id": "1124848", "revid": "21880", "url": "https://it.wikipedia.org/wiki?curid=1124848", "title": "Astroni", "text": ""}
{"id": "1124854", "revid": "229617", "url": "https://it.wikipedia.org/wiki?curid=1124854", "title": "Leondi Kulik", "text": ""}
{"id": "1124855", "revid": "599013", "url": "https://it.wikipedia.org/wiki?curid=1124855", "title": "Grimaldello", "text": "Il grimaldello \u00e8 uno strumento utilizzato per scassinare o aprire serrature di cui non si possegga la chiave.\nStoria.\nLa sua invenzione si colloca tra l'alto e il basso medioevo, nella parte nord del centro Europa, tra Germania, Francia e Paesi Bassi (se ne attribuisce l'invenzione anche ai pirati), tant'\u00e8 che il termine \"grimaldello\" arriva in italiano dal termine francese \"cr\u00e9maillon\". \nQuando le serrature andavano via via differenziandosi per sicurezza e affidabilit\u00e0, anche i ladri e i fabbri dovevano trovare il modo di scassinare o semplicemente aprire le serrature con pi\u00f9 semplicit\u00e0 o pi\u00f9 velocit\u00e0, chi per non farsi scoprire, chi per non rovinare gli oggetti la cui chiave della serratura era stata persa, perch\u00e9, ovviamente, pi\u00f9 gli scrigni e le porte erano pregiate pi\u00f9 la serratura era affidabile, e senza un metodo di scassinatura efficace si rischiava di danneggiare l'oggetto stesso. Col tempo il grimaldello si \u00e8 evoluto da semplice arnese a dispositivo che pu\u00f2 compiere movimenti propri all'interno della serratura.\nCaratteristiche meccaniche.\nTipi statici.\nIn principio, questo utensile era ed \u00e8 similarmente costituito tuttora da due o pi\u00f9 aste metalliche ricurve che svolgevano diverse funzioni, tutte in sinergia tra di loro, tant'\u00e8 che per maneggiare questo utensile \u00e8 necessario le caratteristiche meccaniche della serratura da aprire ma soprattutto possedere anche una notevole manualit\u00e0 ed esperienza con l'attrezzo per far s\u00ec che esso sia efficace.\nTipi dinamici.\nI grimaldelli dinamici sono tecnologicamente pi\u00f9 avanzati, ma con princ\u00ecpi funzionali pressoch\u00e9 identici a quelli antichi. Il tipo pi\u00f9 diffuso tra i grimaldelli dinamici \u00e8 il grimaldello a pistola - detto in inglese \" pick gun\" - che ha una lama seghettata, con vari ricambi, da inserire nella fessura della serratura ed un grilletto per l'azionamento (proprio come una pistola); se azionata, la lama vibra e scatta verso l'alto spingendo i pistoncini e facilitandone l'allineamento corretto. Grazie all'ausilio dei cinematismi, l'apertura della serratura risulta pi\u00f9 semplificata.\nUtilizzo.\nIl grimaldello sfrutta un semplice principio: emulare la presenza della chiave nella serratura. Le dentellature di una chiave inserita premono in modo sistematico (con pressioni pi\u00f9 o meno elevate) i pistoncini all'interno della serratura, attivandone lo sblocco . I grimaldelli, emulando la dentellatura della chiave, premono con le loro estremit\u00e0 ricurve ognuno dei tasti meccanici, ovviamente nell'esatta combinazione, e fanno s\u00ec che la serratura si sblocchi senza essere danneggiata. L'abilit\u00e0 e l'esperienza dello scassinatore o del fabbro nell'utilizzo dei grimaldelli sono le uniche caratteristiche utili per avere successo nei tentativi di apertura.\nNon conoscendo la struttura della relativa chiave, colui che tenta di aprire la serratura, teoricamente, deve fare un numero di tentativi in proporzione esponenziale al numero dei tasti da premere e ai loro possibili settaggi. I pi\u00f9 esperti, grazie ad un acuto ed allenato senso dell'udito o con l'ausilio di apparecchiature per l'amplificazione dei suoni (stetoscopio, microfoni, ecc.), riescono a capire se la combinazione inserita \u00e8 giusta o sbagliata a seconda del suono emesso dalla struttura meccanica durante la manovra."}
{"id": "1124856", "revid": "287204", "url": "https://it.wikipedia.org/wiki?curid=1124856", "title": "Richard Boyle", "text": ""}
{"id": "1124857", "revid": "126257", "url": "https://it.wikipedia.org/wiki?curid=1124857", "title": "Via Campana (antica Roma)", "text": "Via Campana \u00e8 il nome di un'antica strada etrusca e poi romana, risalente almeno al VII secolo a.C. ma ancora ricordata nell'\"Itinerarium Antonini\", che, seguendo l'argine destro del Tevere, collegava Roma (presso il Foro Boario) al Mar Tirreno, raggiungendo il \"Campus\" \"salinarum romanarum\" o \"salinensis\" (da cui derivava il nome), un vasto stagno costiero adattato a salina dagli Etruschi e situato nel luogo oggi all'incirca occupato dall'Aeroporto Internazionale Leonardo da Vinci. &lt;br&gt;\nLa strada era utilizzata dagli abitanti di Veio per collegare la propria citt\u00e0 al mare e per il commercio del sale, condividendo tale funzione con la vicina via Ostiense, come testimonia l'esistenza in et\u00e0 imperiale romana di un \"curator\" addetto alla manutenzione di entrambe le strade. A partire dal I secolo d.C., con la costruzione dei porti di Claudio e di Traiano e il progressivo sviluppo dell'abitato di Porto, la via Campana perse progressivamente importanza a vantaggio della Via Portuense.\nLa strada costituiva il primo segmento nel sistema di trasporto del sale verso l'Italia centrale appenninica, in connessione con la via Salaria che garantiva ai carri carichi del prezioso prodotto del \"Campus\" di raggiungere i centri abitati della costa adriatica."}
{"id": "1124862", "revid": "767487", "url": "https://it.wikipedia.org/wiki?curid=1124862", "title": "Sacred Reich", "text": "I Sacred Reich sono un gruppo thrash metal statunitense, proveniente da Scottsdale in Arizona, stesso Stato che vide la nascita dei Flotsam and Jetsam di Jason Newsted.\nLa band dopo aver pubblicato quattro album, tra i quali spiccano \"Ignorance\" e \"The American Way\" che ebbero anche un buon successo, decise di sciogliersi anche a causa della profonda crisi del thrash metal, riunendosi ufficialmente nel 2006.\nStoria.\nGli inizi (1985-1989).\nIl gruppo si form\u00f2 nel 1985 ispirati dall'ondata delle thrash metal band americane come Slayer, Metallica, Exodus e Anthrax.\nla band era formata dal bassista cantante Phil Rind, dai chitarristi Jason Rainey e Wiley Arnett e dal batterista Greg Hall.\nIl loro primo demo, intitolato \"Draining You of Life\", risale allo stesso anno ed \u00e8 fortemente influenzato dagli Slayer, soprattutto a livello lirico.\nSar\u00e0 con il loro album d'esordio \"Ignorance\", del 1987, che \nIl gruppo \nLa componente metal \u00e8 evidente soprattutto nei pezzi pi\u00f9 rallentati e negli assoli melodici di chitarra, mentre la furia punk \u00e8 potenziata da testi di forte denuncia sociale.\nNel 1988 usc\u00ec l'EP \"Surf Nicaragua\" che musicalmente continua sulla linea dell'album precedente con testi che spingono ancora di pi\u00f9 sul pacifismo e la non violenza.\nLa copertina dell'album mostra la mascotte della band mentre fa surf sul coperchio di una bara con una bomba in mano.\nPezzo pi\u00f9 riuscito all'interno di questo disco \u00e8 probabilmente la reinterpretazione di \"War Pigs\" dei Black Sabbath.\nIl successo (1990-1992).\nNel 1990 viene pubblicato il loro secondo album in studio intitolato \"The American Way\".\nQuesto sar\u00e0 anche il loro pi\u00f9 importante successo commerciale, sar\u00e0 infatti il loro primo disco ad entrare nella classifica Billboard 200 raggiungendo la posizione 153.\nAnche qui continueranno gli attacchi alla politica e alla societ\u00e0 americana ma sotto l'aspetto musicale ci fu una diminuzione della furia degli esordi.\nIl declino e lo scioglimento (1993-2000).\nProprio in questo periodo ci fu per\u00f2 un lento ed inesorabile declino del thrash metal a causa dell'arrivo del grunge sulla scena musicale.\nLa band decise comunque di continuare a produrre dischi thrash scegliendo quindi una strada diversa rispetto ad altre band che in questo periodo decisero di adattarsi spostandosi verso altri generi musicali pi\u00f9 commerciali o pi\u00f9 estremi.\nNel 1993 venne pubblicato \"Indipendent\" disco ancora una volta di protesta ma che musicalmente non si discost\u00f2 particolarmente dai precedenti lavori tranne che per la presenza di una per loro insolita power ballad intitolata \"I Never Said Goodbye\".\nTre anni dopo, nel 1996, la band diede alla luce il suo quarto album in studio che sar\u00e0 anche l'ultimo: \"Heal\".\nIn questo periodo ci fu l'abbandono definitivo del batterista Dave McClain che decise di occuparsi a tempo pieno ai Machine Head e venne quindi sostituito da Greg Hall che decise di ritornare nella band. Questo disco sar\u00e0 un buon disco aggressivo soprattutto veloce come si pu\u00f2 evincere da ottimi pezzi come \"Don't\", \"Break Through\" o \"Ask Ed\".\nL'anno successivo verr\u00e0 pubblicato anche un disco dal vivo, \"Still Ignorant\".\nNel 2000, viste le difficolt\u00e0 ed il poco successo, la band decise di sciogliersi.\nLa reunion (2006-oggi).\nDopo anni di assenza la band decise di tornare a fare musica con la stessa formazione, grazie anche al periodo favorevole che vedeva il thrash metal prepotentemente alla ribalta.\nIn un'intervista per\u00f2 il cantante Phil Rind dichiar\u00f2 che la band non aveva progetti per la creazione un nuovo disco, affermazione che venne successivamente smentita nel dicembre del 2018 quando, nell'annunciare il rientro in formazione del batterista Dave McClain (appena uscito assieme a Phil Demmel dai Machine Head) in sostituzione di Greg Hall, ha anche annunciato che la band si trovava in studio di registrazione impegnata nei lavori per il nuovo album la cui uscita sarebbe prevista nell'aprile del 2019.\nUn nuovo cambio di lineup avviene nel febbraio 2019 quando la band annuncia l'uscita dal gruppo per motivi di salute del chitarrista e membro fondatore Jason Rainey che viene sostituito dal giovane (22 anni) chitarrista Joey Radziwill.\nTesti.\nLa copertina originale dell'album, che mostra tutti i mali della societ\u00e0, \u00e8 nascosta all'interno del disco sostituita da una pi\u00f9 sobria e diretta recante la mascotte del gruppo.\nSu \"Ignorance\" c'\u00e8 anche il brano \"Sacred Reich\", manifesto di denuncia storica a quello che \u00e8 stato Adolf Hitler e il nazismo.\nNel 1988 esce l'EP \"Surf Nicaragua\" nel quale i testi spingono ancora di pi\u00f9 sul pacifismo e la non violenza attaccando apertamente la politica interventista americana.\nIl testo della \"title track\" \u00e8 abbastanza eloquente:\nIl testo di \"One nation\", con un incidere lento e pesante, esalta la pace e l'uguaglianza tra i popoli."}
{"id": "1124863", "revid": "767487", "url": "https://it.wikipedia.org/wiki?curid=1124863", "title": "AeroGauge", "text": "AeroGauge \u00e8 un simulatore di guida futuristico messo in commercio per la console Nintendo 64 nel 1997 in Giappone e nel 1998 negli Stati Uniti d'America.\nAerogauge \u00e8 per molti versi simile a \"Wipeout XL\", prodotto da Psygnosis, e a \"Extreme G\", realizzato da Acclaim. La differenza maggiore risiede nel fatto che i veicoli volano, stando qualche metro sopra il circuito.\nIl gioco ha ottenuto generalmente bassi voti dalla critica. Gamespot, ad esempio, ha assegnato a AeroGauge il voto 4,5.\nModalit\u00e0 di gioco.\nNel gioco sono disponibili due opzioni: Single Player e Multiplayer. Scegliendo la prima, si avr\u00e0 la possibilit\u00e0 di correre nella modalit\u00e0 GrandPrix, mentre, scegliendo la seconda, si potr\u00e0 correre insieme ad altri giocatori. Sono disponibili tre livelli di difficolt\u00e0: Novello, Medio, Esperto.\nI circuiti.\nCanyon Rush.\nCanyon Rush \u00e8 il primo circuito disponibile in modalit\u00e0 GrandPrix. La pista \u00e8 lunga 4741 metri.\nBikini Island.\nBikini Island \u00e8 la seconda pista della modalit\u00e0 GrandPrix ed \u00e8 lunga 3895 metri.\nChinatown.\nChinatown \u00e8 il terzo circuito disponibile nel gioco. \u00c8 lungo 4684 metri e vi \u00e8, all'interno di esso, un passaggio sotterraneo.\nNeo Arena.\nNeo Arena \u00e8 l'ultima pista disponibile nel gioco ed \u00e8 lunga 5743 metri."}
{"id": "1124865", "revid": "599013", "url": "https://it.wikipedia.org/wiki?curid=1124865", "title": "Bpj", "text": ""}
{"id": "1124868", "revid": "599013", "url": "https://it.wikipedia.org/wiki?curid=1124868", "title": "Bpk", "text": ""}
{"id": "1124870", "revid": "810736", "url": "https://it.wikipedia.org/wiki?curid=1124870", "title": "Bpl", "text": ""}
{"id": "1124872", "revid": "599013", "url": "https://it.wikipedia.org/wiki?curid=1124872", "title": "Bpo", "text": ""}
{"id": "1124874", "revid": "599013", "url": "https://it.wikipedia.org/wiki?curid=1124874", "title": "Bpq", "text": ""}
{"id": "1124876", "revid": "599013", "url": "https://it.wikipedia.org/wiki?curid=1124876", "title": "Bpr", "text": ""}
{"id": "1124878", "revid": "599013", "url": "https://it.wikipedia.org/wiki?curid=1124878", "title": "Bpv", "text": ""}
{"id": "1124880", "revid": "599013", "url": "https://it.wikipedia.org/wiki?curid=1124880", "title": "Bpw", "text": ""}
{"id": "1124882", "revid": "599013", "url": "https://it.wikipedia.org/wiki?curid=1124882", "title": "Bpx", "text": ""}
{"id": "1124886", "revid": "599013", "url": "https://it.wikipedia.org/wiki?curid=1124886", "title": "Bpz", "text": ""}
{"id": "1124888", "revid": "599013", "url": "https://it.wikipedia.org/wiki?curid=1124888", "title": "Bqb", "text": ""}
{"id": "1124890", "revid": "599013", "url": "https://it.wikipedia.org/wiki?curid=1124890", "title": "Bqc", "text": ""}
{"id": "1124892", "revid": "599013", "url": "https://it.wikipedia.org/wiki?curid=1124892", "title": "Bqd", "text": ""}
{"id": "1124894", "revid": "599013", "url": "https://it.wikipedia.org/wiki?curid=1124894", "title": "Bqf", "text": ""}
{"id": "1124896", "revid": "599013", "url": "https://it.wikipedia.org/wiki?curid=1124896", "title": "Bqg", "text": ""}
{"id": "1124897", "revid": "97701", "url": "https://it.wikipedia.org/wiki?curid=1124897", "title": "Rosolaccio", "text": ""}
{"id": "1124899", "revid": "599013", "url": "https://it.wikipedia.org/wiki?curid=1124899", "title": "Bqi", "text": ""}
{"id": "1124902", "revid": "599013", "url": "https://it.wikipedia.org/wiki?curid=1124902", "title": "Bqj", "text": ""}
{"id": "1124904", "revid": "599013", "url": "https://it.wikipedia.org/wiki?curid=1124904", "title": "Bqm", "text": ""}
{"id": "1124906", "revid": "599013", "url": "https://it.wikipedia.org/wiki?curid=1124906", "title": "Bqp", "text": ""}
{"id": "1124908", "revid": "599013", "url": "https://it.wikipedia.org/wiki?curid=1124908", "title": "Bqr", "text": ""}
{"id": "1124910", "revid": "599013", "url": "https://it.wikipedia.org/wiki?curid=1124910", "title": "Bqx", "text": ""}
{"id": "1124912", "revid": "599013", "url": "https://it.wikipedia.org/wiki?curid=1124912", "title": "Bqy", "text": ""}
{"id": "1124914", "revid": "599013", "url": "https://it.wikipedia.org/wiki?curid=1124914", "title": "Bqz", "text": ""}
{"id": "1124916", "revid": "599013", "url": "https://it.wikipedia.org/wiki?curid=1124916", "title": "Brf", "text": ""}
{"id": "1124918", "revid": "599013", "url": "https://it.wikipedia.org/wiki?curid=1124918", "title": "Bsf", "text": ""}
{"id": "1124920", "revid": "599013", "url": "https://it.wikipedia.org/wiki?curid=1124920", "title": "Bty", "text": ""}
{"id": "1124922", "revid": "1632387", "url": "https://it.wikipedia.org/wiki?curid=1124922", "title": "Eternity (Freedom Call)", "text": "Eternity \u00e8 il terzo album in studio della band tedesca Freedom Call pubblicato nel 2002 dalla Steamhammer."}
{"id": "1124924", "revid": "599013", "url": "https://it.wikipedia.org/wiki?curid=1124924", "title": "Buu", "text": ""}
{"id": "1124926", "revid": "599013", "url": "https://it.wikipedia.org/wiki?curid=1124926", "title": "Bvj", "text": ""}
{"id": "1124928", "revid": "599013", "url": "https://it.wikipedia.org/wiki?curid=1124928", "title": "Bvn", "text": ""}
{"id": "1124930", "revid": "599013", "url": "https://it.wikipedia.org/wiki?curid=1124930", "title": "Bvq", "text": ""}
{"id": "1124932", "revid": "599013", "url": "https://it.wikipedia.org/wiki?curid=1124932", "title": "Bvt", "text": ""}
{"id": "1124934", "revid": "599013", "url": "https://it.wikipedia.org/wiki?curid=1124934", "title": "Bvv", "text": ""}
{"id": "1124936", "revid": "599013", "url": "https://it.wikipedia.org/wiki?curid=1124936", "title": "Bwr", "text": ""}
{"id": "1124939", "revid": "599013", "url": "https://it.wikipedia.org/wiki?curid=1124939", "title": "Bww", "text": ""}
{"id": "1124941", "revid": "599013", "url": "https://it.wikipedia.org/wiki?curid=1124941", "title": "Bwx", "text": ""}
{"id": "1124944", "revid": "599013", "url": "https://it.wikipedia.org/wiki?curid=1124944", "title": "Bwz", "text": ""}
{"id": "1124948", "revid": "123102786", "url": "https://it.wikipedia.org/wiki?curid=1124948", "title": "Sur (periodico)", "text": "Sur fa riferimento sia alla rivista letteraria argentina fondata da Victoria Ocampo nel 1931, sia all'editoriale con lo stesso nome che apparve due anni dopo, fondato sempre dalla Ocampo.\nLa rivista vide Victoria Ocampo come principale finanziatrice e questa fu affiancata dal filosofo spagnolo Jos\u00e9 Ortega y Gasset, che la sostenne intellettualmente.\nUna prova della collaborazione tra i due personaggi risiede nel fatto che molti dei primi numeri di \"Sur\" riportano il colophon della \"Revista de Occidente\", curata da Ortega y Gasset.\nRivista.\nLa rivista ebbe tra i suoi collaboratori, talvolta redattori: Jorge Luis Borges, Adolfo Bioy Casares, Guillermo de Torre, cognato spagnolo di Borges, e, tra i rari scrittori esteri, Drieu La Rochelle.\nCome segretari di redazione parteciparono Guillermo de Torre, Jos\u00e9 Bianco, Jorge Luis Borges, Raimundo Lida, Ernesto Sabato, Mar\u00eda Luisa Bastos, \"P\u00e9le\" Pelegrina Pastorino, Nicolas Barrios Lynch e Enrique Pezzoni.\nIl primo numero della rivista usc\u00ec nell'estate del 1931 e il suo ultimo numero fu pubblicato nel 1992.\nIn questo periodo furono pubblicati 371 esemplari. Vale la pena ricordare che negli ultimi ventisei anni di esistenza l'apparizione di ogni numero fu sempre meno frequente dei precedenti. Infatti tra il 1931 e il 1966 furono pubblicati 305 numeri della rivista, mentre nei seguenti 26 anni ne uscirono solo 67.\nTendenza politica.\nLa rivista ebbe una chiaro profilo antinazista, antifascista e antifrachista, e celebr\u00f2 il trionfo degli alleati nella Seconda guerra mondiale. Parallelamente prese un chiaro profilo antiperonista, e festeggi\u00f2 la caduta del governo di Juan Domingo Per\u00f3n avvenuta in seguito al golpe militare della Revoluci\u00f3n Libertadora nel 1955. Infine, nacquero delle differenze di pensiero che sfociarono nell'allontanamento di Jos\u00e9 Bianco dal ruolo di segretario di redazione a causa della sua partecipazione come giurato nel Premio Casa delle Americhe.\nPeronismo.\nRispetto al peronismo, i membri ebbero una chiara tendenza antiperonista, tanto che venne interpretata dai teorici del peronismo come una supposta tendenza antinazionale, europeista e pro-americana.\nInfatti il critico Daniel Santoro afferma nel 2006: \u00ab Mandriani, braccianti rurali, domestici, operai di Buenos Aires e meticci della provincia erano (presumibilmente) una moltitudine che si dava agli eccessi e a gusti \"non omologati\", un carico pesante dell'America profonda che minacciava di invertire la rotta del \"vettore Sur (in spagnolo Sud)\", rappresentato sulla copertina della rivista che allora esercitava il commissariato culturale e del buon gusto. Il vettore nel logo di questa rivista segnalava il sud dal nord, mostrando simbolicamente la direzione accettata per le influenze e omologazioni. La somma delle novit\u00e0 politiche e culturali apportate dal peronismo costituivano un programma estetico non desiderato, capace di invertire la direzione del vettore di influenze, e che avrebbe provocato un \"reflusso contaminante\" nei confronti delle \"acque attive della modernit\u00e0 del dopoguerra\".\u00bb"}
{"id": "1124953", "revid": "125938379", "url": "https://it.wikipedia.org/wiki?curid=1124953", "title": "Esercito dell'India", "text": "Bh\u0101rat\u012bya Thals\u0113n\u0101 (Devanagari: \u092d\u093e\u0930\u0924\u0940\u092f \u0925\u0932\u0938\u0947\u0928\u093e) - Indian Army in inglese (abbreviato in IA), \u00e8 l'esercito dell'India. \u00c8 la componente con l'organico maggiore tra le forze armate indiane e ha il compito principale di condurre operazioni militari di terra. Secondo alcune fonti, sarebbe l'esercito pi\u00f9 numeroso al mondo.\nCostituito nel 1947 sulla base del British Indian Army, l'esercito Indiano comprende circa 3.800.000 integranti di vario genere (1.300.000 titolari, 1.200.000 riserve e 1.300.000 paramilitari). \u00c8 un servizio militare totalmente volontario, dato che il servizio di leva non \u00e8 mai stato istituito in India. L'esercito ha una grande esperienza in diversi tipi di terreni, dato che l'India ha grandi differenze in questo aspetto sul suo territorio nazionale, e ha acquisito una discreta storia di utilizzo da parte delle Nazioni Unite nelle loro operazioni di pace.\nLa forza \u00e8 comandata dal Capo di Stato Maggiore, al momento il Generale Vijay Kumar Singh. Il grado pi\u00f9 alto nell'Esercito Indiano \u00e8 Maresciallo di Campo, ma \u00e8 un grado onorario e pu\u00f2 concederlo solo il Presidente dell'India e solamente in circostanze eccezionali. (Vedi Maresciallo di Campo (India)). I Generali Sam Manekshaw e Kodandera Madappa Cariappa sono i soli due ufficiali che hanno raggiunto questo grado. Dato che il Maresciallo di Campo \u00e8 un grado onorario, i Marescialli di Campo sono gli unici ufficiali che non si ritirano mai dalla carica.\nStoria.\nBritish Indian Army.\nL'Esercito dell'India Britannica fu ufficialmente costituito il 1\u00ba Aprile 1895 come parte della forze armate britanniche.\nCombatt\u00e9 sia nella prima che nella seconda guerra mondiale. In questo conflitto una unit\u00e0 militare formata nel settembre 1942 da nazionalisti indiani Azad Hind Fauj (Libero esercito indiano) oper\u00f2 invece a fianco dei giapponesi.\nNon appena l'India ottenne l'Indipendenza, nel 1947, il British Indian Army fu diviso in due parti, per servire le nazioni, appena create, dell'Unione Indiana e della Repubblica Islamica del Pakistan. La maggioranza delle unit\u00e0 furono destinate all'India, le restanti al Pakistan. Alcune unit\u00e0 Gurkha furono mantenute nell'Esercito britannico.\nLa prima guerra del Kashmir.\nQuasi immediatamente con l'Indipendenza, le tensioni fra l'India ed il Pakistan cominciarono a degenerare. Fu cos\u00ec che la prima di tre guerre totali fra le due Nazioni, prima ancora che i britannici lasciassero ufficialmente il paese, scoppi\u00f2 in relazione alla Principato del Kashmir. A seguito della riluttanza del Maharaja del Kashmir di accedere sia all'uno sia all'altro Stato, un impaziente Pakistan sponsorizz\u00f2 l'idea di un'invasione tribale di parti del Kashmir. Stando alla lettura che l'India ne d\u00e0, fra questi erano compresi anche membri regolari dell'Esercito Pakistano. Poco pi\u00f9 tardi, il Pakistan invi\u00f2 le proprie truppe per annettere lo Stato.Il Maharaja, Hari Singh, si appell\u00f2 all'India ed a Lord Mountbatten -- il Governatore Generale --, chiedendo aiuto, ma gli fu risposto che l'India non vedeva alcuna ragione per intervenire. Fu cos\u00ec che il Maharaja firm\u00f2 l'Atto di Accessione ed il Kashmir, unilateralmente, entr\u00f2 a far parte dell'Unione Indiana (una decisione, successivamente, ratificata dalla Gran Bretagna, ma mai accettata dal Pakistan). Immediatamente dopo, le truppe indiane furono aviotrasportate a Srinagar e, in una famosa operazione, rintuzzarono gli invasori. Una guerra intensa fu combattuta da un capo all'altro del Paese e quelli che erano stati colleghi si ritrovarono a combattere su due fronti opposti.\nEntrambi gli Stati riuscirono ad assicurarsi alcuni territori, ma subirono perdite significative. Una non facile pace, sponsorizzata dalle Nazioni Unite fece tornare alla pace i due contendenti per la fine del 1948, con i soldati indiani e Pakistani a fronteggiarsi direttamente sulla Linea di controllo che, da allora, divide il Kashmir in due zone. \nIl conflitto con la Cina.\nNel 1961 vi fu un intervento delle forze armate indiane che concluse il dominio portoghese nelle \"enclave\" nel paese, con l'Annessione indiana di Goa.\nVi fu quindi un breve ma intenso conflitto che vide contrapposta la Cina e l'India nell'ottobre del 1962 per il controllo della parte nordoccidentale del territorio indiano Aksai Chin e nordorientale NEFA (\"North East Frontier Agency\") che vide la vittoria cinese.\nConflitti con il Pakistan.\nLe tensioni fra l'India ed il Pakistan, soprattutto con riguardo al Kashmir, non sono mai state totalmente eliminate da allora. Scoppi\u00f2 poi una Guerra indo-pakistana del 1965.\nCon la Guerra indo-pakistana del 1971 l'esercito indiano, intervenne a sostegno dei guerriglieri indipendentisti bengalesi del Mukti Bahini. Per numero di soldati coinvolti e numero di vittime, il conflitto del 1971 fu il maggiore della serie di guerre combattute tra India e Pakistan dal momento della loro indipendenza.\nNel 1999 scoppi\u00f2 un altro conflitto tra i due paesi, detto guerra del Kargil.\nMissioni all'estero.\nL'esercito indiano \u00e8 stato il pi\u00f9 grande contributore di truppe alle missioni di mantenimento della pace delle Nazioni Unite sin dal suo inizio. Finora, l'India ha preso parte a 43 missioni di mantenimento della pace, con un contributo totale di oltre 160.000 soldati e un numero significativo di personale di polizia dispiegato.\nEquipaggiamento.\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1124956", "revid": "78273", "url": "https://it.wikipedia.org/wiki?curid=1124956", "title": "Richard Boyle di Burlington", "text": ""}
{"id": "1124961", "revid": "298229", "url": "https://it.wikipedia.org/wiki?curid=1124961", "title": "Playas de Castell\u00f3n", "text": ""}
{"id": "1124963", "revid": "486946", "url": "https://it.wikipedia.org/wiki?curid=1124963", "title": "Polaris World Cartagena", "text": ""}
{"id": "1124964", "revid": "78273", "url": "https://it.wikipedia.org/wiki?curid=1124964", "title": "Lord Burlington", "text": ""}
{"id": "1124966", "revid": "1334308", "url": "https://it.wikipedia.org/wiki?curid=1124966", "title": "Leonardo Chiariglione", "text": "\u00c8 noto per aver fondato, insieme a Hiroshi Yasuda, l'MPEG, un gruppo internazionale di esperti che ha prodotto i noti standard audio-video MPEG-1, MPEG-2 e l'MP3, ed altri. Il prof. Karlheinz Brandenburg accredita a Chiariglione, in particolare, la \"vision\" dell'importanza degli standard nelle tecnologie audio-video dell'epoca di Internet.\nBiografia.\nDopo aver conseguito la maturit\u00e0 classica presso il Liceo salesiano Valsalice di Torino, si laurea in ingegneria elettronica nel 1967 al Politecnico di Torino. Ha poi conseguito il dottorato in comunicazioni elettriche (Ph.D.) nel 1973 presso l'Universit\u00e0 di Tokyo. \nDal marzo 1971 fino al luglio 2003, ha lavorato come ricercatore e manager di ricerca presso lo CSELT (oggi Telecom Italia Lab), il centro ricerche aziendale dapprima del gruppo IRI-STET divenuto, nel 1997, della sola Telecom Italia.\nMentre lavora allo CSELT, nel 1988, fonda, insieme a Hiroshi Yasuda, il gruppo di lavoro internazionale MPEG, il cui numero di aderenti raggiunse le trecento unit\u00e0. Tale gruppo \u00e8 costituito da esperti internazionali provenienti da diversi settori dell'audio e video digitali.\nDal 2004 \u00e8 amministratore delegato di una societ\u00e0 di consulenza (CEDEO) che tratta di media digitali.\nChiariglione \u00e8, oltre a cofondatore, anche presidente (chairman) ed organizzatore (convener) del gruppo MPEG fin dalle origini.\nL'attivit\u00e0 in MPEG.\nChiariglione \u00e8 noto internazionalmente soprattutto per il suo ruolo di ideatore e \"leader\" del gruppo MPEG, che ha prodotto standard tecnologici audio-video largamente conosciuti e diffusi anche presso il grande pubblico.\nNel 1988 egli ha avviato l'attivit\u00e0 di standardizzazione ISO del MPEG (Moving Pictures Experts Group, ufficialmente ISO TC97/SC2/WG8/MPEG, ora ISO IEC-JTC1/SC29/WG12), che ha prodotto la famiglia di standard MPEG (iniziando da MPEG-1 ed MPEG-2) e lo standard MP3 (acronimo di MPEG-1 Layer 3). Nel 1996 il premio Emmy Engineering Award venne dato alla ISO/IEC per il lavoro sugli standard MPEG-1, MPEG-2 e JPEG. L'MPEG-4 \u00e8 disponibile dal 2002. MPEG-7 e MPEG-21 sono al momento in fase di sviluppo.\nAltre attivit\u00e0.\nChiariglione ha guidato numerosi progetti a livello europeo (IVICO, COMIS, EU 625).\nNel 1994 promosse l'iniziativa DAVIC (Digital Audio Video Council), incentrata sugli standard della Tv digitale.\nCuriosit\u00e0.\nParla cinque lingue, tra cui il giapponese."}
{"id": "1124967", "revid": "1048993", "url": "https://it.wikipedia.org/wiki?curid=1124967", "title": "Terry Farrell", "text": "Biografia.\nA 15 anni, dopo aver preso parte a un progetto studentesco di scambi culturali in Messico, decide di tentare la fortuna in una grande citt\u00e0. A 17 anni inizia la sua carriera come modella a New York dove arriva per un provino con l'agenzia \"Elle\", firmando un contratto in esclusiva con la rivista \"Mademoiselle\".\nNel 1983 inizia la sua carriera cinematografica con un piccolo ruolo nella pellicola \"Portfolio\". Nel 1986 prende parte alla commedia \"A scuola con pap\u00e0\" che ottiene un buon successo. Successivamente, partecipa a svariate serie televisive quali \"Ai confini della realt\u00e0\", \"Willy, il principe di Bel-Air\", \"In viaggio nel tempo\" e \"Becker\".\nDeve il suo maggior successo all'interpretazione di Jadzia Dax nella serie televisiva di fantascienza \"\", che impersoner\u00e0 dal 1993 al 1998.\nTerry Farrell vive a New York. \u00c8 stata sposata dal 2002 al 2015 con l'attore Brian Baker, con cui ha avuto un figlio.\nNel 2018 Terry Farrell ha sposato Adam Nimoy, figlio di Leonard."}
{"id": "1124974", "revid": "75775", "url": "https://it.wikipedia.org/wiki?curid=1124974", "title": "Computazione quantistica", "text": ""}
{"id": "1124975", "revid": "767487", "url": "https://it.wikipedia.org/wiki?curid=1124975", "title": "La Superba", "text": "La Superba (Y CVn / Y Canes Venaticorum) \u00e8 una stella situata nella costellazione dei Cani da Caccia distante oltre 1000 anni luce dal sistema solare, ben nota per il forte colore rosso. Deve il suo nome tradizionale all'astronomo italiano del XIX secolo Angelo Secchi, che impressionato dalla sua bellezza, le diede questo appellativo.\nCaratteristiche fisiche.\nLa Superba \u00e8 una variabile semiregolare che ha al suo massimo una magnitudine apparente di circa +4,8 ed al minimo di circa +6,3 in un ciclo della durata di 160 giorni. La Superba \u00e8 una delle stelle pi\u00f9 fredde (la sua temperatura si aggira sui 2800 K) della volta celeste, dal colore intensamente rosso, ed \u00e8 tra le pi\u00f9 luminose delle giganti rosse al carbonio. \u00c8 la pi\u00f9 luminosa delle cosiddette \"stelle-J\", una categoria molto rara di stelle al carbonio che conterrebbe grandi quantit\u00e0 di C13 (atomi di carbonio con 7 neutroni anzich\u00e9 6).\nY CVn \u00e8 quasi sempre invisibile ad occhio nudo, poich\u00e9 gran parte della luce emessa \u00e8 al di fuori dello spettro visibile; tuttavia se si considerano le emissioni nell'infrarosso, Y CVn ha una luminosit\u00e0 4400 volte quella del Sole. Il suo raggio \u00e8 di approssimativamente 2 UA; se si trovasse al posto del nostro Sole, gli strati pi\u00f9 esterni della stella si estenderebbero sino all'orbita di Marte.\nAspetto.\nPer spiegare la sua notevole colorazione, \u00e8 necessario capire che le stelle di medie dimensioni, non appena terminano la fusione dell'idrogeno in elio nel loro nucleo, iniziano la fusione dell'elio in carbonio. Durante questo processo, chiamato stadio di gigante rossa, gli strati pi\u00f9 esterni della stella si espandono e si raffreddano, causando uno spostamento verso il rosso della radiazione stellare ed uno spostamento della stella nel ramo asintotico delle giganti del diagramma HR. Verso la fine del ciclo vitale della stella, i prodotti della fusione vengono portati all'esterno del nucleo da moti convettivi, che arricchiscono l'atmosfera esterna della stella di carbonio e di alcuni suoi composti (monossido di carbonio ecc.). Queste molecole tendono ad assorbire la radiazione a lunghezze d'onda molto piccole, provocando una diminuzione nello spettro emesso delle bande dell'azzurro e del violetto, il che conferisce alla stella il suo caratteristico colore rosso.\nIl futuro della stella.\nLa Superba \u00e8 molto probabilmente nell'ultimo stadio della fusione dell'elio in carbonio nel suo nucleo, mentre perde gran parte della sua massa in un intenso vento stellare, con un'intensita pari ad un milione di volte il vento solare. \u00c8 inoltre circondata da un guscio, esteso 2,5 anni luce, di materiale espulso in precedenza, il che suggerisce che ad un certo punto la stella abbia perso massa ad un ritmo 50 volte superiore a quello odierno. Y CVn sembra dunque essere in procinto di espellere i suoi strati in una nebulosa planetaria, trasformando il nucleo restante in un'evanescente nana bianca."}
{"id": "1124976", "revid": "121837", "url": "https://it.wikipedia.org/wiki?curid=1124976", "title": "Y Canum Venaticorum", "text": ""}
{"id": "1124977", "revid": "121837", "url": "https://it.wikipedia.org/wiki?curid=1124977", "title": "Y CVn", "text": ""}
{"id": "1124978", "revid": "125761219", "url": "https://it.wikipedia.org/wiki?curid=1124978", "title": "Avvocata (Napoli)", "text": "L'Avvocata \u00e8 un quartiere facente parte della seconda municipalit\u00e0 del comune di Napoli insieme ai quartieri Montecalvario, Mercato, Pendino, Porto, San Giuseppe.\nConfina a Ovest col quartiere Arenella e col quartiere Vomero (Piazza Leonardo), a Sud col quartiere Montecalvario, a Est col quartiere San Giuseppe (Piazza Dante), e col quartiere San Lorenzo (Piazza Dante, Via Enrico Pessina) e infine a Nord, Nord-Est col quartiere Stella. \u00c8 attraversato nella sua lunghezza da via Salvator Rosa che \u00e8 il maggior asse viario del quartiere.\nIl toponimo.\nDeriva dall'attributo latino \"Advocata\", dato alla Vergine Maria, \"Difensore degli uomini e Mediatrice per i peccatori\". Si tratta del participio passato \"(advocatus)\", reso sostantivo femminile del verbo \"advocare\" che vuol dire \"chiamare al cospetto\".\nStoria.\nLa zona era abitata fin dall'antichit\u00e0 come testimonia il ponte romano ritrovato presso via Salvator Rosa e varie urbanizzazioni si sono succedute nei secoli, ma nonostante questo il quartiere ha un'estetica abbastanza omogenea che si rif\u00e0 alle architetture tipiche napoletane che vanno dal XVII fino al XIX secolo che hanno avuto il sopravvento sulle urbanizzazioni precedenti.\nMonumenti e luoghi d'interesse.\nSu via Salvator Rosa (che \u00e8 l'asse viario principale del quartiere) si affacciano due chiese monumentali (la Chiesa di Santa Maria Maddalena de' Pazzi e la Basilica di Santa Maria della Pazienza) e vari palazzi storici caratterizzati da cortili interni che presentano grandi arcate e pregevoli scale aperte. Ecco i principali palazzi che si incontrano salendo la strada:\nAltra porzione del quartiere ricca di edifici di pregio \u00e8 il Colle di San Potito, storicamente detto della Costigliola, dove, oltre alla chiesa omonima, si segnalano:\nUn tipo di architettura che ha ispirato le ambientazioni per innumerevoli commedie teatrali napoletane e riprese in molti dei film di Tot\u00f2, ad esempio il palazzo che fa da sfondo al film \"Miseria e nobilt\u00e0\": scenografia ricostruita a Cinecitt\u00e0 ma che si ispirava ad un vero palazzo tuttora esistente nel quartiere.\nTuttavia oltre a quelle del passato sono numerose le opere d'arte moderna che si susseguono tra una strada e l'altra.\nIl quartiere, infatti, \u00e8 stato protagonista di una massiccia opera di riqualificazione che ha avuto origine dall'apertura delle stazioni del Metro dell'arte: Salvator Rosa e Materdei. Queste stazioni non si limitano ad essere un museo d'arte moderna nei loro corridoi interni, ma la museicit\u00e0 va oltre e invade il quartiere e i palazzi circostanti.\nMerita una citazione il cosiddetto \"Palazzo blu\" che si affaccia sulla stazione di Salvator Rosa: alto sei piani e completamente ridipinto di blu oltremare, al quale sono state impiantante, sotto ad ogni finestra, lamiere dorate ondulate ad imitare panni stesi mossi dal vento. Inoltre tutto l'arredamento urbano del quartiere, come paletti, rotonde e quant'altro sono in tono con la stazione."}
{"id": "1124980", "revid": "78273", "url": "https://it.wikipedia.org/wiki?curid=1124980", "title": "Richard Boyle (architetto)", "text": ""}
{"id": "1124988", "revid": "599013", "url": "https://it.wikipedia.org/wiki?curid=1124988", "title": "Bxf", "text": ""}
{"id": "1124990", "revid": "599013", "url": "https://it.wikipedia.org/wiki?curid=1124990", "title": "Bxg", "text": ""}
{"id": "1124992", "revid": "599013", "url": "https://it.wikipedia.org/wiki?curid=1124992", "title": "Bxj", "text": ""}
{"id": "1124994", "revid": "599013", "url": "https://it.wikipedia.org/wiki?curid=1124994", "title": "Bxp", "text": ""}
{"id": "1124996", "revid": "599013", "url": "https://it.wikipedia.org/wiki?curid=1124996", "title": "Bxq", "text": ""}
{"id": "1124998", "revid": "599013", "url": "https://it.wikipedia.org/wiki?curid=1124998", "title": "Bxr", "text": ""}
{"id": "1125000", "revid": "599013", "url": "https://it.wikipedia.org/wiki?curid=1125000", "title": "Bxw", "text": ""}
{"id": "1125002", "revid": "599013", "url": "https://it.wikipedia.org/wiki?curid=1125002", "title": "Bxz", "text": ""}
{"id": "1125004", "revid": "599013", "url": "https://it.wikipedia.org/wiki?curid=1125004", "title": "Bye", "text": ""}
{"id": "1125006", "revid": "599013", "url": "https://it.wikipedia.org/wiki?curid=1125006", "title": "Byf", "text": ""}
{"id": "1125008", "revid": "599013", "url": "https://it.wikipedia.org/wiki?curid=1125008", "title": "Byh", "text": ""}
{"id": "1125010", "revid": "599013", "url": "https://it.wikipedia.org/wiki?curid=1125010", "title": "Byj", "text": ""}
{"id": "1125012", "revid": "599013", "url": "https://it.wikipedia.org/wiki?curid=1125012", "title": "Byo", "text": ""}
{"id": "1125015", "revid": "599013", "url": "https://it.wikipedia.org/wiki?curid=1125015", "title": "Byp", "text": ""}
{"id": "1125018", "revid": "599013", "url": "https://it.wikipedia.org/wiki?curid=1125018", "title": "Bys", "text": ""}
{"id": "1125020", "revid": "599013", "url": "https://it.wikipedia.org/wiki?curid=1125020", "title": "Byv", "text": ""}
{"id": "1125022", "revid": "599013", "url": "https://it.wikipedia.org/wiki?curid=1125022", "title": "Byy", "text": ""}
{"id": "1125025", "revid": "599013", "url": "https://it.wikipedia.org/wiki?curid=1125025", "title": "Byz", "text": ""}
{"id": "1125027", "revid": "599013", "url": "https://it.wikipedia.org/wiki?curid=1125027", "title": "Bzb", "text": ""}
{"id": "1125029", "revid": "599013", "url": "https://it.wikipedia.org/wiki?curid=1125029", "title": "Bzf", "text": ""}
{"id": "1125031", "revid": "599013", "url": "https://it.wikipedia.org/wiki?curid=1125031", "title": "Bzh", "text": ""}
{"id": "1125033", "revid": "599013", "url": "https://it.wikipedia.org/wiki?curid=1125033", "title": "Bzj", "text": ""}
{"id": "1125035", "revid": "599013", "url": "https://it.wikipedia.org/wiki?curid=1125035", "title": "Bzq", "text": ""}
{"id": "1125037", "revid": "599013", "url": "https://it.wikipedia.org/wiki?curid=1125037", "title": "Bzw", "text": ""}
{"id": "1125039", "revid": "599013", "url": "https://it.wikipedia.org/wiki?curid=1125039", "title": "Bzx", "text": ""}
{"id": "1125041", "revid": "599013", "url": "https://it.wikipedia.org/wiki?curid=1125041", "title": "Cce", "text": ""}
{"id": "1125043", "revid": "599013", "url": "https://it.wikipedia.org/wiki?curid=1125043", "title": "Cdi", "text": ""}
{"id": "1125045", "revid": "599013", "url": "https://it.wikipedia.org/wiki?curid=1125045", "title": "Cdz", "text": ""}
{"id": "1125047", "revid": "599013", "url": "https://it.wikipedia.org/wiki?curid=1125047", "title": "Cgg", "text": ""}
{"id": "1125049", "revid": "599013", "url": "https://it.wikipedia.org/wiki?curid=1125049", "title": "Cje", "text": ""}
{"id": "1125051", "revid": "599013", "url": "https://it.wikipedia.org/wiki?curid=1125051", "title": "Cjh", "text": ""}
{"id": "1125053", "revid": "599013", "url": "https://it.wikipedia.org/wiki?curid=1125053", "title": "Cji", "text": ""}
{"id": "1125055", "revid": "599013", "url": "https://it.wikipedia.org/wiki?curid=1125055", "title": "Cjk", "text": ""}
{"id": "1125057", "revid": "31886", "url": "https://it.wikipedia.org/wiki?curid=1125057", "title": "Uni\u00f3n Deportiva Guadalajara F\u00fatbol Sala", "text": "La Uni\u00f3n Deportiva Guadalajara F\u00fatbol Sala \u00e8 una societ\u00e0 spagnola di calcio a 5 con sede a Guadalajara.\nStoria.\nCon l'obiettivo di dare a questo sport la massima visibilit\u00e0 possibile, il 15 maggio 2000 quattro club della provincia di Guadalajara (\"CD Venus\", \"CD Centenera\", \"CDFS Alam\u00edn\", \"AD Deportes Olimpiada\") si uniscono per formare un'unica societ\u00e0: La neocostituita Uni\u00f3n Deportiva Guadalajara F\u00fatbol Sala eredita il titolo sportivo della CD Venus, acquisendo il diritto di disputare la \"Division de Plata\". Attualmente la squadra gioca in Divisi\u00f3n de Honor."}
{"id": "1125058", "revid": "599013", "url": "https://it.wikipedia.org/wiki?curid=1125058", "title": "Cjm", "text": ""}
{"id": "1125060", "revid": "599013", "url": "https://it.wikipedia.org/wiki?curid=1125060", "title": "Cjn", "text": ""}
{"id": "1125062", "revid": "599013", "url": "https://it.wikipedia.org/wiki?curid=1125062", "title": "Cjo", "text": ""}
{"id": "1125064", "revid": "1543377", "url": "https://it.wikipedia.org/wiki?curid=1125064", "title": "Renault Spider", "text": "La Spider era un'autovettura sportiva prodotta tra il 1996 ed il 1999 dalla casa automobilistica francese Renault.\nStoria e profilo.\nNascita del modello.\nLa storia della Renault Spider ha inizio nella prima met\u00e0 degli anni novanta, quando i vertici della Casa francese partorirono l'idea di realizzare una sportiva senza compromessi in grado di svolgere sia la funzione di vettura stradale, sia quella di vettura da gara su pista. La vettura non doveva concedere spazio a nessun dispositivo per il comfort, doveva essere molto leggera per consentire il raggiungimento di elevate prestazioni e doveva avere carrozzeria spider a due posti secchi.\nLe concorrenti ideali dovevano essere la leggerissima Lotus Elan (peraltro a fine produzione e in procinto di essere sostituita dalla pi\u00f9 fortunata Elise) e praticamente l'intera produzione della Caterham, piccola azienda inglese specializzata in sportivissime e leggerissime spider senza compromessi.\nIl progetto diede vita nel 1994 ad un primo prototipo che fu presentato poi al Salone di Ginevra dell'anno seguente. Il prototipo dest\u00f2 molto interesse per la sua impostazione estrema, che faceva largo uso di componentistica in alluminio, per la rigidit\u00e0 del telaio e per l'utilizzo di portiere apribili a compasso, come nelle pi\u00f9 famose Lamborghini. Altra caratteristica era il parabrezza asportabile, il che consentiva un ulteriore alleggerimento della vettura. Visto il grande interesse suscitato gi\u00e0 alla presentazione del prototipo, e considerato anche l'interesse della Casa a commercializzare una vettura da utilizzare prevalentemente nei trofei monomarca ed in altre manifestazioni sportive, venne avviato il vero progetto da destinare alla realizzazione della vettura definitiva. Tale progetto, denominato \"X94\", dur\u00f2 appena 15 mesi e nella primavera del 1996 la vettura venne svelata e fu posta in commercio con il nome di Spider (secondo indiscrezioni, la Casa francese volle che il nome venisse pronunciato alla francese, \"spid\u00e9r\", e non all'inglese, \"spaider\").\nCaratteristiche.\nSviluppata in collaborazione con la Renault Sport di Dieppe (ex-sede dell'Alpine-Renault), la Spider era chiaramente una vettura di nicchia, riservata ad una ristretta cerchia di estimatori. Perci\u00f2 fu venduta volutamente in un numero molto limitato, circa 2000 esemplari, molti dei quali furono utilizzati in ambito sportivo su pista. \u00c8 perci\u00f2 decisamente raro incontrarne una su strada.\nLe caratteristiche della Spider erano, oltre al gi\u00e0 citato largo impiego di alluminio, anche la pedaliera adattabile alle esigenze del pilota. La vettura venne costruita dalla Renault in due versioni: con parabrezza o senza. In quest'ultimo caso era presente solo un frangivento. Nella versione con parabrezza era disponibile una capote in tela come optional, mentre per la versione con frangivento era possibile avere invece un tonneau cover. La carrozzeria era composta essenzialmente da tre pannelli in plastica, consistenti nei cofani anteriore e posteriore e nel corpo principale. Caratteristiche del corpo vettura erano il frontale a fari carenati senza il minimo accenno di calandra, i fari posteriori tondi e sdoppiati, il roll-bar dietro ai sedili e le prese d'aria lungo le fiancate, per il raffreddamento del motore.\nQuest'ultimo, sistemato in posizione posteriore centrale (con trazione posteriore), altro non era che il 4 cilindri da 1998 cm\u00b3 che gi\u00e0 equipaggiava le Renault Clio 2.0 16V Williams e le Renault M\u00e9gane Coach 2.0 16V. Questa unit\u00e0 motrice era trasversale, in blocco con il cambio, quest'ultimo a 5 marce e derivato anch'esso da quello della M\u00e9gane. Tale motore erogava 147 CV a 6000 giri/min, con una coppia motrice di 185 N\u00b7m a 4500 giri/min. Il telaio era una struttura in leghe leggere che montava sospensioni a doppi triangoli sovrapposti con barra antirollio. Con tali caratteristiche, e grazie ad un peso di 965 kg che scendeva a 930 senza parabrezza, la Spider era accreditata di una velocit\u00e0 massima di 215\u00a0km/h, con uno scatto da 0 a 100\u00a0km/h in 6\"9. Per le competizioni pi\u00f9 estreme, per\u00f2, tale motore fu profondamente rivisto e portato a ben 300\u00a0CV a 6250 giri/min. In questo modo la velocit\u00e0 massima saliva a punte dell'ordine di circa 260\u00a0km/h, con uno scatto da 0 a 100\u00a0km/h coperto in soli 4\"3. Le versioni puramente da gara erano anche prive del sedile passeggero.\nLa Spider fu tolta di produzione nel 1999, ma in alcuni mercati, come quello inglese, la commercializzazione termin\u00f2 dopo solo un anno e mezzo.\nCompetizioni.\nCome gi\u00e0 accennato, l'utilizzo che si \u00e8 fatto della Spider \u00e8 stato per la maggior parte agonistico, con competizioni in tutto il mondo, persino in Oceania, ed anche un torneo europeo monomarca dedicato a questo specifico modello. Proprio quest'ultimo ha rappresentato il \"grosso\" dell'utilizzo della \"Spider\" nelle competizioni. Tali eventi avevano luogo in concomitanza con le gare di Formula 1 che via via venivano disputate nel corso dell'anno, limitatamente ai Gran Premi corsi in Europa."}
{"id": "1125065", "revid": "125570481", "url": "https://it.wikipedia.org/wiki?curid=1125065", "title": "Claudio Fragasso", "text": "Biografia.\nClaudio Fragasso \u00e8 un regista poliedrico. Nell'arco del suo percorso lavorativo ha toccato tutti i generi cinematografici dal cinema d'autore all'horror, alla commedia. Inizia la carriera con autoproduzioni in super 8: \"Paure e realt\u00e0\" (1972) e \"Passaggi\" (1977). Con quest'ultimo attira l'attenzione della critica e nel 1979 partecipa all'VIII Premio per Autori Cinematografici Italiani \"Angelo Rizzoli\", vincendo il premio \"Cinema giovane\" (insieme con i film \"Morte di un operatore\" di Faliero Rosati e \"Volontari per destinazione ignota\" di Alberto Negrin). Successivamente Americo Sbardella proietta il film \"Passaggi\" al Filmstudio di Roma dove resta in cartellone fino al 1980. Nel 1981 il suo primo film in 35mm \"Difendimi dalla notte\" partecipa al festival di Annecy, Nizza e San Sebastian.\nDopo l'incontro con Bruno Mattei ne diventa uno stretto collaboratore e si dedica ai generi horror d'azione, western e peplum. Con Mattei co-dirige film come \"Virus\", \"Rats - Notte di terrore\" e \"Zombi 3\" (dove subentrano a Lucio Fulci).\nDa solo dirige horror sempre a basso budget come \"La casa 5\", \"After Death (Oltre la morte)\", \"Non aprite quella porta 3\" e \"Troll 2\" (1990), che sull'Internet Movie Database figurava tra i peggiori cento film di sempre, secondo le votazioni degli utenti. Nei decenni successivi il film acquista uno status di culto, culminando nell'happening noto come \"Nilbog Invasion.\" Dal 2005 \"Troll 2\" viene proiettato il venerd\u00ec a mezzanotte, nei cinema statunitensi insieme a \"The Rocky Horror Picture Show\" e nelle TV la notte di Halloween. Il fenomeno non accenna a diminuire allargandosi anche in Europa. Il film era nato come una commedia dal titolo originale di \"Goblin\", che nulla aveva a che fare col seguito del film \"Troll\" (1986).\nFragasso si fa le ossa con i mockbuster. Con questo termine si indicano i film, spesso a basso costo, che cercando di cavalcare l'onda di altri che hanno riscosso un notevole successo oppure che vengono spacciati dalle distribuzioni come seguiti di film esistenti, pur non essendoli nelle intenzioni dei realizzatori. I progetti di Fragasso in quest'ambito vengono girati in America con attori americani, eccetto \"Monster dog - Il signore dei cani\", realizzato in Spagna a Madrid con protagonista il cantante Alice Cooper, ma sempre prodotto e finanziato da Eduard Sarlui per il mercato americano.\nIn seguito Fragasso mette a frutto l'esperienza estera dedicandosi ai generi pi\u00f9 amati: thriller, drammatico, poliziesco, di denuncia sociale e politica. \"Teste rasate\" (1993) vince il premio della giuria giovane e del pubblico al festival del cinema italiano di Villerupt. \"Palermo Milano - Solo andata\" (1995) partecipa alla 52\u00aa mostra internazionale d'arte cinematografica di Venezia nella sezione \"Panorama italiano\", ed \u00e8 in concorso al festival d'avventura e azione di Valenciennes, dove vince il premio RTL 2; candidato a cinque David di Donatello, nel 1995 ne ottiene due (fonico di presa diretta e miglior produttore). \"Concorso di colpa\" vince al Busto Arsizio Film Festival i premi per miglior film, colonna sonora, fotografia, sceneggiatura nel 2004. Tutti questi film, come anche \"Milano Palermo - Il ritorno\" (con Giancarlo Giannini e Raoul Bova) sono sceneggiati da Rossella Drudi.\nNel 2005 si ritaglia il ruolo del proprietario del cineclub nel suo film \"Concorso di colpa\", omaggiando (anche nelle sembianze) Americo Sbardella e il suo Filmstudio. Nel 2008 appare in \"Tutta la vita davanti\", diretto da Paolo Virz\u00ec, nel ruolo caricaturale di un ministro della cultura romano. Nel 2013 ancora un cameo nel film \"Roma criminale\" dell'amico stuntman Gianluca Petrazzi.\nNel 2011 \u00e8 docente al Centro sperimentale di cinematografia, per un laboratorio sui generi cinematografici di azione voluto da Daniele Luchetti per gli studenti del primo e secondo anno di regia e sceneggiatura. A fine laboratorio le due classi del corso hanno realizzato un corto a tema, sotto la sua direzione. Nel 2013 \u00e8 il presidente di giuria del Tirana Film Festival.\nNel 2021 ritorna all'horror con il film a episodi \"Italian Horror Stories\"."}
{"id": "1125066", "revid": "256896", "url": "https://it.wikipedia.org/wiki?curid=1125066", "title": "Eparchia melkita di Sydney", "text": ""}
{"id": "1125068", "revid": "1318658", "url": "https://it.wikipedia.org/wiki?curid=1125068", "title": "Tl\u00f6n, Uqbar, Orbis Tertius", "text": "Tl\u00f6n, Uqbar, Orbis Tertius \u00e8 un racconto dello scrittore argentino Jorge Luis Borges, scritto nel 1940. Raccolto in \"Finzioni\" (Ficciones), venne pubblicato per la prima volta sulla rivista argentina \"Sur\"; il poscritto del 1947 va considerato come scritto dal narratore sette anni dopo rispetto al tempo della storia.\nCon 6500 parole \u00e8 un racconto relativamente lungo per Borges. Uno dei concetti principali di \"Tl\u00f6n, Uqbar, Orbis Tertius\" sostiene che le idee in definitiva si manifestino nel mondo fisico e la storia \u00e8 considerata come una discussione parabolica dell'idealismo berkeleyano; per certi aspetti \u00e8 anche una protesta contro i totalitarismi.\n\"Tl\u00f6n, Uqbar, Orbis Tertius\" ha la struttura di un racconto giallo ambientato in un mondo che sta impazzendo. Per quanto sia breve, allude a molti intellettuali di spicco in Argentina e, in generale, nel mondo; le idee trattate appartengono agli ambiti del linguaggio, dell'epistemologia e della critica letteraria.\nTrama.\nNel riassunto che segue, le citazioni fanno riferimento al mondo del racconto, non a quello reale. Conseguentemente, ai personaggi storici potrebbero essere attribuite azioni che non hanno compiuto nel mondo reale.\nIn \"Tl\u00f6n, Uqbar, Orbis Tertius\" l'articolo di un'enciclopedia riguardo a un misterioso paese di nome Uqbar \u00e8 il primo indizio dell'esistenza di \"Orbis Tertius\", grande cospirazione di intellettuali per immaginare (e poi creare) un nuovo mondo, \"Tl\u00f6n\". Nel corso della storia, il narratore incontra artefatti di Orbis Tertius e Tl\u00f6n; prima della fine della storia, il mondo si sta trasformando in Tl\u00f6n.\nIl racconto si apre con una narrazione in prima persona, a opera di un \"alter ego\" dello stesso Borges. Gli eventi sono rivelati all'incirca con lo stesso ordine nel quale vengono conosciuti dal narratore. La parte pi\u00f9 rilevante del racconto \u00e8 quella scritta nel 1940; il poscritto \u00e8 opera dello stesso narratore, che scrive, rispetto al tempo della storia, sette anni dopo. Il racconto si volge all'incirca tra il 1935 e il 1947; la trama riguarda per\u00f2 eventi che vanno indietro fino al XVII secolo e culminano nel 1947.\nNella storia Uqbar appare inizialmente come un'oscura regione dell'Iraq o dell'Asia Minore. In una conversazione casuale con Borges, Bioy Casares ricorda che un eresiarca (a capo di una setta eretica) \"aveva dichiarato che gli specchi e la copula sono abominevoli, perch\u00e9 moltiplicano il numero degli uomini\". Borges, colpito da quella \"memorabile frase\", chiede quale sia la sua origine; Bioy Casares fa allora riferimento all'articolo su Uqbar dell'\"Anglo-American Cyclopaedia\", descritta come \"una ristampa letterale, ma anche prolissa, dell'Enciclopedia Britannica del 1902\". Emerge che Uqbar \u00e8 citata soltanto nella pagina finale di un singolo volume dell'enciclopedia e che la pagina su Uqbar compare in alcune copie del lavoro, ma non in altre.\nBorges, il narratore, \u00e8 portato attraverso un labirinto bibliografico mentre prova a verificare l'effettiva esistenza o meno di Uqbar. In particolare, \u00e8 attirato da una frase nell'articolo dell'enciclopedia: \"la letteratura di Uqbar era di carattere fantastico [...] e le sue epopee non si riferivano mai alla realt\u00e0, ma alle due regioni immaginarie di Mlejnas e Tl\u00f6n\".\nUna breve digressione naturalistica riguardo Herbert Ashe, amico del padre di Borges, porta la storia di Borges a ottenere un artefatto pi\u00f9 considerevole legato alla vicenda (uno degli oggetti sempre pi\u00f9 importanti e sorprendenti che appariranno nel corso della storia): quello che \u00e8 apparentemente l'undicesimo volume di un'enciclopedia dedicata a Tl\u00f6n. In due pagine \u00e8 riportato \"un timbro ovale, turchino, con questa iscrizione: \"Orbis Tertius\"\".\nA questo punto la storia di Tl\u00f6n, Uqbar e Orbis Tertius si diffonde tra il gruppo di amici e conoscenti di Borges, mentre studiosi come N\u00e9stor Ibarra si chiedono se il libro sia stato scritto da solo o se invece presuppone l'esistenza di un'enciclopedia completa su Tl\u00f6n; si fa strada anche la proposta di provare a ricostruire la storia, la cultura e anche la lingua di quel mondo.\nCi\u00f2 porta a discussione estesa sulle lingue, la filosofia e, in particolare, l'epistemologia di Tl\u00f6n, che rappresenta il momento centrale del racconto. In maniera appropriata gli abitanti di Tl\u00f6n, multiplo immaginario - \u00e8 una costruzione di fantasia dentro una storia di fantasia - sostengono una forma estrema di idealismo berkeleyano, che nega la realt\u00e0 del mondo. Il loro mondo \"non \u00e8 un concorso di oggetti nello spazio; \u00e8 una serie eterogenea di atti indipendenti\". Una delle lingue immaginarie di Tl\u00f6n \u00e8 priva di sostantivi, ma ha \"verbi impersonali, qualificati da suffissi (o prefissi) monosillabici con valore avverbiale\". Borges, traduce la nostra frase \"Sorse la luna sul fiume\" nella lingua di Tl\u00f6n con \"hl\u00f6r u fang axaxaxas ml\u00f6\", che letteralmente significa \"verso su dietro semprefluire luneggi\u00f2\" (Borges riporta la traduzione inglese: \"Upward, behind the onstreaming, it mooned\"). Andrew Hurley, uno dei traduttori inglesi di Borges, ha scritto un racconto nel quale dice che le parole \"axaxaxas ml\u00f6\" possono essere pronunciate soltanto come se fossero la crudele, derisoria risata dell'autore. In un'altra lingua di Tl\u00f6n \"la cellula primordiale non \u00e8 il verbo, ma l'aggettivo monosillabico. Il sostantivo si forma per accumulazione di aggettivi. Non si dice \"luna\": si dice \"aereo-chiaro sopra scuro-rotondo\", o \"aranciato-tenue-dell'altoceleste\", o qualsiasi altro aggregato\".\nIn un mondo nel quale non ci sono nomi (o sono comunque composti con altre parti del discorso, creati e cancellati in base a un capriccio) e non ci sono oggetti, la maggior parte della filosofia occidentale diventa impensabile. Senza nomi ai quali riferirsi per formulare proposizioni, non ci pu\u00f2 essere alcun ragionamento deduttivo \"a priori\" che parta dai principi primi. Senza la storia, non ci pu\u00f2 essere alcuna teleologia (che mostra uno scopo divino che si sviluppa nel mondo). Se non c'\u00e8 la possibilit\u00e0 di osservare lo stesso oggetto in momenti diversi non c'\u00e8 la possibilit\u00e0 di alcun ragionamento induttivo \"a posteriori\" (che generalizza dall'esperienza). L'ontologia \u00e8 un concetto alieno. Tl\u00f6n \u00e8 un mondo di idealismo berkeleyano con un'esclusione critica: manca dell'onnipresente, percipiente divinit\u00e0 sulla quale Berkeley faceva affidamento come punto di vista che esigeva un mondo internamente consistente. Questo mondo infinitamente mutabile \u00e8 allettante per una mente giocosa, e le sue \"tigri trasparenti e [...] torri di sangue\", attraggono una mente pi\u00f9 bassa, ma una visione del mondo simile a quella di Tl\u00f6n chiede di negare quella che normalmente sarebbe considerata la realt\u00e0 del senso comune.\nNell'anacronistico poscritto il narratore e il mondo hanno appreso, grazie alla scoperta di una lettera, che Uqbar e Tl\u00f6n sono luoghi inventati, l'opera di una \"societ\u00e0 segreta e benevola\" creata nel XVII secolo, che contava anche Berkeley tra i suoi membri (anche se la societ\u00e0 segreta fa parte della finzione di Borges, Berkeley e gli altri membri citati sono personaggi storici). Il narratore apprende che, non appena cominci\u00f2 il lavoro della societ\u00e0, fu subito chiaro che in una sola generazione non sarebbe stato possibile articolare l'intero paese di Uqbar. Ogni maestro decise quindi di scegliere un discepolo che avrebbe portato avanti il suo lavoro e anche perpetuato questa struttura ereditaria. Dopo due secoli nei quali la societ\u00e0 era riuscita a far perdere le proprie tracce, era discepolo della confraternita Ezra Buckley, personaggio inventato. Buckley era un eccentrico milionario di Memphis, nel Tennessee, che rideva della modestia del progetto. Egli proponeva al suo posto l'invenzione di un pianeta, Orbius Tertius, con precise condizioni: il progetto avrebbe dovuto essere tenuto segreto, sarebbe stata realizzata un'enciclopedia dell'immaginario pianeta di Tl\u00f6n e l'intera opera non avrebbe dovuto patteggiare \"con l'impostore Ges\u00f9 Cristo\" (e quindi con il Dio di Berkeley). Buckley venne coinvolto nel 1824. Nei primi anni quaranta - dunque nel futuro, rispetto a quando Borges scrive il racconto - il progetto di Tl\u00f6n ha cessato di essere segreto e sta cominciando a diffondere il proprio universo. Iniziando intorno al 1942, in quello che all'inizio appare come una svolta magica, cominciano a comparire nel mondo reale oggetti provenienti da Tl\u00f6n. Mentre pi\u00f9 tardi siamo portati a considerarli dei falsi, devono ancora essere i progetti di una scienza e una tecnologia segrete. Quando a Memphis vengono poi anche ritrovati i quaranta volumi della prima Enciclopedia di Tl\u00f6n l'idea stessa di Tl\u00f6n comincia inarrestabilmente a sopraffare e sradicare le culture gi\u00e0 esistenti del mondo reale.\nCome digressione, l'undicesimo volume dell'Enciclopedia completa non \u00e8 del tutto uguale alla versione precedente del singolo undicesimo volume: manca di alcune \"improbabili caratteristiche\" come \"la moltiplicazione degli hr\u00f6nir\". Scrive Borges: \"\u00c8 probabile che queste cancellature fossero coinvolte nel piano di progettazione di un mondo che non fosse troppo incompatibile con il mondo reale\". La realt\u00e0 materiale potrebbe ricevere dalle idee una nuova forma, ma apparentemente non senza resistenza.\nMentre il finto Borges e i suoi colleghi accademici inseguono le loro interessanti speculazioni riguardo l'epistemologia, la lingua e la letteratura di Tl\u00f6n, il resto del mondo gradualmente viene a conoscenza del progetto e comincia ad adottare la cultura di Tl\u00f6n (caso estremo di idea che influenza la realt\u00e0). Nell'epilogo, ambientato nel 1947, la Terra sta diventando Tl\u00f6n. Il finto Borges \u00e8 sconvolto dall'inaspettato corso degli eventi, elemento del racconto che i critici Emir Rodr\u00edguez Monegal e Alastair Reid sostengono sia da considerare come una metafora per i totalitarismi che gi\u00e0 si stavano sviluppando in Europa al momento della stesura del racconto. La loro osservazione sembra solo una piccola estrapolazione da un passaggio che precede la fine della storia: \"Dieci anni fa, bastava una qualunque simmetria con apparenza di ordine - il materialismo dialettico, l'antisemitismo, il nazismo - per mandare in estasi la gente. Come, allora, non sottomettersi a Tl\u00f6n, alla vasta e minuziosa evidenza di un pianeta ordinato? Inutile rispondere che anche la realt\u00e0 \u00e8 ordinata\".\nAlla fine della storia, Borges \u00e8 concentrato su una sua ossessione: la traduzione in spagnolo dell'\"Urn Burial\", di Thomas Browne. Probabilmente \u00e8 meno importante di Tl\u00f6n, ma almeno appartiene a questo mondo.\nTematiche principali.\nTemi filosofici.\nIl racconto gioca in chiave fantastica con molti temi filosofici, uno su tutti il tentativo di immaginare un mondo (Tl\u00f6n) nel quale l'idealismo filosofico di Berkeley (XVIII secolo) \u00e8 considerato comune buon senso, mentre la dottrina del materialismo \u00e8 considerata un'eresia, uno scandalo, un paradosso. Descrivendo le lingue di Tl\u00f6n il racconto gioca anche sulla domanda dell'epistemologia su come siano possibili influenze del linguaggio sui pensieri. La storia contiene anche molte metafore sul modo in cui le idee influenzano la realt\u00e0. Quest'ultimo tema dapprima \u00e8 analizzato con chiarezza, descrivendo oggetti reali la cui esistenza \u00e8 dovuta alla forza dell'immaginazione, mentre poi l'analisi si fa pi\u00f9 oscura, non appena il fascino dell'idea di Tl\u00f6n comincia a impedire di prestare adeguata attenzione alla realt\u00e0 della Terra.\nMolto nel racconto si lega all'idealismo filosofico di Berkeley, forse meglio conosciuto per la domanda se, in una foresta, un albero che cade senza essere visto faccia o meno rumore. Berkeley, vescovo anglicano, rispose alla domanda in maniera per lui soddisfacente dicendo che c'\u00e8 un rumore perch\u00e9 Dio \u00e8 sempre l\u00ec per sentirlo. La filosofia di Berkeley privilegia le percezioni sopra ogni idea della \"cosa in s\u00e9\". Kant accus\u00f2 Berkeley di andare cos\u00ec lontano da negare la realt\u00e0 oggettiva.\nNell'immaginario mondo di Tl\u00f6n, il senso comune \u00e8 un esagerato idealismo berkeleyano dal quale \u00e8 assente Dio. Il modo di pensare considera d'importanza primaria le percezioni e nega l'esistenza di qualunque realt\u00e0 di fondo. Dopo la parte principale del racconto, immediatamente prima del poscritto, Borges porta ci\u00f2 fino al suo logico punto di rottura immaginando che \"talvolta pochi uccelli, un cavallo, salvarono le rovine di un anfiteatro\", continuando a percepirlo. Oltre a commentare la filosofia di Berkeley, questo e altri aspetti del racconto possono essere considerati la descrizione dell'abilit\u00e0 di influenzare la realt\u00e0 da parte delle idee. Ad esempio, in Tl\u00f6n ci sono degli oggetti, gli \"hr\u00f6nir\", che si creano quando due persone trovano lo \"stesso\" oggetto perduto in posti diversi.\nBorges immagina l'abitante di Tl\u00f6n escogitare la sua soluzione al problema del solipsismo, ragionando che se tutte le persone sono in realt\u00e0 aspetti di un solo essere, allora probabilmente l'universo \u00e8 consistente, perch\u00e9 tale essere \u00e8 consistente nel suo immaginare. Questa \u00e8, di fatto, praticamente una ricostruzione del Dio di Berkeley: magari non onnipresente ma capace di tenere insieme tutte le percezioni che effettivamente si verificano.\nNon \u00e8 soltanto in questo racconto che Borges affronta il tema dell'idealismo di Berkeley e la fenomenologia di Husserl, che privilegia gli aspetti psicologici rispetto a quelli pi\u00f9 propriamente fisici e dichiara la realt\u00e0 oggettiva come inconoscibile. Nel saggio \"Nuova confutazione del tempo\" (1947), come nel mondo di Tl\u00f6n, c'\u00e8 una negazione dello spazio, del tempo e dell'io individuale.\" Questa visione del mondo non si limita a escludere la realt\u00e0 oggettiva, ma la parcellizza in tutta la sua successione di istanti. Anche la continuit\u00e0 del s\u00e9 individuale \u00e8 messa in discussione.\nScrive Borges \"I metafisici di Tl\u00f6n non cercano la verit\u00e0, e neppure la verosimiglianza, ma la sorpresa. Giudicano la metafisica un ramo della letteratura fantastica\". Come se stesse anticipando il relativismo estremo di certo postmodernismo o stesse semplicemente prendendosi gioco di quelli che prendono la metafisica troppo sul serio.\nTemi letterari.\nLa storia inoltre anticipa, su scala ridotta, diverse idee-chiave che furono pi\u00f9 tardi sviluppate nelle opere di Vladimir Nabokov. A un certo punto Borges propone a Adolfo Bioy Casares di scrivere un racconto in prima persona, usando un narratore che omette o altera quanto accade e che cade in svariate contraddizioni, anticipando cos\u00ec la strategia dei romanzi \"Lolita\" (1955) e \"Fuoco pallido\" (1962) di Nabokov. Allo stesso tempo, l'ossessione per Tl\u00f6n nella storia di Borges anticipa il tema centrale di un'altra opera di Nabokov, \"Ada o ardore: una cronaca familiare\" (1969) dove il narratore ha un'ossessione simile per \"Terra\". In entrambe le opere, i protagonisti dei romanzi sono ossessionati da un mondo immaginario (Tl\u00f6n/Terra) al punto tale da essere pi\u00f9 interessati alla finzione che alla realt\u00e0. Il parallelo, tuttavia, non \u00e8 perfetto: nella storia di Borges, il mondo del narratore \u00e8 sostanzialmente il nostro mondo, e Tl\u00f6n \u00e8 una finzione che gradualmente si inserisce al suo interno; nel romanzo di Nabokov, il mondo del narratore \u00e8 un mondo parallelo e \"Terra\" \u00e8 la nostra Terra, percepita erroneamente come un posto dove prosperano la pace e la felicit\u00e0.\nNel contesto del mondo immaginario di Tl\u00f6n, Borges descrive una scuola di critica letteraria che arbitrariamente assume che le due opere sono scritte dalla stessa persona e, basandosi su questo, elabora delle deduzioni sull'ipotetico autore. Nella storia si parla anche del tema dell'amore per i libri, e in particolare per le enciclopedie e gli atlanti, libri che, in qualche modo, possono essere considerati loro stessi un mondo.\nCome in molte altre opere di Borges, la trama corre lungo il confine tra finzione e realt\u00e0. Essa menziona diverse personalit\u00e0 realmente esistite (se stesso, il suo amico Bioy Casares, Thomas de Quincey e altri) ma spesso attribuisce aspetti fantastici ad esse; la storia contiene anche numerosi personaggi inventati e altri la cui esistenza \u00e8 dubbia.\nAltri temi.\nPer quanto questi possano sembrare gi\u00e0 tanti elementi per un racconto breve, \"Tl\u00f6n, Uqbar, Orbis Tertius\" considera anche molti altri temi correlati. Il racconto comincia e finisce con i risultati di riflessi, repliche e riproduzioni - sia perfetti che imperfetti - e la domanda collegata sul potere del linguaggio e delle idee di fare e rifare il mondo.\nAll'inizio del racconto abbiamo un \"inquietante\" e \"mostruoso\" specchio che riflette la stanza, una ristampa \"non meno letterale che noiosa\" (e probabilmente plagiata) dell'\"Enciclopedia Britannica\", una citazione imprecisa di Bioy Casares, e il dubbio che copie diverse di uno stesso libro abbiano davvero sempre lo stesso contenuto. Nel finale Borges continua a lavorare su un'\"incerta traduzione\" in spagnolo di un lavoro in lingua inglese di Thomas Browne, mentre il potere delle idee di \"una sparsa dinastia di solitari\" sta ricreando il mondo a immagine di Tl\u00f6n.\nNel prosieguo si incontrano specchi di pietra; l'idea di ricostruire un'intera enciclopedia di un mondo immaginario basato su un singolo volume; l'analogia tra questa enciclopedia e un \"cosmo\" governato da \"rigorose leggi\"; una visione del mondo nella quale le nostre normali nozioni di \"cose\" intese come oggetti concreti sono respinte, ma \"gli oggetti ideali abbondano, invocati e dissolti momentaneamente, in accordo alle necessit\u00e0 poetiche\"; l'Universo concepito come la \"scrittura a mano di un dio minore, usata per comunicare con i demoni\" o un \"sistema crittografico in cui non tutti i segni hanno un valore, e che solo \u00e8 vero ci\u00f2 che accade ogni trecento notti\"; i \"hr\u00f6nir\", copie di oggetti creati dalla dimenticanza e della distrazione, di cui \"quelli di undicesimo grado hanno una purezza di forma che gli originali non possiedono, ma il hr\u00f6n di dodicesimo grado comincia gi\u00e0 di nuovo a decadere \"; il desiderio di Ezra Buckley \"di dimostrare a un Dio non esistente la capacit\u00e0 degli uomini mortali di concepire un mondo\".\nRealt\u00e0 e finzione in \"Tl\u00f6n, Uqbar, Orbis Tertius\".\nIn questo racconto non \u00e8 affatto facile distinguere realt\u00e0 e finzione. Il quadro \u00e8 ulteriormente complicato dal fatto che altri autori (sia su carta che sul web) hanno scelto di prendere parte al gioco di Borges e parlare di uno degli aspetti inventati del racconto come se fossero reali o in maniera tale da poter essere confusi da un lettore sprovveduto. Alcuni esempi sul web sono:\nCome risultato, si ha che il semplice riferimento a un luogo o a una persona in \"Tl\u00f6n, Uqbar, Orbis Tertius\" in un contesto apparentemente slegato dal racconto di Borges non \u00e8 sufficiente per essere sicuri dell'esistenza di quel luogo o personaggio. Basti pensare alla discussione riguardante Herbert Ashe.\nSecondo un articolo di Alan White, professore di filosofia presso il Williams College, l'Anglo-American Cyclopaedia esiste veramente ed \u00e8 pi\u00f9 o meno come la descrive Borges, sebbene sia una ristampa della nona edizione dell'\"Enciclopedia Britannica\" e non (come detto nel racconto) della decima. Nella nona edizione di entrambe le enciclopedie un volume termina con la voce \"Upsala\" e il successivo comincia con \"Ural-Altaic languages\". Uqbar, se fosse esistita, sarebbe stata compresa tra queste due voci. Nell'undicesima edizione dell'\"Enciclopedia Britannica\", la preferita di Borges, c'\u00e8 in mezzo un articolo sui diversi significati di Ur, tra i quali anche il nome di una divinit\u00e0 minore dello gnosticismo.\nLivelli di realt\u00e0.\nNel racconto ci sono molti livelli di realt\u00e0 (e irrealt\u00e0):\nLuoghi veri e immaginari.\nSebbene la cultura di Uqbar descritta da Borges sia inventata, ci sono due luoghi reali con nomi simili:\nMentre non esistono chiari riferimenti a Tl\u00f6n, l'inusuale gruppo di consonanti \"tl-\" all'inizio della parola esiste nella lingua berbera (ad esempio nella localit\u00e0 chiamata Tlemcen) e nell'arabo parlato nel Maghreb. Il berbero \u00e8 parlato in alcune zone dell'Algeria, inclusa la valle di M'zab, patria di uno dei referenti di Uqbar.\n\"Orbis Tertius\", parola latina che pu\u00f2 significare \"terzo mondo\", \"terzo cerchio\", o \"terzo territorio\" non appare essere un preciso riferimento geografico, n\u00e9 tanto meno sembra avere relazione con il terzo cerchio dell'inferno dantesco, riservato ai golosi. L'interpretazione pi\u00f9 probabile \u00e8 che sia riferita all'orbita della Terra intorno al Sole, che \u00e8 la terza dopo quelle di Mercurio e Venere.\nNella realt\u00e0 grammaticale latina \"orbis\" \u00e8 talvolta (in Venanzio Fortunato) genitivo e potrebbe significar quindi \"del mondo\", \"del cerchio\". \"Orbis tertius\" significherebbe quindi \"il terzo del mondo\" dove \"terzo\", essendo maschile, non indica \"la terza cosa\" ma piuttosto \"il terzo uomo\". Il significato esatto dal latino classico resta comunque \"il terzo mondo\".\nChe si possa trattare di un errore di Borges \u00e8 cosa alquanto improbabile. Potrebbe, meno improbabilmente, trattarsi di un gioco di parole simile a quello riportato da Umberto Eco (grande estimatore di Borges) nel suo romanzo \"Il nome della rosa\", dove \"primum et septimum de quatuor\" deve essere interpretato come \"il primo ed il settimo (carattere) della parola \"quatuor\"\". In tal caso, con non poca forzatura visto che \"signum\" (carattere) \u00e8 neutro, si avrebbe \"il terzo (carattere) della parola \"orbis\"\", ovvero la 'B' di Borges.\nInfine, accettando proprio questa forzatura, si potrebbe tornare al significato di \"la terza parte del mondo\", che rappresenterebbe la totalit\u00e0 delle terre emerse (che assommano a circa un terzo della superficie totale della Terra) o, in alternativa, l'Asia la cui superficie occupa circa un terzo di tutte le terre emerse, viste come il \"mondo\".\nI bassopiani di Tsai Khaldun sono senza dubbio un tributo al grande storico Ibn Khaldun, che visse per un certo periodo in Andalusia; si occup\u00f2 principalmente della storia dell'Africa del Nord e fu probabilmente un riferimento per Borges. \"Khaldun\", poi, significa \"montagna\" in lingua mongola, mentre \"tsai\" in cinese sta per \"verza\" o \"verde fogliame\".\nAltri luoghi citati nel racconto - il Khorasan, l'Armenia ed Erzurum, rispettivamente in Iran, Medio Oriente e Turchia, cos\u00ec come varie altre localit\u00e0 europee e americane - sono reali. Il delta dell'Axa, citato con i bassopiani di Tsai Khaldun, sembra invece fittizio.\nPersonaggi veri e immaginari.\nElencati nell'ordine della loro apparizione nella storia:\n\"Tl\u00f6n, Uqbar, Orbis Tertius\" nella vita e nell'opera di Borges.\n\"Tl\u00f6n, Uqbar, Orbis Tertius\" fa parte della raccolta di racconti \"Il giardino dei sentieri che si biforcano\" (\"El jard\u00edn de senderos que se bifurcan\"), pubblicata nel 1941. Questo libro, la sua prima raccolta di racconti, costituisce una pietra miliare nella sua carriera.\nQuando, all'inizio del 1940, scrisse \"Tl\u00f6n...\", Borges era poco conosciuto al di fuori dell'Argentina. Lavorava in una biblioteca pubblica di Buenos Aires e aveva una certa fama in quanto era traduttore da inglese, francese e tedesco, poeta d'avanguardia e saggista (avendo pubblicato regolarmente su riviste argentine largamente diffuse, come \"El Hogar\", ma anche in molti giornali pi\u00f9 piccoli, come \"Sur\", la pubblicazione curata da Victoria Ocampo dove il racconto venne stampato per la prima volta). Nei due anni precedenti lo scrittore aveva attraversato un periodo difficile, con la morte del padre nel 1938 e un incidente occorsogli il giorno di Capodanno del 1939: Borges era rimasto ferito alla testa e, mentre la ferita veniva curata, aveva rischiato di morire per una setticemia.\nPrima della morte di suo padre e del suo stesso incidente, Borges aveva gi\u00e0 manifestato la tendenza a scrivere con uno stile tipico della narrativa fantastica. La sua \"Storia universale dell'infamia\", pubblicata nel 1935, usava uno stile di scrittura barocco e la tecnica narrativa tipica dei racconti di fantasia per descrivere sette storici roghi. Si andava da \"Lo spaventoso redentore Lazarus Morell\" - che promise libert\u00e0 agli schiavi del Sud degli Stati Uniti, ma port\u00f2 loro solo morte, a \"L'incivile maestro di cerimonie Kotsuk\u00e9 no Suk\u00e9\", la storia della figura centrale nella saga dei 47 Ronin, noto anche come Kira Kozuke-no-Suke Yoshinaka. Borges ha anche scritto diversi intelligenti \"falsi\" letterari camuffati da traduzioni di autori come Emanuel Swedenborg. Il ricovero in ospedale a causa dell'incidente fu il punto di svolta per il suo passaggio definitivo alla narrativa.\nDiversi di questi racconti di fantasia, in particolare \"Tl\u00f6n, Uqbar, Orbis Tertius\" e \"Pierre Menard, autore del Chisciotte\", pubblicati dieci mesi prima nella rivista \"Sur\", e inclusi pure nel \"Giardino dei sentieri che si biforcano\", potevano essere scritti solo da un autore con notevole esperienza nel campo della saggistica. In queste opere Borges applica il suo stile saggistica a soggetti prevalentemente immaginari. La sua erudizione \u00e8 evidente in questi racconti di narrativa come in altre sue opere di natura diversa.\nBuenos Aires era, a quel tempo, un fiorente centro intellettuale. Circoli letterari e intellettuali come il Gruppo Florida (detto anche gruppo Mart\u00ecn Fierro), del quale Borges faceva parte, e il politicamente rivale gruppo Boedo, si consideravano alla stessa stregua dei circoli parigini. In contrasto con un continente europeo coinvolto nella Seconda guerra mondiale e vicino a essere completamente dominato da regimi totalitari, l'Argentina, e Buenos Aires in particolare, fioriva artisticamente e intellettualmente.\nNonostante ci\u00f2, con il riemergere della Francia dopo la guerra, Parigi si riafferm\u00f2 come centro intellettuale, mentre Buenos Aires durante il regime di Juan Per\u00f3n, e con i successivi regimi militari, languiva culturalmente, mandando in esilio molti dei suoi pi\u00f9 importanti intellettuali.\nIl primo volume di racconti di Borges non ebbe i riconoscimenti che molti, nel suo entourage, si aspettavano. Victoria Ocampo dedic\u00f2 gran parte del volume della rivista \"Sur\" del luglio 1941 alla \"Riparazione a Borges\"; numerosi scrittori famosi e critici letterari argentini e di lingua ispanica intervennero contribuendo a dare all'opera letteraria una notoriet\u00e0 paragonabile a quella che avrebbe avuto vincendo un premio letterario.\nNei successivi decenni \"Tl\u00f6n, Uqbar, Orbis Tertius\" e le altre opere fantastiche di Borges di quel periodo ebbero un ruolo chiave nell'affermarsi della letteratura latino-americana nel panorama letterario internazionale. Borges divenne molto conosciuto a livello mondiale pi\u00f9 come scrittore di brevi racconti molto originali piuttosto che come poeta e saggista.\nLa vicenda editoriale.\nCome gi\u00e0 detto, \"Tl\u00f6n, Uqbar, Orbis Tertius\" apparve per la prima volta, in lingua spagnola, sulla rivista \"Sur\", nel 1940. Il racconto venne poi incluso nella raccolta \"Il giardino dei sentieri che si biforcano\" (1941), confluita poi nel 1944 in \"Finzioni\".\nIn Italia venne pubblicato per la prima volta nel 1955, nella raccolta \"Finzioni\", da Einaudi; la traduzione \u00e8 opera di Franco Lucentini."}
{"id": "1125074", "revid": "287204", "url": "https://it.wikipedia.org/wiki?curid=1125074", "title": "Duhkha", "text": ""}
{"id": "1125078", "revid": "92723", "url": "https://it.wikipedia.org/wiki?curid=1125078", "title": "Horatio Caine", "text": "Horatio Caine \u00e8 un personaggio protagonista della serie televisiva \"\". \u00c8 interpretato da David Caruso.\nBiografia.\nVita prima di \"CSI\".\nI genitori di Caine hanno chiamato il figlio come lo scrittore Horatio Alger ('). Prima di andare a Miami, Caine ha lavorato a New York, dove ha ucciso l'assassino della madre, ovvero suo padre ('). Sul lavoro viene accoltellato, mentre studiava il caso di un bambino rinchiuso nell'armadio, mentre i genitori venivano assassinati; il colpevole, Walter Resden, nutriva un rancore cos\u00ec profondo nei confronti di Caine da raccogliere campioni del suo sangue e conservarli per dieci anni, per utilizzarli al momento giusto, cio\u00e8 quando lo pu\u00f2 incolpare dell'omicidio della sua fidanzata, Rachel Turner (\"\").\nDopo il suo arrivo in Florida, Horatio si \u00e8 unito alla polizia di Miami-Dade come detective della squadra omicidi, per poi trasferirsi nella squadra che lavora con gli artificieri, in cui muove i primi passi sotto la guida di Al Humphries, un poliziotto pi\u00f9 anziano in seguito ucciso tragicamente, innescando casualmente una bomba che stava tentando di disarmare ('). Alla fine Caine si sposta al Crime lab, accettando una promozione a tenente (che gli procura l'invidia del sergente Rick Stetler, in lizza per quel posto). Quando la veterana della CSI Megan Donner prende un permesso personale in seguito alla morte del marito, Horatio diviene in modo permanente capo della squadra (').\nNella sesta stagione si scopre che sedici-diciassette anni prima, in una missione sotto copertura col nome di John Walter, aveva conosciuto un'infermiera di guerra di nome Julia, che era poi sparita qualche mese dopo. Julia era incinta e alla nascita del bambino, che chiam\u00f2 Kyle, registr\u00f2 come nome del padre John Walter. Horatio, dopo aver ritrovato il figlio, cercher\u00e0 di recuperare il rapporto con lui, cresciuto con un passato turbolento a causa delle numerose famiglie a cui \u00e8 stato affidato.\nCapo del \"Crime lab\".\nNella storia di \"\" Caine \u00e8 (ed \u00e8 stato durante lo sviluppo delle vicende) un veterano del \"Crime Lab\" di Miami-Dade, un analista forense, un ex detective della squadra omicidi ed un ufficiale della squadra artificieri (la sua specialit\u00e0 legale verte su esplosioni ed incendi dolosi). \u00c8 molto protettivo nei confronti della sua squadra, che con affetto lo chiama \"H\". Ha molto a cuore la reputazione del suo laboratorio e ha gran cura nel mantenere i membri della sua squadra \"puliti\", forse a causa della sua esperienza con la reputazione macchiata e piena d'ombre del fratello minore, Ray. Successivamente, scopre che Ray \u00e8 ancora vivo, ma si trasferisce in Brasile, dove viene ucciso. Caine nella quarta stagione si sposa con Marisol, la sorella dell'agente Delko, la quale viene assassinata da un boss dell'organizzazione malavitosa \"Mala noche\" (lo stesso che uccide Raymond), che finisce a sua volta ucciso da Horatio. Nella sesta stagione viene mandato in Brasile per questo omicidio, viene poi rilasciato, con la consapevolezza che il resto dell'organizzazione l'avrebbe ucciso, tuttavia Horatio uccide in pochi attimi tutti i restanti membri da solo e torna negli Stati Uniti.\nDiversamente della sua controparte di Las Vegas Gil Grissom, Horatio non esita a muoversi armato e nemmeno ad uccidere, se necessario. Non si fa alcun problema nemmeno a usare le minacce per ottenere giustizia e proteggere i suoi colleghi e la sua famiglia. Una scena importante per comprendere questo suo lato di giustiziere \u00e8 in un episodio della sesta stagione (\"Il predatore da eliminare\"), in cui precede un pedofilo a casa di una quattordicenne ingenua e, dopo aver fatto entrare l'uomo in questione, chiede alla ragazzina di uscire di casa, per poi prepararsi a picchiare il pedofilo con le sue mani, dichiarando come scusante la resistenza all'arresto.\nNelle prime due stagioni, Caine porta una Beretta Cougar 9\u00a0mm sul lavoro, mentre dalla terza stagione ha con s\u00e9 una SIG-Sauer P229. Insiste molto sulla manutenzione della pistola, soprattutto dopo che un membro della sua squadra, Tim Speedle, \u00e8 stato ucciso in un conflitto a fuoco perch\u00e9 l'arma gli si era inceppata; uno dei motivi per cui Caine ha scelto l'agente Ryan Wolfe come sostituto di Speedle (') \u00e8 l'ossessiva cura che Wolfe dedica alla sua arma. Quest'ultimo, pi\u00f9 in avanti con la storia, sar\u00e0 \"licenziato\" da Caine perch\u00e9 si \u00e8 compromesso durante un'indagine per i suoi debiti e mancanza di onest\u00e0 circa la situazione in cui si trovava ('); nonostante questo, Caine gli indica un modo per redimersi e gli d\u00e0 la possibilit\u00e0 di tornare nella squadra, ma solo dopo aver riesaminato tutti i file dei suoi casi precedenti (\"Kill Switch\").\nHa molti nemici ricorrenti durante la serie, dal serial killer Walter Resden all'agente degli Affari interni Rick Stetler o al giudice corrotto Joseph Ratner; alcuni di questi, che egli pensa di essersi buttati alle spalle, ritornano per colpirlo. Clavo Cruz, il cui fratello sconta l'ergastolo per l'omicidio di una donna, mentre lui, grazie all'immunit\u00e0 diplomatica garantita dal padre Antonio (di cui era dotato anche il fratello, ma che una serie di circostante hanno permesso di aggirare), evita di essere arrestato per lo stesso reato ('). In seguito commette un nuovo omicidio ai danni di un uomo, Horatio lo arresta, ma non riesce a trattenerlo, finch\u00e9 non scopre che Clavo non \u00e8 figlio biologico del padre, in quanto il frutto di una relazione adultera della madre con un conoscente del marito; di questo fatto Antonio Cruz non era a conoscenza e, deluso totalmente dalla moglie, lascia la donna e revoca l'immunit\u00e0 al figlio, facendolo finire in galera ('). Successivamente Clavo riesce ad evadere durante un drammatico attacco a colpi di razzi ad un palazzo di giustizia (episodio in cui viene ferita superficialmente il coroner Alexx Woods): Cruz rapisce la stenografo del palazzo e costringe Horatio a portargli un milione di dollari in cambio delle informazioni su dove si trovi. \u00c8 una trappola, tuttavia, e Caine e Delko sono braccati sul tetto di un garage. Delko viene ferito gravemente in uno scontro a fuoco a causa di un poliziotto da lui corrotto. Clavo comparir\u00e0 poco tempo dopo, dopo aver ucciso il padre adottivo Antonio per vendetta del suo arresto, coinvolgendo il padre biologico, ricco d'uomo d'affari coinvolto nella sua evasione, che doveva ricontattarlo e condividere una parte del denaro guadagnato tramite una transazione di diamanti di sangue con lui. L'affare \u00e8 illegale, ma di questo il padre biologico non era a conoscenza, come spiega poi ad Horatio, e afferma di non volerlo pi\u00f9 sentire perch\u00e9 non lo considera suo figlio, visto che non si conoscono nemmeno. Horatio contatta Clavo e gli rivela le intenzioni del padre biologico. Clavo, senza pi\u00f9 nessuno su cui poter contare e senza una ragione per vivere, va da Caine alla centrale per farsi uccidere in uno scontro a fuoco da Horatio.\nAlla conclusione della seconda stagione (') Caine va a New York per inseguire un sospettato di omicidio ed entra in contatto con il detective Mac Taylor e la sua squadra, inaugurando cos\u00ec la prima stagione di '. Caine pi\u00f9 in l\u00e0 si riunir\u00e0 di nuovo al detective Taylor per rintracciare ed arrestare l'assassino, Henry Darius, che viene estradato in Florida per scontare la pena di morte (' e ')."}
{"id": "1125079", "revid": "666668", "url": "https://it.wikipedia.org/wiki?curid=1125079", "title": "Barcel Euro Puebla F\u00fatbol Sala", "text": ""}
{"id": "1125083", "revid": "339392", "url": "https://it.wikipedia.org/wiki?curid=1125083", "title": "Vigo F\u00fatbol Sala", "text": ""}
{"id": "1125084", "revid": "1543377", "url": "https://it.wikipedia.org/wiki?curid=1125084", "title": "Lingue della Spagna", "text": "La lingua ufficiale della Spagna \u00e8 lo spagnolo o castigliano, ma vengono parlate altre lingue che hanno statuti differenti.\nIl castigliano ha lo statuto di lingua ufficiale.\nIn alcune regioni o nelle comunit\u00e0 autonome ci sono lingue che hanno lo statuto di co-ufficialit\u00e0 col castigliano.\nLe lingue della Spagna sono protette anche dalla Costituzione spagnola nell'art. 3.\nLingua ufficiale.\nLo spagnolo \u00e8 l'unica lingua ufficiale in tutta la Spagna, ed \u00e8 l'unica ufficiale nelle regioni di:\ne nelle citt\u00e0 autonome di:\nLingue con uno statuto di co-ufficialit\u00e0.\nOggi, sono quattro le lingue co-ufficiali in [Spagna]:\nPer la Catalogna, l'ufficialit\u00e0 del catalano \u00e8 sancita nello statuto d'autonomia della Catalogna"}
{"id": "1125090", "revid": "2056951", "url": "https://it.wikipedia.org/wiki?curid=1125090", "title": "Antracicline", "text": "Le antracicline sono una categoria di farmaci antitumorali. I capostipiti della categoria sono la doxorubicina (DOX) e la daunorubicina (DNR), due antibiotici isolati per la prima volta nel 1960 dallo Streptomyces peucetius nei laboratori di Farmitalia.\nStruttura chimica e propriet\u00e0.\nDOX e DNR, dal punto di vista strutturale, hanno in comune una porzione agliconica e una porzione glucidica. L'aglicone \u00e8 una struttura di 4 anelli condensati chiamata tetracenica, presenta un chinone sull'anello C adiacente a un idrochinone sull'anello B. Contiene inoltre un gruppo metossile sul C-4, nell'anello D, e una piccola catena al C-9 contenente un gruppo carbonilico.\nLo zucchero, chiamato daunosammina, \u00e8 attaccato tramite legame glicosidico al C-7, all'anello A, ed \u00e8 costituito da una porzione 3-ammino-2,3,6-trideossi-L-fucosilica.\nL'unica differenza tra DOX e DNR \u00e8 che la catena laterale nel C-9 termina per la prima con un gruppo ossidrile alcolico primario -CH2OH mentre l'altra termina con un semplice metile. Questa piccola differenza dal punto di vista strutturale ha importanti ripercussioni sullo spettro d'azione e sulla potenza dei due farmaci.\nIl gruppo carbonilico in posizione 14 dell'anello antracenico di DOX e DNR, \u00e8 importante sia dal punto di vista farmacodinamico che tossicologico. Infatti quando questo viene metabolizzato a gruppo alcolico secondario da alcune reduttasi citosoliche, l'attivit\u00e0 del farmaco diminuisce in maniera significativa; dall'altro lato la formazione dei derivati alcolici secondari, DOXolo e DNRolo, \u00e8 alla base della cardiotossicit\u00e0 cronica che si manifesta in seguito a somministrazioni dei farmaci in dosi cumulative maggiori di 450-600 mg/m2.\nL'importanza della porzione daunosamminica \u00e8 stata dimostrata dal fatto che la forma agliconica dei due farmaci non ha attivit\u00e0 antitumorale. In aggiunta i farmaci di nuova generazione che presentano piccole modifiche strutturali a livello dell'amminozucchero presentano una minore cardiotossicit\u00e0, .\nMeccanismo d'azione.\nLe antracicline impattano pesantemente sui processi cellulari, poich\u00e9 operano attraverso una moltitudine di meccanismi, di cui quattro sono quelli che sappiamo essere con certezza pi\u00f9 rilevanti, nonostante non si sappia esattamente quale di questi sia il maggiore responsabile dell'efficacia ed in che misura:\nMolto probabilmente la rilevanza di questi meccanismi varia a seconda del tumore trattato, poich\u00e9 alcuni sono pi\u00f9 sensibili d'altri ad alcuni meccanismi e, in certi casi, possono verificarsi forme di resistenza che quindi variano la rilevanza relativa del meccanismo altrimenti predominante.\nUsi clinici.\nLa doxorubicina (o adriamicina), uno tra i farmaci antineoplastici pi\u00f9 importanti, ha applicazioni cliniche di rilievo nel carcinoma mammario, dell'endometrio, delle ovaie, dei testicoli, della tiroide, dei polmoni e nel trattamento di alcuni sarcomi tra cui il neuroblastoma, il sarcoma di Ewing, l'osteosarcoma ed il rabdomiosarcoma, mentre la principale indicazione clinica della daunorubicina \u00e8 la leucemia acuta. La DOX \u00e8 inoltre utile nel trattamento di neoplasie maligne del tessuto emopoietico come la leucemia acuta, mieloma multiplo, Linfoma di Hodgkin e linfoma non Hodgkin.\nDall'altro lato la daunorubicina ha uno spettro d'azione molto pi\u00f9 ristretto un'efficacia minore sui tumori solidi, viene pertanto utilizzata con discreto successo nel trattamento della leucemia acuta nei confronti della quale il farmaco ha una potenza maggiore rispetto a quella mostrata dalla doxorubicina. \nTuttavia, similmente a molti altri agenti anticancro, l'utilizzo clinico sia di DOX che di DNR \u00e8 fortemente ostacolato da seri problemi come lo sviluppo della farmacoresistenza in cellule tumorali o tossicit\u00e0 in cellule sane. Nel caso di queste due antracicline, l'effetto tossico pi\u00f9 importante \u00e8 rappresentato dall'insorgenza di una cardiopatia caratteristica, sia in forma acuta che in forma cronica. Per aggirare questo problema si tende a fissare la dose massima cumulativa a tra i 450 ai 600\u00a0mg/m2 o a utilizzarlo in associazione con altri agenti antitumorali quali ciclofosfamide, cisplatino e nitroso-uree.\nNegli ultimi due decenni sono stati fatti numerosi tentativi di costruire una nuova antraciclina che avesse una maggiore attivit\u00e0 e una minore tossicit\u00e0 cardiaca. La ricerca di una migliore antraciclina ha portato alla costruzione di circa 2000 composti analoghi derivati da modifiche di DOX e DNR apportate alla porzione zuccherina, alla porzione agliconica e alla catena laterale. Tuttavia al giorno d'oggi soltanto pochissimi analoghi hanno raggiunto la fase di sperimentazione clinica; tra questi la epirubicina (EPI) e la idarubicina (IDA) godono di una popolarit\u00e0 come utili alternative alla DOX e alla DNR rispettivamente.\nEffetti collaterali.\nLe antracicline sono risultate agenti cancerogeni, mutageni, teratogeni e genotossici nei ratti e nell'uomo (), pur essendo utilizzate nella chemioterapia.\nAlle antracicline \u00e8 associata anche la generazione di () cardiomiopatie acute e croniche.. La Commissione Oncologica Nazionale ha emanato delle linee guida, riprese dalla Conferenza permanente Stato-regioni, per gli operatori di settore a contatto con farmaci chemioterapici. Fra le sostanze riconosciute dalla IARC come cancerogene per l'uomo: Butanediolo dimetansulfonato (Myleran), Ciclofosfamide, Clorambucil, 1(2-Cloretil)-3(4-metilcicloesil)-1-nitrosurea (Metil-CCNU), Melphalan - MOPP (ed altre miscele contenenti alchilanti), N,N-Bis-(2-cloroetil)-2-naftilamina (Clornafazina), Tris(1-aziridinil) fosfinsolfuro (Tiotepa). A questi si aggiungono una serie di sostanze valutate come probabili cancerogeni per l'uomo: adriamicina, arapitidina, 1 (2-cloroetil)-cicloesil-1-nitrosurea (CCNU), mostarde azotate, procarbazina."}
{"id": "1125091", "revid": "113912667", "url": "https://it.wikipedia.org/wiki?curid=1125091", "title": "Radio Radio Radio", "text": "Radio Radio Radio \u00e8 un EP pubblicato dal gruppo punk rock Rancid nel 1993 per la Fat Wreck Chords."}
{"id": "1125096", "revid": "1573940", "url": "https://it.wikipedia.org/wiki?curid=1125096", "title": "Gallinula", "text": "Gallinula \u00e8 un genere di uccelli appartenente alla famiglia dei Rallidi.\nTassonomia.\nComprende sette specie, due delle quali estintesi recentemente:"}
{"id": "1125097", "revid": "1573940", "url": "https://it.wikipedia.org/wiki?curid=1125097", "title": "Gallinula pacifica", "text": "La gallinella delle Samoa (Gallinula pacifica ()) \u00e8 un uccello appartenente alla famiglia dei Rallidi.\nDistribuzione e habitat.\nLa specie \u00e8 endemica dell'isola di Savai'i (Samoa).\nConservazione.\nLa \"IUCN Red List\" classifica \"Gallinula pacifica\" come specie in pericolo critico di estinzione. L'ultima cattura di un esemplare risale al 1873, ma probabili avvistamenti sono avvenuti in epoca pi\u00f9 recente e si ritiene che piccole popolazioni possano sopravvivere in aree non facilmente accessibili."}
{"id": "1125098", "revid": "1610933", "url": "https://it.wikipedia.org/wiki?curid=1125098", "title": "Gallinella delle Samoa", "text": ""}
{"id": "1125100", "revid": "599013", "url": "https://it.wikipedia.org/wiki?curid=1125100", "title": "X-Face", "text": "Una X-Face \u00e8 una piccola immagine bitmap monocromatica di 48\u00d748 pixels che viene allegata ad un post su Usenet o ad un messaggio di posta elettronica. Usualmente viene impiegata per identificare l'autore del messaggio mostrandone la faccia (da cui il nome X-Face).\nStoria.\nIl formato X-Face \u00e8 stato sviluppato da James Ashton all'interno del progetto Vismon, lanciato dai laboratori della Bell Labs negli anni '80. Essendo stato sviluppato principalmente su piattaforme Unix-like, sono molte le applicazioni, soprattutto di software libero, che lo supportano. Al contrario, nel software proprietario tale formato non \u00e8 ancora molto diffuso: sono pochi i client di posta ed i newsreader che lo implementano.\nFormato.\nL'immagine deve essere codificata come una stringa di caratteri e venire inclusa nell'header 'X-Face:'.\nUna stringa X-Face pu\u00f2 essere generata da un'immagine preesistente appoggiandosi a dei tools online o installando e usando delle applicazioni dedicate. In alternativa si pu\u00f2 scaricare delle X-Face predeterminate dagli archivi di X-Face disponibili in rete.\nDa notare che il formato X-Face \u00e8 sostanzialmente diverso dal formato Face, utilizzato da molti client di posta e da alcuni newsreader. Il formato X-Face \u00e8 comunque da preferirsi su usenet in quanto maggiormente supportato dai vari newsreader. Le dimensioni estremamente ridotte di questo formato, inoltre, lo rendono preferibile al protocollo Face qualora il traffico sia un fattore a rischio."}
{"id": "1125103", "revid": "339392", "url": "https://it.wikipedia.org/wiki?curid=1125103", "title": "Luigi Mario", "text": ""}
{"id": "1125104", "revid": "66316", "url": "https://it.wikipedia.org/wiki?curid=1125104", "title": "Chemioterapia antiblastica", "text": ""}
{"id": "1125105", "revid": "24989", "url": "https://it.wikipedia.org/wiki?curid=1125105", "title": "Superstrada H3", "text": "La superstrada H3 (\"hitra cesta H3\" - \"severna obvozna cesta Ljubljane\", \"strada veloce H3 - tangenziale nord Lubiana\") \u00e8 una superstrada slovena che collega il quartiere lubianese di Zadobrova con Koseze.\nConsente al traffico della A1 di evitare, provenendo da nord, il passaggio attraverso il centro della capitale slovena.\nDal 1\u00ba luglio 2008 \u00e8 obbligatorio, su tutte le autostrade e superstrade, l'uso di un bollino per il pagamento del pedaggio, dal costo variabile a seconda del periodo di validit\u00e0 e del mezzo di trasporto. Dal 1\u00ba febbraio 2022 \u00e8 entrata in vigore la vignetta elettronica (e-vignetta)."}
{"id": "1125106", "revid": "287204", "url": "https://it.wikipedia.org/wiki?curid=1125106", "title": "Franco Andrea Bonelli", "text": "Biografia.\nNato a Cuneo, si interess\u00f2 sin da giovane alla fauna del luogo, facendo raccolta di esemplari catturati durante le sue escursioni e studiandone sia il comportamento in natura, sia le caratteristiche morfologiche.\nDivenne membro della \"Reale Societ\u00e0 Agraria di Torino\" nel 1807 presentando uno studio di pregiatissima qualit\u00e0 riguardante i coleotteri del Piemonte. A seguito della fusione della Societ\u00e0 Agraria con l'Universit\u00e0 Imperiale di Francia, voluta da Napoleone, Bonelli increment\u00f2 il proprio bagaglio culturale seguendo i corsi al Museo nazionale di storia naturale di Francia a Parigi. Il 27 maggio 1809 divent\u00f2 Socio nazionale dell'Accademia delle Scienze di Torino e all'interno delle \u00abMemorie\u00bb di questa Accademia pubblicher\u00e0 molte delle sue ricerche.\nDopo aver frequentato i corsi, nel 1811, Bonelli ritorn\u00f2 a Torino e divenne professore di zoologia all'Universit\u00e0 di Torino. In questo periodo inizi\u00f2 la raccolta di quella che sar\u00e0 una delle pi\u00f9 grandi collezioni di ornitologia in Europa. Sempre nel 1811, Bonelli pubblic\u00f2 un catalogo sugli uccelli del Piemonte, in cui vengono descritte ben 262 specie. Scopr\u00ec numerose specie di uccelli.\nRiconoscimenti.\nBonelli \u00e8 conosciuto per il suo lavoro sugli uccelli e sui coleotteri della famiglia di Carabidae. Numerose le nomenclature da lui attribuite che tutt'oggi sopravvivono:\nAl suo nome sono dedicati l'aquila del Bonelli (\"Aquila fasciata\"), il lu\u00ec bianco (\"Phylloscopus bonelli\") e la Bonellia (\"Bonellia viridis\").\nA lui \u00e8 inoltre stato intitolato l'Istituto Tecnico Economico \"Franco Andrea Bonelli\" della citt\u00e0 di Cuneo.\nCollezioni.\nAttualmente, gran parte del materiale raccolto e catalogato da Bonelli \u00e8 parte integrante della collezione esposta al Museo Regionale di Scienze Naturali di Torino."}
{"id": "1125107", "revid": "33689", "url": "https://it.wikipedia.org/wiki?curid=1125107", "title": "Mario Mario", "text": ""}
{"id": "1125112", "revid": "300067", "url": "https://it.wikipedia.org/wiki?curid=1125112", "title": "Swen Nater", "text": "Biografia.\nL'infanzia e il trasferimento.\nSwen ebbe un'infanzia piuttosto dura e travagliata. Nato nei Paesi Bassi, all'et\u00e0 di 3 anni i genitori divorziarono. Quando la madre si rispos\u00f2, lei ed il nuovo marito partirono per gli Stati Uniti con la speranza di ricominciare tutto da zero, abbandonando Swen e la sorella pi\u00f9 piccola in un orfanotrofio, ma con la speranza un giorno di reincontrarsi. Il caso del giovane venne portato alla luce da una trasmissione locale, che permise ai due ragazzi il viaggio per l'America, per raggiungere i genitori. Nater si iscrisse alla Wilson Classical High School a Long Beach.\nLa carriera da giocatore.\nAl College, a UCLA, Swen non partecip\u00f2 al torneo di basket NCAA, ma si diede da fare per aiutare la squadra negli allenamenti, e Bill Walton, allora stella incontrastata in quel di UCLA, di lu\u00ec dir\u00e0:\nQuesta ed altre circostanze, portarono Swen Nater ad essere scelto con la 16\u00aa chiamata assoluta dai Milwaukee Bucks al draft NBA del 1973.\nNella ABA.\nNonostante l'ingaggio, i Bucks scambiarono il fresco acquisto con i San Antonio Spurs, franchigia che allora militava nella lega professionistica ABA. A stagione quasi conclusa venne ceduto ai Virginia Squires; con pi\u00f9 di 14 punti e 12 rimbalzi a partita, e dopo aver disputato un All-Star Game stratosferico (29 punti e 22 rimbalzi in meno di mezz'ora di gioco), ricevette il meritato premio di Miglior rookie della stagione. Nelle 2 stagioni successive, cambio continuamente residenza (dapprima torn\u00f2 agli Spurs, poi si trasfer\u00ec con i New York Nets per poi fare ritorno ai Squires), continuando tuttavia a produrre cifre di altissimo livello, da doppia doppia fissa, con un picco di 15,1 punti e 16,4 rimbalzi a partita nel 1975, vincendo la classifica del miglior rimbalzista della lega.\nNell'estate del 1976, dopo aver chiuso una stagione perdente con i Virginia Squires, lui (come decine di altri giocatori) venne sorpreso dall'improvviso fallimento dell'American Basketball Association, colpita da una crisi di fondi e finanziamenti. Alcune squadre passarono nella rivale National Basketball Association; i giocatori delle squadre trascinate nel fallimento (fra cui Nater) vennero smistati nelle franchigie della NBA tramite un dispersal draft.\nIl passaggio alla NBA.\nNella NBA, Swen Nater venne acquistato dai Milwaukee Bucks, che da ormai una stagione si erano all'improvviso ritrovati privi della loro guida Kareem Abdul-Jabbar. Il suo impatto nella prima stagione NBA, nonostante le forti pressioni, non fu da meno delle precedenti, assicurando alla squadra per tutta la stagione la doppia cifra in punti e rimbalzi. Nella stagione 1977-78 gioc\u00f2 per i Buffalo Braves, anch'essi di colpo privi della stella locale (stavolta Bob McAdoo); a Buffalo Nater gioc\u00f2 un'altra stagione di grande livello con medie superiori ai 15 punti e 13 rimbalzi.\nA partire dalla stagione 1979, il centro olandese riusc\u00ec finalmente a trovare una pi\u00f9 fissa dimora, accasandosi ai San Diego Clippers. Con i Clippers trov\u00f2 grande spazio e fiducia, ricambiando con cifre di valore; in particolare, nel 1979-80 fu miglior rimbalzista della lega con 15 rimbalzi a partita. Il suo ruolo nella squadra venne drasticamente ridotto nel 1983, con il ritorno in buone condizioni fisiche di Bill Walton, accompagnate invece da un brutto infortunio che fece saltare a Swen ben 75 partite.\nLa sua ultima stagione, il 1984, il cestista olandese la disput\u00f2 con i Los Angeles Lakers, dove la notevole presenza di lunghi di valore lo releg\u00f2, inevitabilmente, ad un minutaggio di secondo piano (12 a partita).\nLa SerieA ed il ritiro.\nTerminata la sua carriera nella NBA, Swen Nater decise che era per\u00f2 troppo presto per abbandonare la pallacanestro: nel 1985 gioc\u00f2 una stagione nell'Australian Udine, squadra della Serie A italiana. Gioc\u00f2 per 27 partite, con le medie di 17,1 punti e 13,6 rimbalzi per incontro. Segu\u00ec il ritiro definitivo."}
{"id": "1125113", "revid": "599013", "url": "https://it.wikipedia.org/wiki?curid=1125113", "title": "Martial Esnal", "text": "Ha giocato in Francia per tutta la sua carriera professionistica: dapprima - tra il 1990 e il 1994 - con l\"'Anglet Hormadi \u00c9lite\", poi - dal 1994 al ritiro - con i \"Boxers de Bordeaux\". Con i girondini raggiunse nel 1996 la massima serie, mantenuta nel 1996-97 e nel 1997-98. La squadra si ritir\u00f2 per\u00f2 dal campionato successivo per motivi finanziari, ma lui rest\u00f2, ricominciando dopo una stagione di stop (1998-1999) dalla \"Division 3\" (la quarta serie).\nHa indossato la maglia della nazionale U20 nel 1993 in occasione dei mondiali di gruppo B.\nHa annunciato il proprio ritiro il 17 febbraio 2007."}
{"id": "1125114", "revid": "121738810", "url": "https://it.wikipedia.org/wiki?curid=1125114", "title": "Diavolo di sabbia", "text": "Il diavolo di sabbia (o diavolo di polvere) \u00e8 un fenomeno meteorologico tipico dei territori desertici e secchi.\nIl \"diavolo di sabbia\" non \u00e8 minimamente legato ad una perturbazione a carattere temporalesco, come quella dei tornado, ovvero trombe d'aria ma \u00e8 comunque dovuto a correnti convettive.\nLa sua forma richiama molto quella delle tromba d'aria, tuttavia le dimensioni sono molto pi\u00f9 piccole e l'altezza del cono di sabbia e polvere non si eleva oltre i 500 metri. La sua energia e di conseguenza gli effetti provocati sull'ambiente, sono in generale limitati, ma in qualche caso possono anche provocare danni agli edifici ed effetti conseguenti sulle persone. Un fenomeno simile al diavolo di sabbia \u00e8 il diavolo di neve, che si sviluppa in aree innevate.\nFormazione.\nLa particolarit\u00e0 di questo fenomeno, vere e proprie trombe d'aria in miniatura, \u00e8 che si sviluppano anche quando in cielo non vi \u00e8 nemmeno una nuvola; infatti non sono collegate a nessuna nube di passaggio o temporale.\nLa durata di questo particolare e frequente fenomeno pu\u00f2 andare da meno di 30 secondi fino a 20-30 minuti.\nLa sua formazione \u00e8 causata da un eccessivo surriscaldamento della superficie di un suolo secco e caldo che, in presenza di una leggera depressione sovrastante, genera un mulinello di aria che pu\u00f2 crescere in dimensioni e in potenza.\nL'aria surriscaldata, essendo meno densa, per la spinta archimediana tende infatti a dirigersi verso l'alto, richiamando nuova aria dall'ambiente circostante. Se al piccolo vortice \u00e8 associato un movimento rotatorio derivante dall'ingresso non uniforme dell'aria dai suoi fianchi, questa rotazione si intensifica nello stiramento verticale che l'aria calda subisce durante la sua risalita, a causa della conservazione del momento angolare.\nQuesto avvitamento viene quindi amplificato dando luogo al caratteristico vortice, che poi si sposta sul terreno in funzione dell'afflusso di nuova aria.\nL'afflusso di aria relativamente calda dalle aree circostanti mantiene in equilibrio il vortice,\nche nella sua corsa \u00e8 in grado di raccogliere e aspirare polvere, sabbia e piccoli oggetti. Quando infine il vortice arriva su una superficie relativamente fredda come un prato o un'area in grado di schermarlo, non ha pi\u00f9 l'energia e il tempo per riscaldare la nuova aria e quindi l'equilibrio si rompe, provocando il rapidissimo collasso della tromba d'aria e il suo conseguente dissolvimento.\nLocalizzazione geografica.\nDi solito questi fenomeni sono molto frequenti nel deserto del Sahara e negli altipiani desertici dell'Iran e del deserto del Gobi oppure anche fra le vallate pi\u00f9 secche del Tibet.\nGrandi \"diavoli di sabbia\" si sviluppano negli USA. soprattutto nelle desertiche spianate dell'Arizona, del Nevada e del Texas. \"Diavoli di sabbia\" di dimensioni notevoli sono stati filmati e registrati nel Nevada, dove uno di questi nel luglio 1999 raggiunse un'altezza di 524 metri e una velocit\u00e0 al centro di 85\u00a0km/h.\nUno di questi eventi colp\u00ec l'area fieristica della contea di Cocconino a Flagstaff, in Arizona (USA) il 14 settembre 2000. Ci furono danni sia alle strutture delle tende, stand e bancarelle montate per la fiera, che agli impianti fissi. Alcune persone furono contuse anche se non in modo grave. In base ai danni provocati si stima che i venti abbiano raggiunto la velocit\u00e0 di 120\u00a0km/h, equivalente a quella di un moderato tornado di forza 0.\nAltri episodi notevoli furono registrati nel 2003 a Lebanon nel Maine (USA), dove il vortice scoperchi\u00f2 il tetto di un edificio di due piani provocandone il collasso e la morte di una persona. Pi\u00f9 recentemente, il 18 giugno 2008, uno di questi turbini fece crollare un capannone nel Wyoming (USA) provocando la morte di una donna.\nQuesti fenomeni, seppure in forma molto ridotta, possono occasionalmente colpire anche i campetti da calcio di periferia oppure le spiagge turistiche in Italia.\n\u00c8 successo infatti nel settembre del 2002 che ad Ugento in Puglia proprio da un campo da calcio si sviluppasse un \"diavolo di sabbia\" che fu visto dalla spiaggia e raggiunse l'altezza di circa 300 metri.\nUn caso di \"diavolo di sabbia\" \u00e8 stato registrato anche in Sicilia, sulle spiagge di Trapani nel settembre 2006, dove le cronache locali riportarono un'altezza di ben 200 metri e di parecchi danni alle strutture turistiche.\nNell'aprile 2016 un improvviso \"diavolo di sabbia\" ha colpito la Cina, nella provincia di Gansu. Durante un evento sportivo, almeno tre cosiddetti diavoli di polvere, si sono formati nel giro di pochi secondi, scaraventando in aria anche un ragazzino che partecipava all'evento.\nNel luglio del 2017 nel litorale di Ostia si sono verificati due \"diavoli di sabbia\" ed in particolare il secondo ha causato panico fra le persone, qualche lieve ferito oltre ad ombrelloni che volavano verso il cielo e lettini che venivano scaraventati in mare o contro le persone presenti nello stabilimento balneare.\nSu Marte.\nParticolarmente frequenti sono i diavoli di sabbia nelle lande desertiche marziane, filmati e fotografati da varie sonde e rover.\nLe prime foto risalgono agli anni 70 ad opera della sonda Viking. Nel 1997 il Mars Pathfinder ha rilevato il passaggio di diavoli di sabbia nelle sue vicinanze.\nLe dimensioni dei diavoli di sabbia marziani possono essere fino a 50 volte maggiori in ampiezza e 10 volte maggiori in altezza, rispetto a quelli terrestri.\nIl 12 marzo 2005 un diavolo di sabbia transit\u00f2 sopra al rover Spirit con l'effetto di ripulire i pannelli solari dalla polvere che vi si era accumulata, contribuendo cos\u00ec a migliorare le prestazioni della sonda in seguito all'accresciuta disponibilit\u00e0 di energia. Un simile fenomeno di ripulitura della polvere depositata sui pannelli solari era stato osservato per il rover Opportunity, e si ritiene che anche in questo caso l'effetto sia da attribuirsi a un simile tipo di evento."}
{"id": "1125115", "revid": "52953", "url": "https://it.wikipedia.org/wiki?curid=1125115", "title": "Gallinella", "text": "Gallinella pu\u00f2 riferirsi a:"}
{"id": "1125121", "revid": "92723", "url": "https://it.wikipedia.org/wiki?curid=1125121", "title": "Arcidiocesi di Canberra", "text": ""}
{"id": "1125123", "revid": "1971044", "url": "https://it.wikipedia.org/wiki?curid=1125123", "title": "Gruppo vocale Cantemus", "text": "Il gruppo vocale \"Cantemus\" \u00e8 un coro di Lugano, fondato nel 1979 sotto la direzione di C\u00e9cile Riva. Successivamente il coro \u00e8 stato diretto da Diego Fasolis e, dal 1996, da Luigi Marzola, attuale direttore artistico. Dal 2000 il coro ha istituito un \"Laboratorio vocale\", per l'approfondimento della tecnica vocale individuale (corso \u00e8 diretto dal soprano Dan Shen).\nRepertorio.\nIl repertorio del coro comprende composizioni polifoniche anche di ampio respiro: Johannes Brahms, \"Liebesliederwalzer\"; Giovanni Contino, \"Missa Congratulamini Mihi\" (prima esecuzione moderna); Giacomo Carissimi, \"Jephte\"; Domenico Scarlatti, \"Stabat Mater\" (a 10 voci); Francis Poulenc, \"Gloria\".\nIl gruppo collabora con il coro della RSI nei concerti del Venerd\u00ec Santo e con l'orchestra e il coro del Conservatorio della Svizzera italiana per il Concerto di Natale.\nNel 2002 il coro consegue il terzo premio con \"menzione d'eccellenza\" nella categoria \"Cori d'\u00e9lite\" al Concorso corale di Vevey. \u00c8 stato ospite pi\u00f9 volte del \"Festival internazionale di musica sacra\" di Brescia ed ha partecipato al \"Festival lodoviciano\" in Viadana."}
{"id": "1125126", "revid": "110157", "url": "https://it.wikipedia.org/wiki?curid=1125126", "title": "Bor (Russia)", "text": "Bor () \u00e8 una cittadina della Russia europea centrale, situata nell'oblast' di Ni\u017enij Novgorod sul fiume Volga, dirimpetto alla citt\u00e0 capoluogo. \u00c8 capoluogo del Borskij rajon."}
{"id": "1125129", "revid": "1345938", "url": "https://it.wikipedia.org/wiki?curid=1125129", "title": "Giallo, rosso, blu", "text": "Giallo, rosso, blu \u00e8 un dipinto a olio su tela (127\u00d7200 cm) realizzato nel 1925 dal pittore Vasilij Kandinskij.\nTra il 1922 e il 1933, Kandinskij insegna a Bauhaus. In questo periodo le sue composizioni appaiono strutturate secondo principi geometrici. Nell'opera il giallo e il blu sono associati rispettivamente a forme acute e ad andamenti curvilinei; si contrappongono al rosso che, disposto entro forme rettangolari, emerge nella parte centrale del quadro. La zona gialla a sinistra sembra avanzare, mentre il blu, sulla destra, produce un effetto di arretramento. La combinazione di elementi visivi semplici determina nell'opera effetti di dinamismo e di spazialit\u00e0.\nLa zona gialla \u00e8 dominata da segni grafici che formano il profilo stilizzato di un uomo. \u00c8 curioso tuttavia notare come, capovolgendo l'opera, gli stessi segni diano vita al muso di un gatto.\nA destra poi, dopo la zona rossa e quella blu, troviamo una linea nera molto marcata di forma serpentinante che, in qualche modo, \"chiude\" l'intero quadro.\nIl dipinto \u00e8 conservato nel Centre Pompidou di Parigi."}
{"id": "1125131", "revid": "466539", "url": "https://it.wikipedia.org/wiki?curid=1125131", "title": "La Velata", "text": "La Velata \u00e8 un dipinto a olio su tela (82x60,5\u00a0cm) di Raffaello, databile al 1516 circa e conservato nella Galleria Palatina di Palazzo Pitti a Firenze.\nStoria.\nL'opera si trovava a Firenze in casa del mercante Matteo Botti, dove la videro Giorgio Vasari (\"Le vite\"), Vincenzo Borghini (\"Il riposo\", 1584) e il Bocchi (\"Bellezze di Firenze\", 1591). Nel 1619 raggiunse la collezione dei Medici per lascito dell'ultimo erede della famiglia Botti. La data indicativa del 1516 circa corrisponde alla datazione sottoscritta dalla Galleria Palatina che conserva l'opera. Tuttavia la forchetta temporale su cui vertono le discussioni degli studiosi \u00e8 pi\u00f9 ampia poich\u00e9 si situa tra il 1512 e il 1518, vale a dire dopo la \"Madonna Sistina\" e la \"Dorotea\" di Sebastiano del Piombo e prima della \"Fornarina\".\nEntrato a Palazzo Pitti nel 1622 il dipinto \u00e8 inventariato in forma dubitativa, \"dicono di Mano di Raffaello d'Urbino\", e di l\u00ec a poco il nome di Raffaello verr\u00e0 abbandonato. Ai tempi del Granduca Pietro Leopoldo venne attribuito al Justus Sustermans, ed \u00e8 solo nel 1839 che il Passavant, notando la somiglianza della protagonista con la Vergine della \"Madonna Sistina\" e con una delle \"Sibille\" di Santa Maria della Pace, lo attribuisce a Raffaello. Egli ipotizz\u00f2 anche che potesse trattarsi di un ritratto della Fornarina, l'amante di Raffaello. Dello stesso parere furono Morelli, Cavalcaselle, Gruyer e Ridolfi, mentre di parere contrario furono Springer, e Filippini (che fece il nome invece di Lucrezia della Rovere). Gli studiosi ottocenteschi assegnarono l'opera alla bottega del Sanzio, per le molte ridipinture che impedivano una valutazione precisa, ma dopo il restauro la smagliante brillantezza dell'opera ha fatto ritenere l'opera pienamente autografa, ipotesi oggi pressoch\u00e9 indiscussa.\nDescrizione.\nSu uno sfondo scuro una giovane donna \u00e8 ritratta a mezza figura, voltata di tre quarti verso sinistra. Il titolo tradizionale deriva dal capo velato, che suggerisce un'associazione con la Vergine. La testa ricoperta dal velo era prerogativa delle donne sposate con figli. Il braccio sinistro \u00e8 appoggiato su un ipotetico parapetto appena sotto il bordo inferiore del dipinto, mettendo ben in evidenza la manica rigonfia, dove la seta crea profonde pieghe e riflessi lucidi di straordinaria qualit\u00e0, con preziose variazioni di bianco su bianco.\nGrande cura \u00e8 riposta anche nella rappresentazione della camicia increspata sul petto, evitando qualsiasi schematismo. Il volto, dalle linee purissime, \u00e8 incorniciato dalla massa scura dei capelli e dall'ombra del velo, evidenziandosi, con effetti di sfumato derivati dall'esempio di Leonardo. Si noti il \"cirro negletto\" (Dante, Par. VI, 46-7) che dalla tempia sinistra si svincola dalla trama ordinata della capigliatura fino a lambire il lobo dell'orecchio. La mano destra \u00e8 portata al petto, un gesto teatrale che di solito indicava la devozione religiosa. Questa posa molto particolare sembra richiamarsi a quella anticipata da Sebastiano del Piombo nella sua \"Dorotea\" (1512)\nI ricami dorati, la collana con smalti figurati, il diadema con pendente di pietre preziose e con una perla sono indizi dell'alto status sociale della donna raffigurata. Il particolare gioiello, \"un pendente con un rubino di taglio quadrato e uno zaffiro che termina con una perla, spesso un dono di fidanzamento o di matrimonio\" richiama quello del Ritratto di Maddalena Strozzi Doni ed \u00e8 ripreso nella Fornarina con l'ordine delle pietre invertito.\nL'impianto compositivo della \"Velata\" sar\u00e0 ripreso nel \"Ritratto femminile\" (1520 circa) attribuito a Giuliano Bugiardini del Museo Calouste Gulbenkian di Lisbona.\nStile.\nDa un punto di vista stilistico, \nCon questo ritratto Raffaello segn\u00f2 il superamento delle esperienze fiorentine, dove si poteva ancora cogliere l'influenza di Leonardo e una marcata plasticit\u00e0. Nella \"Velata\" infatti la luminosit\u00e0 \u00e8 pi\u00f9 diffusa e maggiore \u00e8 la libert\u00e0 tecnica, verso un traguardo di perfezione formale assoluta. L'idea del volto incorniciato, come nelle \"Annunciate\", evidenzia l'intensit\u00e0 dello sguardo e la bellezza del volto della modella, per poi spostare l'attenzione, tramite giochi di linee di forza, verso l'incomparabile brano della manica. "}
{"id": "1125133", "revid": "2134764", "url": "https://it.wikipedia.org/wiki?curid=1125133", "title": "Lorenzo Gergati", "text": "Cresciuto nel vivaio della Pallacanestro Varese, ha esordito tra i professionisti nella Nuova Pallacanestro Vigevano nel 2002 in serie B.\nCarriera.\nClub.\nFiglio di Pierangelo e nipote di Giuseppe, giocatori professionisti di Varese, Cant\u00f9 e Milano, fratello di Francesco, nel 2004 approda in A nella Pallacanestro Biella (l'esordio in campo \u00e8 del 3 ottobre 2004 nella partita Viola Reggio Calabria-Angelico Biella vinta da Reggio Calabria 91-75). Dopo due anni a Biella, nella stagione 2006-07 ha giocato a Pavia come sostituto del play italo-argentino Maximiliano Stanic.\nNella stagione 2007-08 torna in Serie B1 e trascina il Lumezzane.\nNel 2008 il nuovo coach di Varese Stefano Pillastrini punta forte su di lui e lo richiama per giocare la Legadue.\nIl suo ruolo sar\u00e0 soprattutto quello di guardia visto che il roster biancorosso nel ruolo di playmaker ha gi\u00e0 in rosa l'ex-NBA Randy Childress e l'altro varesino gi\u00e0 play della nazionale Marco Passera.\nApproda alla neonata Basket Brescia Leonessa nella stagione 2010-11, dove rimarr\u00e0 due anni a cavallo tra la Serie A Dilettanti e la Legadue,prima di approdare alla PMS Torino, guidata da Stefano Pillastrini, in Divisione Nazionale A che contribuir\u00e0 a vincere con 439 punti in 38 partite.\nNell'estate 2015 passa alla Pallacanestro Mantovana\nNella stagione successiva, complice la partenza di Klaudio Ndoja diventa ufficialmente il nuovo capitano degli \"Stings\" per la stagione 2016-2017. Il 28 novembre 2017 rescinde il suo contratto con la societ\u00e0 virgiliana per firmare con il Derthona Basket.\nNazionale.\nIn Nazionale ha fatto tutta la trafila delle selezioni giovanili. In Nazionale Maggiore approda in alcuni raduni del 2007.\nVita privata.\nIl 20 dicembre 2012 sposa Ariadna Romero con il rito civile; il rito religioso \u00e8 stato celebrato il 7 luglio 2013 a Cuba. Dopo un paio di anni di matrimonio la coppia si separa."}
{"id": "1125135", "revid": "121336362", "url": "https://it.wikipedia.org/wiki?curid=1125135", "title": "Pittore nello studio", "text": "Pittore nello studio \u00e8 un dipinto a olio su tavola (25,1x31,9\u00a0cm) realizzato nel 1629 circa dal pittore Rembrandt Harmenszoon Van Rijn.\n\u00c8 conservato nel Museum of Fine Arts di Boston.\nIl quadro raffigura lo studio di un pittore, non si sa se fosse proprio quello di Rembrandt stesso: le pareti spoglie, il pavimento di legno grezzo, il tavolo in penombra sono definiti con il consueto realismo dell'artista, che fa pensare a una copia dal vero. Il personaggio ritratto non \u00e8 identificabile, trovandosi nella zona d'ombra del dipinto. Alcuni vi riconoscono Rembrandt, altri, invece, l'allievo Gerrit Dou.\nLa posizione del pittore, discosta rispetto alla tela, pu\u00f2 riferirsi al consiglio dello stesso Rembrandt, di osservare il lavoro nella sua totalit\u00e0."}
{"id": "1125136", "revid": "1573940", "url": "https://it.wikipedia.org/wiki?curid=1125136", "title": "Rupicapra", "text": "Rupicapra () \u00e8 un genere della sottofamiglia dei Caprini che comprende le due specie di camoscio (la femmina \u00e8 detta camozza) esistenti:\nIn Italia sono presenti entrambe le specie: il camoscio alpino con la sua sottospecie nominale, come indica il nome comune, \u00e8 diffuso sull'arco alpino; il camoscio pirenaico \u00e8 presente invece nell'area appenninica centrale con una sottospecie endemica \"Rupicapra pyrenaica ornata\", conosciuta comunemente come camoscio d'Abruzzo o camoscio appenninico."}
{"id": "1125140", "revid": "729019", "url": "https://it.wikipedia.org/wiki?curid=1125140", "title": "Le modelle", "text": "Le modelle (Les Poseuses) \u00e8 un dipinto a olio su tela (199,5x250,5\u00a0cm) realizzato nel 1888 dal pittore francese Georges-Pierre Seurat; l'opera rappresenta tre figure femminili, una seduta di schiena a sinistra, una frontale in piedi perfettamente al centro e infine una di profilo seduta, intenta a infilarsi una calza. Seurat offre tre ideali punti di vista delle figure descritte: in realt\u00e0 sono sempre la stessa modella che, seguendo le indicazioni dell'artista, assume le diverse pose.\nSeurat non rinuncia allo spazio naturale; ritroviamo infatti, nell'opera, un'altra opera: la Grande Jatte.\nCollegamenti esterni.\nBarnes Foundation - Sito ufficiale"}
{"id": "1125141", "revid": "3440", "url": "https://it.wikipedia.org/wiki?curid=1125141", "title": "I pioppi", "text": "I pioppi \u00e8 un dipinto a olio su tela (65x80 cm) realizzato tra il 1879 ed il 1880 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\n\u00c8 un angolo del parco del castello di Marcouvilles, nel piccolo borgo di Patis, poco lontano da Pontoise."}
{"id": "1125142", "revid": "729019", "url": "https://it.wikipedia.org/wiki?curid=1125142", "title": "Il canale di Gravelines, Petit Fort-Philippe", "text": "Il canale di Gravelines, Petit Fort-Philippe (Le Chenal de Gravelines, Petit Fort-Philippe) \u00e8 un dipinto a olio su tela (73x92,7\u00a0cm) realizzato nel 1890 dal pittore francese Georges-Pierre Seurat.\n\u00c8 conservato nel Museum of Art di Indianapolis.\nIl pittore trascorre l'estate del 1890 a Gravelnes, in un centro al confine col Belgio. A questo paesaggio Seurat dedica quattro dipinti in stile \"Divisionista\"."}
{"id": "1125144", "revid": "35707", "url": "https://it.wikipedia.org/wiki?curid=1125144", "title": "Erika De Nardo", "text": ""}
{"id": "1125147", "revid": "80339", "url": "https://it.wikipedia.org/wiki?curid=1125147", "title": "Arzamas", "text": "Arzamas \u00e8 una citt\u00e0 della Russia europea centro-orientale, situata nella parte meridionale dell'oblast' di Ni\u017enij Novgorod sul fiume T\u00eb\u0161a, 112 chilometri a sud del capoluogo Ni\u017enij Novgorod. La citt\u00e0 dipende amministrativamente direttamente dalla \"oblast'\", ed \u00e8 il capoluogo amministrativo del \"rajon\" Arzamasskij.\nFondata nel 1578 come fortezza, fu dichiarata citt\u00e0 da Caterina II nel 1781.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1125148", "revid": "143542", "url": "https://it.wikipedia.org/wiki?curid=1125148", "title": "Pasipha\u00eb", "text": "Pasipha\u00eb \u00e8 un dipinto (142,5x243,8\u00a0cm) realizzato nel 1943 circa dal pittore Jackson Pollock.\n\u00c8 conservato nel Metropolitan Museum of Art di New York.\nOriginariamente doveva chiamarsi \"Moby Dick\" o \"The White Whale\", in omaggio all'omonimo romanzo di Herman Melville, ma Peggy Guggenheim chiese all'artista di trovare un altro titolo; in seguito James Johnson, sugger\u00ec di intitolare l'opera Pasipha\u00eb, figura mitologica figlia di Elio (il Sole) ed una ninfa."}
{"id": "1125150", "revid": "767487", "url": "https://it.wikipedia.org/wiki?curid=1125150", "title": "Rimini Rimini", "text": "Rimini Rimini \u00e8 un film italiano del 1987 diretto da Sergio Corbucci. \u00c8 composto da cinque episodi, non esplicitamente separati e privi di titolo, che rappresentano storie comiche di seduzione e imbrogli ambientate nella Rimini estiva.\nTrama.\nA Rimini si intrecciano varie storie di seduzione e imbrogli.\nErmenegildo \"Gildo\" Morelli \u00e8 un pretore in vacanza che, da severo difensore del buon costume e assolutamente contrario alla pornografia, viene sedotto dall'avvenente Lola e dal suo seno prosperoso, per la quale arriva a fare follie; lo scopo di Lola \u00e8 vendicarsi di lui perch\u00e9 in passato le aveva fatto chiudere un locale hard. Ci riesce ma poi accade l'impensabile.\nCi sono poi i tre fratelli Bovi che fanno di tutto per riportare il sorriso sulle labbra della loro sorella Noce, vedova di un disperso in mare che per\u00f2 ricompare nel peggiore dei momenti, proprio quando stava avendo un flirt con un simpatico attore.\nC'\u00e8 la vicenda di Liliana: una sua amica tenta di spingerla fra le braccia di un culturista, che non pensa ad altro che ai propri muscoli e alla sua palestra, finendo invece sedotta e ricattata da Pio, il dodicenne figlio dell'amica Simona, dopo essersi avventurata con un frenetico romagnolo e uno sciupafemmine impotente.\nUn giovane prete conosce una suora straniera sul suo motoscafo; quest'ultima cerca di sedurlo dopo essere stata assalita da meduse.\nInfine c'\u00e8 Gianni che, sperando di convincere un ricco ingegnere a firmare un contratto per portare a buon termine un importante affare, ingaggia una prostituta spacciandola per sua moglie.\nDistribuzione.\nLa versione cinematografica dura 114 minuti ed \u00e8 stata pubblicata in home video in VHS e DVD. In televisione, sui canali Mediaset, sono passate due versioni pi\u00f9 lunghe del film; una da 143 minuti e una da 170 minuti.\nAccoglienza.\nIl film fu un grande successo al botteghino e registr\u00f2 un incasso pari a 2.876.906.000 lire.\nSequel.\nNel 1988 venne distribuito il sequel \"Rimini Rimini - Un anno dopo\"."}
{"id": "1125151", "revid": "125455971", "url": "https://it.wikipedia.org/wiki?curid=1125151", "title": "Nitrito", "text": "Il nitrito \u00e8 un anione composto da un atomo di azoto e due atomi di ossigeno caricati negativamente. La sua formula chimica \u00e8 &lt;ce&gt;NO2-&lt;/CE&gt;. A seconda dei casi, pu\u00f2 essere considerato come un sale o un estere dell'acido nitroso.\nI nitriti presentano un'alta tossicit\u00e0 per l'uomo, specialmente nei bambini, in quanto provocano metemoglobinemia, forma non funzionante dell'emoglobina che riduce l'apporto di ossigeno ai tessuti e talvolta causa anche il decesso. Per reazione con ammine secondarie ed ammidi presenti negli alimenti, forma le nitrosammine, \"N\"-nitroso composti cancerogeni.\nNitriti inorganici.\nIn chimica inorganica, i nitriti sono sali dell'acido nitroso &lt;ce&gt;HNO2&lt;/cE&gt;. Essi sono formati dallo ione nitrito &lt;ce&gt;NO2-&lt;/ce&gt;. I nitriti dei metalli alcalini e dei metalli alcalino terrosi possono essere sintetizzati facendo reagire una miscela di monossido di azoto &lt;ce&gt;NO&lt;/ce&gt; e diossido di azoto &lt;ce&gt;NO2&lt;/ce&gt; con la corrispondente soluzione di idrossido di metallo, come pure attraverso la decomposizione termica del corrispondente nitrato. Altri nitriti sono ottenibili per mezzo della riduzione dei corrispondenti nitrati.\nIl nitrito di sodio \u00e8 usato nella preparazione della salsiccia poich\u00e9 abbatte la carica batterica e, in una reazione con la mioglobina della carne, d\u00e0 al prodotto un bel colore rosso scuro. A causa della tossicit\u00e0 del nitrito (la dose letale per l'uomo \u00e8 fissata all'incirca in di peso corporeo), la concentrazione massima consentita nelle carni \u00e8 di 200 ppm. A certe condizioni, specialmente in cucina, i nitriti della carne possono reagire con prodotti della degradazione degli amminoacidi, formando le nitrosammine, che sono notoriamente cancerogene.\nIl nitrito \u00e8 rilevato ed analizzato dalla reazione di Griess, che implica la formazione di un colorante azoico rosso intenso nel caso venga fatto reagire un campione di NO con acido solfanilico e \u03b1-naftilammina in presenza di acido.\nI nitriti possono essere ridotti ad ossido di azoto o ad ammoniaca da varie specie di batteri.\nNitriti organici.\nIn chimica organica, i nitriti sono esteri dell'acido nitroso e presentano il gruppo funzionale nitrossido. Essi hanno formula generale R-O-N=O, in cui R \u00e8 un gruppo arile o alchile. Il nitrito di amile viene utilizzato in medicina come trattamento per le malattie cardiache.\nI nitriti non devono essere confusi con i nitrocomposti, nonostante questi ultimi, essendo isomeri, abbiano in comune la stessa formula bruta (RNO2), o con i nitrati, che sono esteri dell'acido nitrico (R-O-NO2). L'anione nitrito &lt;ce&gt;NO2-&lt;/cE&gt; non deve poi essere confuso con il catione nitronio &lt;ce&gt;NO2+&lt;/CE&gt;.\nApplicazioni.\nImpiego nell'industria alimentare.\nI nitriti possono essere addizionati come conservanti ai seguenti alimenti: insaccati (freschi, stagionati, cotti), prosciutti (stagionati e cotti), semiconserve non sterilizzate (w\u00fcrstel e mortadella), le conserve sterilizzate, carni affumicate, nei cereali e prodotti tostati, pesce.\nLa Direttiva del Parlamento Europeo 95/2/CE del 20 febbraio 1995 consente per gli insaccati l'addizione di nitrito di sodio (E\u00a0250) solo o con NaCl e di nitrito di potassio (E\u00a0249), nella misura massima di 150\u00a0mg/kg. Permette inoltre, come funzione di riserva, l'impiego di nitriti l'addizione di nitrato di sodio (E\u00a0251) e di potassio (E\u00a0252) nella misura massima di 250\u00a0mg/kg.\nIl Comitato Scientifico per l'Alimentazione della Commissione Europea ha valutato l'assunzione giornaliera accettabile di nitriti nell'ordine di 0,06\u00a0mg/kg di peso corporeo e di 3,7\u00a0mg/kg per i nitrati.\nIl comitato FAO-OMS ha fissato per i nitriti una dose giornaliera di 0-0,1\u00a0mg/kg di peso corporeo.\nLa legislazione italiana \u00e8 fra le pi\u00f9 restrittive, perch\u00e9 l'impiego \u00e8 consentito solo per la carne conservata. \nLa legge consente l'aggiunta negli alimenti di un quantitativo massimo di nitriti pari a 150\u00a0mg per kg di prodotto, 25 volte quella massima presente nei vegetali."}
{"id": "1125152", "revid": "47767", "url": "https://it.wikipedia.org/wiki?curid=1125152", "title": "Nitriti", "text": ""}
{"id": "1125155", "revid": "85405", "url": "https://it.wikipedia.org/wiki?curid=1125155", "title": "Olenyok", "text": ""}
{"id": "1125157", "revid": "767487", "url": "https://it.wikipedia.org/wiki?curid=1125157", "title": "Immersione in corrente", "text": "Una immersione in corrente \u00e8 un tipo di immersione subacquea ricreativa che si svolge in acque, sia dolci che salate caratterizzate da corrente.\nQuello che pu\u00f2 spingere un subacqueo ad immergersi in corrente pu\u00f2 essere sia la ricerca della sensazione di essere sospinto da una massa d'acqua in movimento, sia motivazioni di tipo faunistico: le correnti infatti smuovono grandi quantit\u00e0 di plancton, attirando cos\u00ec un gran numero di specie marine.\nVa detto inoltre che, durante una normale immersione, si possono comunque incontrare correnti anche se non \u00e8 intenzione del sub immergersi in tali condizioni; la gestione di un'immersione in corrente \u00e8 pertanto argomento di molte didattiche durante i corsi per il rilascio di brevetti di secondo livello (come l'AOWD PADI, AOWD SNSI e l'equivalente CMAS) o anche in corsi di approfondimento appositi (come quello FIPSAS).\nTipi di immersione.\nImmersione con barca ancorata.\n\u00c8 la tipologia di immersione in corrente pi\u00f9 comune nei mari italiani, per via delle scarse correnti che caratterizzano le coste nazionali. Nonostante questo \u00e8 comunque consigliabile informarsi sempre su quale la direzione della corrente, verificando se possibile di persona sul posto: un secchio calato in acqua legato ad una cima \u00e8 il metodo pi\u00f9 comunemente utilizzato, dato che si orienter\u00e0 in direzione della corrente inclinandosi pi\u00f9 o meno a seconda dell'intensit\u00e0 di questa.\nDurante l'immersione ci si muover\u00e0 a ridosso del fondale, se possibile, in quanto la corrente \u00e8 meno intensa per via degli ostacoli che il fondo presenta al movimento dell'acqua; in ogni caso ci si muover\u00e0 controcorrente solo all'inizio dell'immersione e mai durante la risalita, quando si sar\u00e0 pi\u00f9 stanchi.\nImmersione con barca a seguire.\nNel caso di localit\u00e0 con correnti molto forti questo \u00e8 l'unico modo di effettuare un'immersione in corrente: i subacquei verranno trasportati dalla corrente, e la barca dovr\u00e0 seguire le bolle prodotte dagli erogatori (o un pedagno) in modo da essere pronta sul punto di emersione.\nLe difficolt\u00e0 di questo tipo di immersione si ritrovano nella difficolt\u00e0 di mantenere il gruppo compatto e nella difficolt\u00e0 di contrastare la corrente in caso di necessit\u00e0. \u00c8 quindi fondamentale essere adeguatamente preparati all'immersione e conoscere le eventuali manovre da eseguire in caso di difficolt\u00e0.\nImmersione in fiume.\nLe immersioni nelle correnti fluviali sono del tutto simili a quelle con correnti forti, con alcuni accorgimenti:"}
{"id": "1125159", "revid": "103858121", "url": "https://it.wikipedia.org/wiki?curid=1125159", "title": "La casa blu", "text": "La casa blu \u00e8 un dipinto a olio su tela (66 \u00d7 97\u00a0cm) realizzato tra il 1917 ed il 1920 dal pittore Marc Chagall. \u00c8 conservato nel Mus\u00e9e D'Art Moderne et d'Art Contemporain di Liegi. Raffigura una casa di legno di colore blu e violaceo."}
{"id": "1125161", "revid": "879070", "url": "https://it.wikipedia.org/wiki?curid=1125161", "title": "Crex", "text": ""}
{"id": "1125163", "revid": "203463", "url": "https://it.wikipedia.org/wiki?curid=1125163", "title": "Cupola di San Giovanni a Parma", "text": "La decorazione della Cupola di San Giovanni Evangelista \u00e8 un ciclo di affreschi del Correggio a Parma. Databili tra il 1520 e il 1524 circa, comprendono la calotta che viene interpretata come la \"Visione di san Giovanni a Patmos\" (ovvero \"Ascensione di Cristo tra gli apostoli\", diametri alla base 966x888 cm) o - in alternativa - come il \"Transito di san Giovanni\" nel momento in cui Ges\u00f9 scende ad accogliere il discepolo prediletto, i quattro pennacchi con coppie di \"Evangelisti e Dottori della Chiesa tra putti\" e la fascia cilindrica del tamburo; alla base degli intradossi degli archi che reggono la cupola si trovano poi soggetti veterotestamentari a monocromo.\nStoria.\nDopo il successo della Camera della Badessa, Correggio venne subito arruolato a Parma per un'altra ambiziosa operazione pittorica, la decorazione dell'appena finita di ricostruire chiesa di San Giovanni, su richiesta dell'abate Girolamo Spinola. Si trattava della prima commissione pubblica di elevato impegno e di indubbio prestigio che il Correggio riusciva ad ottenere. Dovette essere presto elaborato l'intero programma iconografico, che comprendeva anche opere oggi perdute o semi-perdute nel coro, e venne affrescata probabilmente come primo saggio la lunetta con il \"San Giovanni e l'aquila\", nel transetto sinistro.\nI pagamenti registrati nei Libri del monastero della chiesa parmense vanno dal 6 luglio 1520 al 23 gennaio 1524. Esiste un buon numero di disegni preparatori per le figure degli apostoli e del Cristo che dimostrano l'accuratezza con cui ogni singolo dettaglio fu studiato dal Correggio.\nNon abbiamo testimonianze di quale fu la reazione della committenza e del pubblico a questa innovativa opera del Correggio, ma a giudicare dal fatto che l'artista ottenne, negli anni in cui vi attendeva, il compito di affrescare la cupola del vicino Duomo di Parma si pu\u00f2 credere che, sebbene ancora in fieri, il lavoro riscuotesse un elevato successo. Infatti, fu probabilmente la decorazione della cupola di San Giovanni a sancire l'affermazione della fama del Correggio a Parma, che gli garant\u00ec, nella prima met\u00e0 degli anni venti, un gran numero di importanti commissioni. A dimostrazione del prestigio raggiunto in citt\u00e0 resta il documento del 26 agosto 1525 in cui il suo nome \u00e8 registrato in una lista di periti e artisti (tra cui Alessandro Araldi e Michelangelo Anselmi) chiamati a giudicare la stabilit\u00e0 della chiesa di Santa Maria della Steccata a Parma. Da qui in avanti le commissioni che l'artista ricevette furono sempre pi\u00f9 importanti.\nDescrizione.\nIl ciclo di affreschi della cupola, come si \u00e8 gi\u00e0 accennato, ricopre oltre che la cupola, il tamburo, i quattro pennacchi e le zone degli archi pi\u00f9 vicine ai pennacchi. Al centro trionfa la grande apparizione divina. Sui pennacchi si trovano coppia di \"Evangelisti e Dottori della Chiesa\" con putti; nella fascia cilindrica del tamburo \"Scene cristologiche\" e coppie dei simboli del tetramorfo; alla base degli intradossi degli archi che reggono la cupola si trovano poi soggetti veterotestamentari.\nCupola.\nIl soggetto rappresentato \u00e8 generalmente indicato nella \"parousia\", cio\u00e8 la visione del secondo avvento di Cristo avuta da san Giovanni sull'isola di Patmos cos\u00ec come \u00e8 descritto nell'Apocalisse: \u201cEccolo venire sulle nubi, e cos\u00ec lo vedr\u00e0 ogni occhio\u201d (Apocalisse I, 7). Il tema \u00e8 legato inoltre alla chiamata che Cristo fa al discepolo prediletto, mostrandogli il suo posto alla mensa celeste insieme agli altri apostoli: tale episodio \u00e8 tratto dalla liturgia cantata dai monaci benedettini il 27 dicembre, giorno di san Giovanni evangelista.\nAl centro di una sfolgorante emanazione luminosa, composta a ben guardare da stormi di serafini (come nell\"Assunta\" di Tiziano), Cristo fluttua visto dal basso, con le braccia distese che ricordano la solennit\u00e0 della \"Creazione di Adamo\" di Michelangelo. Si tratta di una straordinaria epifania divina, con lo spazio architettonico che scompare aprendosi prodigiosamente sull'empireo: la forma ovale della base della cupola fu pienamente sfruttata ponendo il corpo di Cristo leggermente in verticale, sull'asse pi\u00f9 lungo, giovando all'energia globale della rappresentazione, come se l'apparizione divina dilatasse lo spazio. Il Cristo sembra far scostare le nuvole tutto attorno, sullo sfondo delle quali si trovano assisi, in varie pose, gli apostoli. Essi sono undici: manca infatti ancora Giovanni che si trova in basso, ormai ai bordi del tamburo, mentre con un gesto timoroso si rivolge a Cristo che gli indirizza il suo sguardo e sembra indicargli il posto da prendere; la figura di Giovanni non \u00e8 visibile dalle navate, ma solo dal coro, quindi solo i monaci possono intravederla. Le braccia di Cristo sembrano guidare una rotazione virtuale del gruppo degli apostoli, con le direzioni dei gesti e degli sguardi che invitano a girare dinamicamente l'intera rappresentazione.\nSopra Giovanni, che si trova in direzione della testa di Ges\u00f9, si trova Bartolomeo, seguito poi, in senso orario, da Simone lo Zelota, Giacomo maggiore, Andrea, Tommaso, Giacomo minore (in asse con Giovanni), Taddeo, Filippo, Pietro (con le chiavi) e Mattia o Paolo. Le identificazioni, a parte Pietro, sono tradizionali, nell'assenza di attributi, ed \u00e8 legata a un calcolo composto con l'astrolabio: secondo i calcoli della studiosa Gerardine Dunphy Wind la posizione di Giovanni corrisponde esattamente alla data del 27 dicembre, giorno della sua festa.\nTutto contribuisce efficacemente a rendere reale la visione: la pienezza plastica degli apostoli, calibrata sull'inclinazione della cupola, i putti che si librano in ogni dimensione annullando la scansione spaziale, la luce dorata che accende bagliori di diversa intensit\u00e0 sulle figure. La ricchezza di \"moti dell'animo\" resta impossibile da percepire da un unico punto di vista, invitando a scoprire tutti i punti e rendendo per la prima volta la pittura \"globale\".\nAnche le nubi diventano parte essenziale dell'orchestrazione, come mediazione tra il mondo reale/atmosferico e quello divino.\nLe vedute principali.\nSull'argomento delle diverse vedute che offre la cupola e le diverse conseguenze dal punto di vista interpretativo scrisse Shearman: \u201cSan Giovanni \u00e8 visibile ai benedettini riuniti nel coro, che assistono alla \"parousia\" non astrattamente, ma con un'attenzione peculiare, come se si trattasse della visione del loro santo patrono e della presenza divina e onnivedente alla messa. Ma san Giovanni \u00e8 dipinto sul lato occidentale dell'ovale, cos\u00ec che, se si fa recedere il punto di vista fin sotto l'arco occidentale, verso la soglia, egli non \u00e8 pi\u00f9 visibile. Invece lo spettatore collocato nella navata vede la \"parousia\" al vertice della cupola, come fa san Giovanni, in diagonale; e l'analogia non \u00e8 soltanto spaziale o geometrica, ma anche empirica: questo osservatore \u00e8 il diretto destinatario della visione e diventa, come lo \u00e8 san Giovanni, parte del soggetto di essa. L'altro fuoco del soggetto, il testimone, viene ad essere ricollocato su di lui. E qui mi pare risieda un'ulteriore differenza: la visione dalla soglia che chiunque pu\u00f2 avere della cupola rende verisimile che Cristo giudice appaia ai suoi occhi sospeso verticalmente in alto, con un effetto pi\u00f9 realistico. Il Correggio ha conseguito nella decorazione pittorica della cupola l'equivalente della modalit\u00e0 pienamente transitiva di relazione fra spettatore e soggetto che abbiamo veduto praticata in altri generi, pale d'altare e ritratti, attorno al 1520. La rappresentazione della visione ai benedettini appare pi\u00f9 distaccata, pi\u00f9 intellettuale, come esigono le circostanze della loro professione e l'entit\u00e0 della loro attenzione\".\nTamburo.\nIl tamburo presenta storie cristologiche tra coppie dei simboli del tetramorfo. A partire dalla rappresentazione di Giovanni, in alto, si incontrano l'Angelo di san Matteo e la sua aquila: tali simboli sono in relazione con gli evangelisti presenti nei rispettivi pennacchi. Proseguendo in senso orario si trovano l'aquila e il toro, il leone e il toro, il leone e l'angelo. Si tratta di rappresentazioni a monocromo tra girali vegetali e nastri, intervallate dagli oculi (circondati da ghirlande dipinte) che danno luce alla cupola, essendo sprovvista di lanterna.\nPennacchi e basi degli archi.\nNei quattro pennacchi si trovano gli evangelisti e di Dottori della Chiesa accoppiati a due a due e presi in vivaci dissertazioni, sulla scorta della \"Scuola di Atene\" di Raffaello e di varie fonti iconografiche, tra cui il \"Cristo dodicenne tra i dottori\" di Albrecht D\u00fcrer, da cui deriva il gesto di san Marco (forse noto tramite lavori dei leonardeschi della cerchia milanese). Alle basi degli archi si trovano i protagonisti di determinati eventi biblici, premonitori delle vicende del Nuovo Testamento e realizzati a monocromo rosso/bruno entro ovali.\nImmaginando di guardare la cupola dal basso e tenendo sempre come punto di riferimento san Giovanni nella cupola, da intendersi come \"nord\" della rappresentazione, si trovano in alto a sinistra \"San Matteo e san Girolamo\", affiancati, sulle estremit\u00e0 degli archi che reggono la cupola, da \"Mos\u00e8 davanti al roveto ardente\" e \"Aronne con la verga fiorita\": si tratta di allusioni al tema dell'incarnazione di Ges\u00f9. In alto a destra \"San Giovanni e sant'Agostino\" tra \"Elia che sale in cielo sul carro di fuoco\" e \"Henoch rapito in cielo\": in questo caso \u00e8 evidente il riferimento all'Ascensione di Ges\u00f9, ma anche come proprio a Giovanni si voglia accostare il tema dell'ascesa, credendosi ancora a quell'epoca che, al pari di Maria, egli fosse volato in cielo.\nIn basso a sinistra \"San Marco e san Gregorio\" tra \"Giona che esce dalla balena\" e \"Sansone che svelle le porte di Gaza\", prefigurazioni della Resurrezione; a destra \"San Luca e sant'Ambrogio\", tra \"Isacco sacrificato dal padre\" e \"Abele ucciso dal fratello\", legati al tema della \"Morte del Signore\". Alle basi dei pennacchi e negli stretti spazi degli angelo l'artista inser\u00ec dei putti vivacemente atteggiati, come se ne trovano nella sua produzione matura, in parte reggenti palme o ghirlande di frutta e foglie: Longhi vi lesse una rappresentazione di \"spiriti astanti\" ispirati ai \"Nudi bronzei\" della Sistina. Tra questi Lucia Fornari ne ha individuato uno detto \"vezzoso\" in cui si registrerebbe una prima prova pittorica del giovane Parmigianino.\nStile.\nLa decorazione di San Giovanni tradisce suggestioni provenienti dagli affreschi di Michelangelo della Cappella Sistina e, in maniera ancor pi\u00f9 limpida, una riflessione su alcune opere di Raffaello, quali la \"Visione di Ezechiele\", allora conservata a Bologna presso i conti Ercolani, o la cappella Chigi, in Santa Maria del Popolo a Roma. Pertanto essa ha indotto a pensare, ancor pi\u00f9 della decorazione della Camera di San Paolo, un soggiorno di studio del Correggio a Roma.\nMa il dato pi\u00f9 rilevante \u00e8 senz'altro da ricercarsi nell'innovativo impianto prospettico immaginato dal Correggio, dove \u00e8 assente qualsiasi preoccupazione di misurabilit\u00e0 geometrica dello spazio. Pur assumendo una derivazione dalle sperimentazioni di Melozzo da Forl\u00ec, a differenza della tradizione quattrocentesca, la decorazione appare libera da partiture architettoniche e organizzata per essere guardata da due distinti punti di vista: quello che avevano i frati benedettini, riuniti nel coro (i soli a cui era dato di vedere la figura di San Giovanni), e quello dei fedeli nella navata. In questo, l'opera si impone come uno dei pi\u00f9 originali e riusciti esperimenti illusionistici della pittura del Cinquecento.\nScrisse a tal proposito Shearman: \"La pi\u00f9 immediata e pi\u00f9 realistica rappresentazione agli occhi dell'osservatore sulla soglia [...] ci fa render conto di quanto il Correggio dipenda da quella sintesi di tradizioni che Raffaello cre\u00f2 nella cupola della cappella Chigi. Come gi\u00e0 in Raffaello, per esempio, e in Melozzo, lo scorcio della cerchia di figure sospese in alto \u00e8 mitigato o compromesso dalla carenza di leggibilit\u00e0, ed il punto di vista della cerchia \u00e8 indiretto, perfettamente assiale. Il punto di vista del centro, per\u00f2, non \u00e8 assiale, bens\u00ec correlato al modo di accostarsi dello spettatore, perch\u00e9 lo sguardo sale dalla soglia verso lo spazio, cos\u00ec che viene a crearsi (e cos\u00ec si voleva che fosse) una cesura fra il centro, su cui la visione \u00e8 focalizzata, e la periferia. Ma, come accadeva gi\u00e0 in Raffaello, quella cesura compromette ben poco l'integrit\u00e0 dell'illusione se solo quest'ultima \u00e8 osservata dalla soglia, perch\u00e9 il punto di vista del centro pu\u00f2 apparire in continuit\u00e0 con la parte periferica su lato opposto, che \u00e8 il segmento meglio visibile. E la cesura \u00e8 dissimulata da due espedienti significativamente diversi: nella cupola di Raffaello da una salda struttura architettonica che stringe le parti in un'unit\u00e0, in quella del Correggio da elusivi passaggi atmosferici che le fondono insieme\u201d.\nL'abilit\u00e0 a gestire le figure in scorcio, quella che era allora considerata una delle pi\u00f9 ardite difficolt\u00e0 dell'arte e che il Correggio aveva gi\u00e0 indagato negli ovati della Camera di San Paolo, trova nell'architettura di nuvole degli affreschi di San Giovanni la sua prima compiuta espressione. La lezione dell'illusionismo di Mantegna, gi\u00e0 valorizzata nella decorazione della Camera di San Paolo, \u00e8 adesso portata a un vertice altissimo che solo la successiva decorazione per la cupola del Duomo pot\u00e9 superare, ma che rest\u00f2 un \"unicum\" per tutto il corso della produzione artistica cinquecentesca.\nParmigianino e altri aiuti.\nUna delle questioni aperte negli studi sulla cupola di San Giovanni \u00e8 il ruolo degli aiuti e la presenza, tra essi, di giovani maestri che avrebbero di l\u00ec a poco avviato una brillante carriera, primo fra tutti il Parmigianino. In particolare nella parte sinistra dell'arco settentrionale, durante i restauri degli anni novanta, \u00e8 stato notato un putto di vitalita \"maliziosa e guizzante\", che Fornari Schianchi ha attribuito al Parmigianino (1990), seguita poi da Gould (1996) ed Eskerdjian (1997). Contrario fu invece Chiusa (2001), obiettando l'omogeneit\u00e0 della tecnica rispetto alle parti autografe di Correggio, il silenzio delle fonti sui nomi dei collaboratori eventuali e ragioni di stile. Mario Di Giampaolo ha poi confutato queste obiezioni, ricordando come l'uso di una tecnica coerente era necessaria in un lavoro collaborativo, come la presenza di collaboratori sia comunque accennata dalle fonti e ribadendo la differenza stilistica del putto rispetto agli altri. Esso infatti ha la fonte un po' bombata come in altre opere giovanili del Parmigianino, quali l\"Adorazione dei pastori\" o gli affreschi nella Stufetta di Diana e Atteone a Fontanellato.\nGould inoltre, nel 1994, sugger\u00ec di assegnare al Parmigianino anche un'altra figura sull'arco sud della cupola, forse invece da assegnare a Francesco Maria Rondani (Di Giampaolo)."}
{"id": "1125164", "revid": "1793900", "url": "https://it.wikipedia.org/wiki?curid=1125164", "title": "Testa di vecchio", "text": "Testa di vecchio \u00e8 un dipinto a olio su tela, con dimensione 48x38 centimentri, eseguito del pittore italiano Filippo Castelli.\n\u00c8 conservato nei Musei Civici di Monza."}
{"id": "1125165", "revid": "1516087", "url": "https://it.wikipedia.org/wiki?curid=1125165", "title": "Supercortemaggiore", "text": "Supercortemaggiore \u00e8 stata una benzina raffinata e commercializzata dall'Agip negli anni cinquanta e sessanta.\nIl nome del prodotto deriva da quello del comune piacentino di Cortemaggiore, nel cui territorio venne rilevata nel 1949 la presenza di un giacimento di petrolio.\nL'entit\u00e0 del giacimento era modesta; tuttavia il ritrovamento, che si accompagnava a quello dei giacimenti di Caviaga, ebbe un importante valore simbolico, in quanto contribu\u00ec a convincere il mondo politico italiano e l'opinione pubblica del fatto che l'Agip dovesse essere \"salvata\", e che l'Italia dovesse perseguire una politica energetica autonoma.\nLa Supercortemaggiore ebbe dunque la caratteristica peculiare di essere l'unica benzina prodotta a partire dalla raffinazione di petrolio estratto in Italia. Per pubblicizzare la benzina Supercortemaggiore venne scelta la famosa immagine del cane a sei zampe, disegnato da Luigi Broggini, destinata a diventare il logo dell'ENI e di tutte le societ\u00e0 collegate.\nLa benzina Supercortemaggiore veniva reclamizzata anche all'interno di Carosello; degno di nota il filmato pubblicitario diretto da Luciano Emmer e sceneggiato dallo stesso Emmer e da Dario Fo; in qualit\u00e0 di attori parteciparono Maria Teresa Vianello, Carlo Hintermann, Mimmo Poli, Franca Valeri, Gabriele Ferzetti e ancora Dario Fo. \nIl filmato pubblicitario si concludeva con il celebre slogan: \"Supercortemaggiore, la potente benzina italiana\".\nAlla benzina Supercortemaggiore \u00e8 dedicata una piazza a San Donato Milanese. Negli anni '50 e '60 l'Agip organizzava inoltre la competizione automobilistica \"Trofeo Supercortemaggiore\"."}
{"id": "1125167", "revid": "767487", "url": "https://it.wikipedia.org/wiki?curid=1125167", "title": "Element Eighty", "text": "Gli Element Eighty sono stati un gruppo musicale alternative metal statunitense.\nStoria.\nGli Element Eighty si formarono nel 2000 ed esordirono pubblicando il loro primo album \"Mercuric\" il 21 giugno 2001.\nIn aprile del 2003 il gruppo firm\u00f2 un contratto con la Universal/Republic Records. Il loro album omonimo \"Element Eighty\" venne pubblicato il 28 ottobre 2003. Successivamente la band and\u00f2 in tour con altri artisti come Sevendust, Mudvayne, 3 Doors Down, Slipknot, Shinedown, Korn, Hellyeah, Ill Ni\u00f1o, Flaw, 40 Below Summer e Mushroomhead. L'anno successivo all'uscita del loro secondo album, la canzone \"Broken Promises\" venne inserita nella colonna sonora del videogioco . Questo brano ebbe anche un mediocre impatto nelle classifiche statunitensi di Mainstream Rock (36\u00ba posto).\nDopo diversi mesi in tourn\u00e9e il gruppo vide che la loro casa discografica non aveva alcun interesse nel promuoverli: non ci furono video musicali n\u00e9 alcun tipo di promozione. Dopo il 2004 la band decise di rompere i rapporti con la Universal/Republic. Poco dopo il bassista Roon lasci\u00f2 la band, ma venne presto rimpiazzato da Zack Bates.\nIl loro terzo album \"The Bear\" fu pubblicato il 5 novembre 2005 tramite la propria etichetta, la Texas Cries Records. Quest'album \u00e8 stato reso disponibile solamente sul sito ufficiale della band e durante i loro spettacoli.\nDopo aver suonato al Ridglea Theater a Fort Worth in Texas, gli Element Eighty si sciolsero nel dicembre 2006 senza rilasciare dichiarazioni, e si riunirono nel mese di maggio dell'anno successivo con grande sorpresa dei loro fan.\nNel 2007 la band sembra aver iniziato a lavorare al quarto album, ma la registrazione viene estremamente rallentata a causa di problemi personali e, 3 anni dopo, nel maggio 2010, David Galloway annuncia ufficialmente il definitivo scioglimento della band."}
{"id": "1125170", "revid": "1543377", "url": "https://it.wikipedia.org/wiki?curid=1125170", "title": "Dzer\u017einsk (Russia)", "text": "Dzer\u017einsk \u00e8 una citt\u00e0 della Russia europea centro-orientale, situata nella parte occidentale dell'oblast' di Ni\u017enij Novgorod sul fiume Oka, capoluogo del Dzer\u017einskij rajon.\nStoria.\nFondata nel 1921, fu dichiarata citt\u00e0 nel 1930. La citt\u00e0 \u00e8 uno dei 10 siti pi\u00f9 inquinati al mondo, per via della presenza di numerose industrie chimiche operanti per la maggior parte durante la Guerra fredda, come ha testato una troupe della BBC in visita a Dzer\u017einsk."}
{"id": "1125172", "revid": "643662", "url": "https://it.wikipedia.org/wiki?curid=1125172", "title": "Dzerzhinsk", "text": ""}
{"id": "1125173", "revid": "124308616", "url": "https://it.wikipedia.org/wiki?curid=1125173", "title": "Liberty City", "text": "Liberty City \u00e8 una citt\u00e0 fittizia ispirata a New York, creata negli studi di Rockstar Games e utilizzata in diversi capitoli della serie di videogiochi \"Grand Theft Auto\", pi\u00f9 precisamente nel primo \"Grand Theft Auto\", in \"Grand Theft Auto III\", \"Grand Theft Auto Advance\", ', \"Grand Theft Auto IV\", ', ' e '.\nUna parte di Liberty City \u00e8 stata riprodotta anche in \"\", ma solo per poter far compiere una missione al protagonista all'interno del gioco.\nLiberty City in \"Grand Theft Auto\".\nLa citt\u00e0 di Liberty City ha visto la sua prima comparsa nel primo capitolo della serie, \"Grand Theft Auto\". Sia l'ambiente che le varie strutture assomigliano alla vera New York: \u00e8 infatti caratterizzata da un'isola centrale con la rappresentazione di Central Park, due isole maggiori ai lati ed altre piccole isole minori.\nI vari quartieri, alcuni corrispondenti a quelli nella realt\u00e0, sono i seguenti:\nLiberty City in \"GTA III\".\nLa seconda apparizione della caricatura di New York City avviene in \"Grand Theft Auto III\", dove ha assunto un aspetto completamente diverso dalla versione originale: la citt\u00e0 \u00e8 divisa in tre grandi isole, ognuna delle quali ospita una struttura ospedaliera, una stazione di polizia e dei \"punti di rifornimento\", in caso si venisse uccisi. Troviamo quindi:\nA differenza delle altre, la Liberty City di \"GTA III\" non riproduce fedelmente la vera New York; l'intera citt\u00e0 \u00e8 collegata solo da due ponti di passaggio tra le tre isole, da qualche tunnel e da una modesta linea metropolitana di quattro stazioni, una a Portland Island, due a Staunton Island e l'ultima a Shoreside Vale. Non \u00e8 nemmeno presente la caricatura della Statua della Libert\u00e0 (che in \"GTA IV\" sar\u00e0 invece presente sotto il nome di \"Statua della Spensieratezza\"). Tuttavia alcune zone della mappa della Liberty City di \"GTA 3\" ricordano New York, soprattutto i quartieri alti di Stauton Island che assomigliano a Times Square di Manhattan.\nPortland Island.\nPortland Island \u00e8 la prima isola in cui si svolger\u00e0 la prima parte della storia di \"GTA III\". Probabilmente \u00e8 ispirata al New Jersey.\nNon si potr\u00e0 andare alla seconda isola poich\u00e9 il ponte di collegamento tra le due isole \u00e8 stato vittima di un attentato del Cartello Colombiano all'inizio del gioco. L'isola in questione \u00e8 un posto pieno di criminali e di gangs pericolose. \u00c8 presente una zona portuale, un distretto a luci rosse con night club, un quartiere cinese, una spiaggia malandata con faro, un supermercato vicino al porto, il tunnel di collegamento all'altra isola, la discarica, una sopraelevata e la fastosa reggia della famiglia Leone.\nStaunton Island.\nQuest'isola centrale \u00e8 riconducibile a quella di Manhattan per la presenza di alti palazzi, anche se il nome ricorda pi\u00f9 Staten Island. \u00c8 il centro di Liberty City, pieno di uomini d'affari, ma pieno anche di gangs in battaglia. Quest'isola \u00e8 piena di segreti e di elementi che ritorneranno in futuro nella serie, come l'Internet Caf\u00e8 TW@T. \u00c8 presente anche uno stadio di Football dove giocano le due squadre di Liberty City.\nShoreside Vale.\nQuest'ultima parte della citt\u00e0 ove sono presenti ville dotate di piscine. Questo \u00e8 quello che si sono guadagnati i maggiori criminali dell'intera citt\u00e0. La posizione e la forma potrebbero ricordare Brooklyn e il Queens, nonostante Shoreside Vale \u00e8 praticamente riservata ai ricchi. Qui \u00e8 presente l'aeroporto di Liberty: il Francis International Airport (Presente anche in \"GTA IV\" con lo stesso nome). Dietro tutte queste ville non pu\u00f2 che nascondersi altro crimine organizzato. Qui \u00e8 presente un imponente diga, oltre all'aeroporto gi\u00e0 citato.\nGhost Town.\nQuesta \u00e8 una parte di citt\u00e0 segreta o in termine esatto un Easter Egg del gioco. Dietro a Shoreside Vale si pu\u00f2 trovare la parte di Liberty City che ci viene mostrata nell'introduzione del gioco dove Catalina sparer\u00e0 a Claude. \u00c8 una parte non solida di scenario del video iniziale. Potrebbe essere possibile che i produttori del gioco si siano dimenticati di implementare quella zona di gioco contenente la banca.\nLa Citt\u00e0 Dei Produttori.\nSeguendo in volo le strade presenti a nord della terza zona giocabile ci si imbatter\u00e0 ad una zona in cui sulla mappa verranno impressi i nomi di alcuni sviluppatori del gioco. \u00c8 poco consigliabile questo Easter Egg su console, dato che causa il crash della console stessa.\nLiberty City in \"Grand Theft Auto: Liberty City Stories\".\n\"\" si svolge nella stessa Liberty City di \"GTA III\", l'unica differenza riguarda l'ambientazione temporale, che \u00e8 quella dell'anno 1998. La citt\u00e0 viene presentata come in via di grandi cambiamenti: nel gioco, ad esempio, si trova il Callahan Bridge in fase di completamento, cos\u00ec come il Porter Tunnel; questo \u00e8 totalmente accessibile, ma \u00e8 percorribile con i veicoli solo nell'area di Shoreside Vale. Non essendo connessa con Portland, nel gioco \u00e8 presente un servizio di trasporto navale, che permette anche l'imbarco di autovetture, che rende cos\u00ec possibile i vari collegamenti.\nLiberty City in \"Grand Theft Auto: Advance\".\nLa Liberty City del primo \"GTA\" su Game Boy Advance \u00e8 ambientata un anno prima degli eventi e dei fatti che avvengono in \"GTA III\". In questo capitolo, a causa della limitazione hardware dell\"'Advance\", ritroviamo di nuovo la visuale dall'alto, classica dei primi \"GTA\".\nLiberty City in GTA San Andreas.\nIn \"\", Liberty City appare nella missione \"Saint Mark's Bistro\". Solo la zona del Mark's Bistro sar\u00e0 materiale e quindi esplorabile.\nLiberty City in \"Grand Theft Auto IV\".\nIl quarto capitolo della saga \"Grand Theft Auto\", \"GTA IV\", mostra una Liberty City completamente rinnovata, la pi\u00f9 somigliante di tutte alla reale New York, grazie alla grafica next-gen che fa sembrare l'ambiente molto realistico. Anche le acque che circondano le isole sono infatti ricreate alle perfezione, \nLe isole principali sono quattro, oltre a queste si aggiunge \"L'isola della Felicit\u00e0\" (\"Happiness Island\") (Liberty Island) che ospita la Statua della Spensieratezza (Statua della Libert\u00e0), raggiungibile tramite elicottero, mezzo navale o a nuoto. Il nome delle quattro isole sono:\nNel gioco non \u00e8 presente Staten Island, il quinto e il meno popolato distretto di New York. La Rockstar ha giustificato questa scelta dichiarando che non considerava Staten Island abbastanza divertente da giocare.\nIn realt\u00e0, Liberty City \u00e8 formata solo da Broker, Dukes, Bohan e Algonquin, mentre Alderney \u00e8 uno stato a s\u00e9 stante. Nonostante questo, ad Alderney vigila il corpo di polizia di Liberty City ed anche l'ambulanza e i vigili del fuoco sono quelli di Liberty City.\nDistretti.\nIn Liberty City sono presenti cinque distretti (considerando Alderney), ognuno con caratteristiche diverse.\nBroker.\nQuesto \u00e8 il primo distretto visitato dal protagonista. Rappresenta Brooklyn, ed \u00e8 una zona relativamente tranquilla rispetto ad Algonquin, cuore pulsante di LC. Caratteristiche del quartiere sono le casette in arenaria e i viali alberati. Lo spazio verde pi\u00f9 grosso \u00e8 Outlook Park, che prende il nome dall'omonimo quartiere in cui si trova. Famoso anche il lungomare di Firefly Island, dove si trova un lunapark oramai abbandonato. Un quartiere di Broker, Hove Beach, ospita una cospicua minoranza di immigrati est-europei, principalmente russi.\nQuartieri:\nDukes.\nDukes, il secondo distretto in cui cammineremo, \u00e8 conosciuto soprattutto per l'aeroporto (il Francis International Airport, FIA), l'unico della citt\u00e0. \nDukes \u00e8 un quartiere relativamente moderno rispetto a Broker. Una meta turistica celebre \u00e8 il NUCA (National Union of Contemporary Arts), museo di arte contemporanea. In occasione di un'esposizione universale furono costruiti il Monoglobe e la Liberty State Pavillion Towers, mentre l'edificio pi\u00f9 alto del distretto \u00e8 la LC24 Tower, che \u00e8 uno dei pochi edifici di altezza considerevole nell'isola di Broker e Dukes. Rappresenta il Queens.\nQuartieri:\nBohan.\nBohan (copia nel gioco del Bronx), il terzo distretto in cui cammineremo, \u00e8 il tipico ghetto, con pochissimi quartieri, dei quali il pi\u00f9 importante \u00e8 South Bohan. Gli abitanti sono in larga parte ispanici, perlopi\u00f9 portoricani. La popolazione di Bohan \u00e8 la pi\u00f9 povera di Liberty City.\nIn questo distretto \u00e8 molto diffuso l'hip-hop.\nBohan \u00e8 l'unico distretto in cui \u00e8 presente un ponte in costruzione, che non collegher\u00e0 Bohan con un altro distretto, ma internamente.\nAlgonquin.\nAlgonquin, che rappresenta Manhattan, \u00e8 il quarto distretto di \"GTA IV\". I rifugi sono l'attico che acquister\u00e0 Roman a un certo punto del gioco e l'attico di Playboy X (solo se nella missione \"The Holland Play\" sar\u00e0 lui la nostra vittima). Qui si potranno attivare le missioni di Francis, quelle di Playboy X, quelle di Dwayne, quelle di U.L. Paper, quelle di Ray Boccino e quelle di Florian Cravic\\Bernie Crane. I personaggi casuali sono Ramzy Hossan, Sara, Pathos, Marnie Allen, Jeff, Clarence Little (solo se lo si lascia vivere) e Cherise Glover (se lo si lascia vivere). I criminali da uccidere in \"Most Wanted\" sono: Barry Lamora, Christov Mahonvic, Darren Covey, Jimmy Kand, Juan Haimo, Leo Brodell, Lino Friddell, Shon Kikichi, Simon Nashly e Tommy Francovic.\nI distretti di Algonquin sono:\nSi possono considerare distretti di Algonquin anche Colony Island e Happiness Island. Charge Island si pu\u00f2 definire sia di Algonquin, sia di Bohan, che di Dukes.\nAlderney.\nAlderney \u00e8 l'ultimo distretto di \"GTA IV\". Qui saranno attivabili le missioni di Derrick, di Pegorino, di Phil Bell, l'ultima di Packie, qualche missione di Gerry e l'affare con Dimitri. Oltre a queste anche le missioni secondarie \"Assassino\", svolte per conto di The Fixer. I personaggi casuali di Alderney sono Eddie Low, che poi scopriremo essere il misterioso serial killer di Liberty City, Ivan (solo se lo si lascia vivere) e Gracie Ancelotti. Il rifugio sar\u00e0 l'appartamento dei mafiosi di Pegorino. L'appartamento ci verr\u00e0 donato da Raymond \"Ray\" Boccino. Alderney rappresenta lo stato del New Jersey e al suo interno si trova sua omonima citt\u00e0 \"Alderney City\", essa \u00e8 una caricatura in parte della citt\u00e0 di Hoboken, Jersey City e Newark. Come nella realt\u00e0, anche la citt\u00e0 di Alderney fa parte dell'area metropolitana di Liberty City, ma con la differenza che sia il distretto della polizia, che dei pompieri e gli infermieri sono sempre quelli di Liberty City. Pur essendo una piccola cittadina alla periferia di Liberty City, Alderney risulta abbastanza vasta e qui si possono trovare diversi negozi e fast food, un locale di strip tease gestito dalla mafia chiamato \"Honkers\", un penitenziario di massima sicurezza e la clubhouse della gang di biker nota come i Lost Motorcycle Club, inaccessibile in GTA IV ma che nell'espansione \"The Lost and Damned\" svolge il ruolo di casa di salvataggio oltre a presentare varie attivit\u00e0 disponibili quali braccio di ferro, carte, videogiochi e biliardo.\nLa citt\u00e0 \u00e8 divisa in due parti:\nIl primo si trova a Sud, mentre il secondo a Nord.\nI quartieri di Alderney sono:\nNella zona industriale:\nNel centro abitato:\nWestdyke \u00e8 la zona delle missioni di Pegorino ed \u00e8 occupata da graziose villette.\nMezzi di trasporto.\nA Liberty City ci si pu\u00f2 muovere con vari mezzi di trasporto, e sono state implementate nuove funzioni in merito rispetto alle precedenti versioni. I trasporti a Liberty City sono gestiti dalla LCTA (Liberty City Transport Authority).\nA piedi.\nOvviamente, ci si pu\u00f2 spostare anche a piedi. Andando a piedi si pu\u00f2 scoprire la citt\u00e0 da vicino, cosa molto diversa da girare in taxi o in auto. Essendo una metropoli, la vita non \u00e8 facile per i pedoni: gli attraversamenti pedonali sono all'ordine del giorno, e gli unici posti dove si pu\u00f2 stare lontani dalle auto sono i parchi o zone pedonali.\nTaxi.\nPer la prima volta si potr\u00e0 andare in taxi come passeggero. \u00c8 infatti possibile richiamare l'attenzione del tassista che accoster\u00e0 per farvi salire. Dopodich\u00e9 bisogner\u00e0 scegliere una meta, che pu\u00f2 essere predefinita (casa, bar, bowling...) oppure scelta attraverso la minimappa. Si pu\u00f2 anche chiedere al tassista di sbrigarsi, e a quel punto lui ignorer\u00e0 i semafori rossi e andr\u00e0 il pi\u00f9 veloce possibile. Le tariffe sono basate sulla distanza e se chiederete al tassista di sbrigarsi, pagherete una tariffa extra. \u00c8 inoltre possibile saltare il viaggio e arrivare subito a destinazione, anche se richieder\u00e0 un pagamento maggiore.\nMetropolitana.\nLa metropolitana \u00e8 molto pi\u00f9 efficiente e diffusa rispetto a quella di \"Grand Theft Auto III\". Non ci si trover\u00e0 mai troppo lontani da una stazione della metro, che \u00e8 efficiente 7 giorni su 7 e 24 ore su 24.\nLa metropolitana serve i distretti di Bohan, Broker, Dukes ed Algonquin. Alderney non \u00e8 servita dalla metropolitana.\nLinee:\nAuto e Moto.\nLa guida \u00e8 stata rinnovata in questa edizione di \"GTA\", dove guidare auto e moto sar\u00e0 molto pi\u00f9 realistico. La circolazione via terra \u00e8 favorita dai 7 ponti di Liberty City. Sar\u00e0 molto snervante guidare nelle ore di punta, quando il traffico sar\u00e0 molto intenso.\nBarca e Elicottero.\nA Castle Gardens si pu\u00f2 fare, pagando 150$, un tour in elicottero. \u00c8 possibile anche rubare gli elicotteri dell'Helitour, come anche altri in giro per la citt\u00e0. Le barche sono adatte per andare nelle isole pi\u00f9 piccole, come Happiness Island, dove sorge la \"Statua della Spensieratezza\".\nPonti.\nNella citt\u00e0 sono presenti ben 7 ponti: Il Broker Bridge (che rappresenta il ponte di Brooklyn) e l'Algonquin Bridge (ponte di Manhattan) che collegano rispettivamente Broker ed Algonquin e Algonquin e Dukes. Il Dukes Bay Bridge collega Bohan con Dukes, mentre il Northwood Heights Bridge collega Bohan ad Algonquin. Anche l'East Borough Bridge collega Dukes con Bohan. Alderney \u00e8 collegata solamente con Algonquin, attraverso due ponti: L'Hickey Bridge e il Booth Tunnel (quest'ultimo \u00e8 l'unico ponte sotterraneo del gioco, e rappresenta il Lincoln Tunnel)\nIn alcuni ponti, per passare, \u00e8 necessario pagare 5$ di pedaggio al casello autostradale: questo si trova solamente nel Dukes Bay Bridge e nell'East Borough Bridge.\nPolizia.\nA Liberty City agiscono 2 corpi di polizia, e occasionalmente un terzo.\nIl LCPD (Liberty City Police Department) \u00e8 la polizia classica, che rappresenta la NYPD (New York City Police Department). Interviene quando il giocatore ha una o due stelle di sospetto. Agiscono solamente via terra (e solo con pi\u00f9 stelle di sospetto via mare) e sono armati di pistola e di fucili a pompa. I poliziotti indossano una divisa diversa in ogni distretto. Divise speciali hanno anche gli addetti alla sicurezza dei musei oppure quelli che sono al casello (con una camicia marrone) e gli addetti alla sicurezza dell'aeroporto (con un giubbotto nero con la scritta LCPD gialla). In Alderney indossano una camicia azzurra e pantaloni blu con una riga gialla.\nQuando il giocatore ha tre stelle di sospetto, verr\u00e0 allertato un elicottero, il Police Maverick, che servir\u00e0 solo a pattugliare e segnalare la posizione del giocatore.\nDa quando il giocatore ha quattro stelle di sospetto interviene il N.O.O.S.E., la nuova organizzazione per operazioni di sicurezza e emergenza, le forze speciali di LC che rappresentano la S.W.A.T. Essi agiscono via terra con un veicolo diverso da quello del LCPD e sono armati o di mitraglietta o, pi\u00f9 raramente, di carabina. Gli agenti N.O.O.S.E. hanno anche un giubbotto anti-proiettili. Il N.O.O.S.E. usa anche un elicottero, l'Annihilator che, finch\u00e9 non viene abbattuto, attira molta attenzione sul personaggio.\nDa 4 a 6 stelle di sospetto agisce la FIB, controparte dell'FBI, sono i federali. Non pattugliano le strade di LC, perch\u00e9 vengono chiamati solamente in casi estremi. Aiutano gli altri corpi di polizia via terra, via mare e via aria. I federali indossano un giubbotto anti-proiettili e usano carabina oppure, in certi casi, i fucili di precisione. A differenza dei precedenti episodi l'esercito non \u00e8 presente. Sono a bordo di auto normali, come la Buffalo, ma sono usate come auto di polizia.\nTurismo e Locali.\nRispetto alle altre versioni di \"GTA\", la possibilit\u00e0 di interagire con gli edifici \u00e8 enormemente incrementata, poich\u00e9 molti pi\u00f9 edifici sono esplorabili. Anche alcuni ospedali presenti nel gioco sono esplorabili, ma nessuna stazione di polizia o pompieri \u00e8 visitabile all'interno. Sono per\u00f2 disponibili i garage e i tetti delle caserme, dove \u00e8 possibile reperire i veicoli utilizzati dalle forze dell'ordine. Come negli altri capitoli il Pay 'n' Spray \u00e8 sfruttabile per riparare l'auto o per seminare la polizia, anche se questa volta funzioner\u00e0 solo entrando senza essere visti, cio\u00e8 con le stelle di sospetto scure. Anche l'autolavaggio \u00e8 a disposizione del giocatore. La maggior parte di bar, ristoranti e fast food \u00e8 esplorabile, ed \u00e8 anche possibile acquistare del cibo.\nGang e criminalit\u00e0.\nLiberty City, abitata da quasi 8 milioni di persone, ha un altissimo tasso di criminalit\u00e0 organizzata e di gang tanto da venire definita la peggiore citt\u00e0 d'America dell'universo di Grand Theft Auto per la criminalit\u00e0. Pur non avendo il problema delle gang di strada di Los Santos, a Liberty sono presenti molte associazioni criminali anche pi\u00f9 pericolose. In particolare i quartieri di Broker (soprattutto Hove Beach a causa della mafia Russa) e Bohan (a causa dello spaccio di droga) sono i pi\u00f9 pericolosi. Ad Algonquin invece sono presenti le 5 Famiglie Mafiose del Consiglio \"Cosa Nostra\", gli Ancelotti, i Lupisella, i Gambetti, i Messina e i Pavano, mentre ad Alderney \u00e8 presente la sede principale della gang di motociclisti dei Lost e la mafia italiana dei Pegorino, considerata la meno influente. Per il resto della citt\u00e0 sono presenti diversi altri criminali (tra cui il pericoloso e misterioso Serial Killer) e altre gang di strada, e/o organizzazioni criminali. Di seguito sono riportate le varie bande e i vari criminali in ordine secondo la notoriet\u00e0 che possiedono in citt\u00e0.\nMafia Russa.\nControlla tutto il territorio di Hove Beach e buona parte di Firefly Island. I membri della mafia russa sono estremamente violenti se non si paga il pizzo, e pertanto non \u00e8 consigliabile creare confusione a Hove Beach in loro presenza. La mafia \u00e8 temuta in tutta la citt\u00e0 almeno quanto la Mafia Italiana. I boss di questa mafia \u00e8 Mikhail Faustin. La Mafia Russa \u00e8 molto potente e il boss della mafia dispone molti soldi e del suo uomo migliore Dimitri Rascalov. Esiste, inoltre un'altra Mafia Russa con territorio a Dukes con a capo Kenny Petrovic, anche lui molto pericoloso. Le due mafie Russe entreranno in conflitto a causa di Faustin che riterr\u00e0 il figlio di Kenny Petrovic, Lenny, una spia ed incaricher\u00e0 il suo omicidio. Per mettere pace con Petrovic Dimitri Rascalov incaricher\u00e0 a Niko Bellic l'omicidio di Faustin e prender\u00e0 il suo posto come boss della Mafia Russa di Hove Beach ma per poco. La Mafia Russa svolge attivit\u00e0 criminali di ogni tipo, estorsione, droga, furti, ricettazione, atti di intimidazione, omicidi e sparatorie.\nMafia Russa di Bulgarin.\nSi tratta della Mafia Russa pi\u00f9 potente a Liberty City, anche se non riesce ad imporsi in America, avendo pi\u00f9 contatti in Europa come veniamo a sapere nell'espansione \"The Ballad of Gay Tony\". Il boss \u00e8 il multimilionario Radoslav Bulgarin, arricchitosi con varie attivit\u00e0 malavitose e soprattutto grazie al traffico di clandestini. La Mafia di Bulgarin si occupa di spaccio, prostituzione e del traffico di oggetti di valore in altri paesi. Possiede molti scagnozzi e sicari ed il boss, Bulgarin \u00e8 perci\u00f2 rispettato e temuto sia dai nemici, sia dagli alleati e persino dalla Mafia Russa di Dimitri Rascalov, con il quale fanno affari. Proprio per fare un favore a Bulgarin, Dimitri metter\u00e0 una taglia su Niko Bellic, che con Bulgarin aveva un conto in sospeso. Bulgarin tenter\u00e0 numerose volte di far uccidere Niko Bellic ed anche Luis Lopez dai suoi scagnozzi nel corso sia di GTA IV e sia di The Ballad of Gay Tony, visto che entrambi avevano una faida con lui.\nMafia Italiana \"Cosa Nostra\".\nSono le cinque famiglie mafiose italiane della citt\u00e0: i Gambetti, i Pavano, i Messina, i Lupisella e gli Ancelotti, che insieme formano il cosiddetto \"Consiglio\", Cosa Nostra. Potenti e temute le famiglie Mafiose hanno il loro territorio principale a Little Italy e a West Dyke ad Algonquin. Viene detto che in passato le 5 famiglie controllavano letteralmente la citt\u00e0 con le loro attivit\u00e0 di estorsione, ma che successivamente si sono indebolite a favore della mafia Russa e di gang pi\u00f9 piccole, che stanno crescendo esponenzialmente grazie allo spaccio di droga ed armi. La mafia italiana, tuttavia continua ad essere molto influente e temuta in citt\u00e0 svolgendo attivit\u00e0 malavitose di ogni tipo. Le famiglie pi\u00f9 influenti sembrano essere i Gambetti e i Pavano, mentre gli Ancelotti sono la famiglia pi\u00f9 debole a detta delle news del gioco e di molti personaggi di GTA 4, dove scopriamo anche che gli Ancelotti, essendo i pi\u00f9 deboli, si sono alleati con la Mafia Russa, con le Triadi e con la Mafia Albanese. Gli Ancelotti fanno affari riguardanti droga con la mafia Russa di Bulgarin, con le Triadi fanno affari riguardanti la vendit\u00e0 di alcolici mentre usano i membri della mafia albanese come loro sicari e killer personali. Gli Ancelotti sono inoltre stati presi di mira dalla malavita dei Pegorino che tenta di prendere il loro posto nel Consiglio \"Cosa Nostra\" tentando di metterli contro i loro alleati, la Mafia Albanese, sfruttando il fatto che gli Ancelotti sono la famiglia del Consiglio pi\u00f9 debole e meno influente. I rispettivi boss delle cinque famiglie mafiose sono: Jon Gravelli, padrino dei Gambetti, Mary Valvona leader dei Pavano, Harvey Noto, Don dei Messina, Mark Lupisella, a capo dei Lupisella e Giovanni Ancelotti, boss dell'omonima famiglia.\nThe Lost Brotherhood MC di Alderney e Liberty.\nChiaramente ispirati al reale Motorcycle Club di New York, degli Hells Angels. La confraternit\u00e0 di biker dei Lost, \"I Persi\" in italiano, sono una gang di motociclisti che guida chopper, spesso definiti centauri, e noti per la loro violenza e per la loro guerra con l'altro club di motociclisti della citt\u00e0 gli Angels of Death. Si ritiene sia la gang di biker pi\u00f9 forte della citt\u00e0, e dopo la Mafia Russa e la Mafia Italiana, i Lost sono sicuramente la gang pi\u00f9 forte e temuta di tutta Liberty City. La maggior parte dei Lost sono riconoscibili dalle loro moto con le ruote dai cerchioni di colore rosso. La loro sede principale \u00e8 ad Alderney, dove hanno la loro club house, ma possiedono alcuni territori anche a Dukes e ad Acter. I Lost si occupano principalmente di droga in particolare dello spaccio e della produzione di metanfetamine, ma anche di rapine, furti, corse illegali di moto e violenze di strada. I Lost sono anche molto influenti a Liberty City nel mercato del contrabbando d'armi. Infatti a causa del sempre crescente tasso di criminalit\u00e0 di Liberty City il sindaco Ochoa decise di far chiudere i battenti a tutti i negozi Ammu-Nation, tuttavia ci\u00f2 permise alle gang di iniziare un proficuo contrabbando d'armi in citt\u00e0. In particolare i Lost e la Triade furono quelli a diventare pi\u00f9 influenti in questo campo dato che riuscirono perfino ad aprire dei loro negozi d'armi clandestini a Liberty City. Infatti, i Lost gestiscono il giro delle armi di Broker e Alderney possedendo ben due retrobotteghe in tali zone, dove \u00e8 possibile comprare armi illegalmente. Inoltre l'Honkers, il noto locale di strip tease di Alderney e ritrovo della mafia paga la protezione ad alcuni membri della gang dei Lost che svolgono attivit\u00e0 di vigilanza come buttafuori nel locale. L'appartenenza alla banda dei Lost degli uomini presenti nei negozi di armi e dei buttafuori dell'Honkers \u00e8 notabile dal fatto che sotto il loro giubbotto con su scritto \"Security\" o \"Crew\" tali uomini spesso indossano una maglia con lo stemma dei Lost, inoltre il loro design \u00e8 simile a quello di molti biker membri dell'omonima gang. Ma il motivo che rende i Lost tanto temuti in citt\u00e0 \u00e8 la loro sanguinosa guerra con l'altro Motorcycle Club, di Liberty City, gli Angels of Death. In GTA IV si sentir\u00e0 spesso parlare di loro proprio a causa di tali scorribande con i loro acerrimi rivali. I Lost sono anche riconoscibili dai giubbotti in pelle che portano con impressa un'aquila e la scritta \"THE LOST-MC LIBERTY\". Le loro sigle sono \"TLMC\" (The Lost Motorcycle club). Il presidente dei Lost \u00e8 , da poco uscito di prigione, mentre il vicepresidente del club \u00e8 Johnny Klebitz. Dopo l'incarcerazione di Billy, colpevole di aver violato la libert\u00e0 vigilata che gli era stata concessa, Johnny diverr\u00e0 il nuovo presidente del Motorcycle club. I membri pi\u00f9 importanti del club hanno dei compiti da svolgere, oltre al presidente e al vice, nella gang dei Lost sono noti il tesoriere (), il Road Captain cio\u00e8 l'addetto ai mezzi (), il segretario (), il cerimoniere o sergente addetto alle armi () e l'Enforcer cio\u00e8 quello che si occupa dei rinforzi in caso di necessit\u00e0 (Jason Michaels). Il club motociclistico dei Lost risiede in tutta america visto che hanno un set anche a San Andreas come viene mostrato in GTA V. Il chapter pi\u00f9 importante e pericoloso della gang rimane per\u00f2 quello di Alderney, che per\u00f2 dopo gli eventi di GTA 4 si andr\u00e0 pian piano a sgretolare a causa del tradimento di alcuni dei membri del club motociclistico che porter\u00e0 alla distruzione della loro clubhouse ed anni dopo al trasferimento del chapter dei Lost di Alderney a San Andreas. Le moto preferite dai Lost sono la Zombie B (solitamente nera e con i cerchioni rossi) e la Hexer. Come scopriamo in \"The Lost and Damned\" i Lost sono sotto indagine da parte dell'FIB e dell'antidroga i quali tuttavia non riescono ad avere le prove necessarie a procurarsi un mandato di perquisizione per la loro clubhouse.\nThe Angels of Death MC.\nAltro Motorcycle Club ispirato al reale MC degli Hells Angels. Gli \"Angeli della morte\", in italiano, sono un gruppo di motociclisti di chopper, rivali giurati dei Lost, in quanto rivali nel giro dello spaccio e nella produzione di metanfetamine, e soprattutto a causa dei loro principi razzisti. Infatti gli Angels, a differenza dei Lost, ammettono al loro Motorcycle club solo uomini e donne bianchi rifiutando apertamente le persone di colore e di altre etnie considerate inferiori secondo il principio della razza ariana. Gli \"AOD\" possiedono alcuni territori nella zona portuale di East Hook, a Beechwood City e a Boabo e prediligono il colore rosso/arancione per le loro moto. La loro clubhouse, \u00e8 nascosta, si trova al termine di una strada senza uscita che termina sotto il ponte che collega Algonquin ad Alderney. Come i Lost, gli AOD si occupano principalmente di droga, corse illegali, furti e violenze. Sono noti soprattutto per la loro guerra con i rivali di sempre, i Lost. Anche gli Angels, sono riconoscibili per i giubbotti in pelle, ma con su impresso un teschio e la scritta \"ANGELS OF DEATH MC-LIBERTY\". Le loro sigle sono \"AOD\" (Angels of Death). Possiedono un loro sito web nel quale spiegano i loro principi razziali, senza ammettere di essere razzisti o criminali, definendosi \"onesti biker americani\". Il presidente degli Angels of Death \u00e8 Joe Johnson (lo si pu\u00f2 capire dal loro sito web), ben noto ai Lost. All'inizio di \"The Lost and Damned\" Johnny Klebitz afferma che Billy ha mandato in coma il fratello di Johnson e ha staccato una gamba alla sua ragazza investendoli con la sua moto. Gli AOD sono meno forti dei Lost a Liberty City, ma a sembrano essere un Motorcycle club pi\u00f9 numeroso dei Lost avendo parecchi chapter anche al di fuori Liberty City, in diverse zone d'America nell'universo di GTA (proprio come gli Hells Angels). Nacquero nello stato di San Andreas negli anni '60 come scritto sul loro sito web. Gli Angels of Death si chiamano in questo modo poich\u00e9 la loro moto preferita \u00e8 un chopper che nel gioco si chiama per l'appunto \"Angel\" e che prende molto spunto dalla reale Harley-Davidson FXSTC Softail Custom per il suo design. Come i Lost anche gli AOD sono sottoindagine da parte dell'antidroga. In GTA 5 viene affermati da un membro dei Lost a cui \u00e8 possibile dare un passaggio che il chapter dei Lost presente a Los Santos con l'aiuto dei Lost trasferitesi da Liberty City sono riusciti a sconfiggere e a cacciare gli Angels of Death dallo stato di San Andreas e ad appropriarsi dei loro affari.\nTriade Cinese.\nSono una gang pericolosa e abbastanza influente con quartiere principale a Chinatown e che veste orientale. Si occupano di attivit\u00e0 di contrabbando, soprattutto di eroina, merce contraffatta ed armi. Similmente ai Lost, la Triade gestisce un retrobottega dove \u00e8 possibile acquistare armi illegalmente ad Algonquin. La Triade si divide in pi\u00f9 gruppi, alcuni dei quali fanno affari con altre gang come gli Angles of Death. Il protagonista di \"\", \"Huang Lee\", fa parte della Triade cinese ed \u00e8 il nipote di uno dei maggiori boss della Triade.\nMafia dei Pegorino.\nNoti anche come la Mafia di Alderney, sono una famiglia malavitosa italiana meno influente, con territorio nella cittadina di Alderney. Il boss di questa Mafia \u00e8 Jimmy Pegorino, e i membri pi\u00f9 importanti della mafia sono Phil Bell e Ray Boccino. I Pegorino, sono ritenuti dalle forze dell'ordine una manica di criminali di basso rango tanto da essere definiti pi\u00f9 come dei \"simulatori\" che dei veri mafiosi, in quanto non gestiscono attivit\u00e0 criminose al pari delle altre cinque famiglie mafiose italiane della citt\u00e0, che inoltre, si rifiutano di fare entrare i Pegorino in affari con loro nel consiglio denominato \"Cosa Nostra\". Infatti le altre famiglie deridono Jimmy per l'impreparazione della sua mafia e per i suoi affari inconcludenti, e per questo si rifiutano di farlo entrare nel consiglio. Nonostante ci\u00f2 i Pegorino sono sotto indagine da parte dell'FIB che vuole sgominare completamente la loro organizzazione criminale tentando di incastrare i membri pi\u00f9 importanti della malavita tramite spie, infiltrati e convocando spesso alcuni membri della mafia in commissariato per fornire delle deposizioni. L'FIB e l'IAA (rispettivamente l'FBI e la CIA dell'universo GTA), infatti, sono interessate di pi\u00f9 a sgominare i Pegorino, considerati dei criminali di poco conto, piuttosto che fermare gli affari delle cinque famiglie del consiglio, poich\u00e9 intendono mantenere ben saldo lo Status Quo attuale che vige in citt\u00e0, e per questo forniscono protezione ai membri del consiglio in cambio di alcuni dei loro profitti o di loro collaborazioni in affari riguardanti la sicurezza della citt\u00e0. La Mafia dei Pegorino cesser\u00e0 di esistere alla fine di GTA IV in qualunque finale si scelga a causa della morte del boss Jimmy Pegorino.\nNorth Holland Hustlers.\nSono una gang di strada afroamericana poco influente ma che riesce a guadagnare molto denaro tramite furti e ricettazione, ma soprattutto grazie allo spaccio di droga e alla prostituzione. Sono riconoscibili per l'abbigliamento Hip-Hop e per le bandane che portano. Il loro territorio \u00e8 North Holland, e si occupano principalmente dello spaccio di droga e di Crack. La leadership della gang \u00e8 stata fino agli inizi del 2000 di Dwayne Forge, il fondatore della Gang. Agli inizi del 2000, Dwayne \u00e8 stato arrestato per Crack e ha affidato la gang al suo migliore amico Playboy X. Quando Dwayne esce di prigione nel 2008 rivuole il comando della gang, ma Playboy si rifiuter\u00e0 di farsi da parte. Ci\u00f2 porter\u00e0 ad un litigio tra i due che verr\u00e0 poi risolto dal giocatore che dovr\u00e0 decidere se eliminare Dwayne o Playboy X. Se si uccide Playboy, Dwayne torner\u00e0 leader della gang e chiamandolo si potranno ottenere dei rinforzi da parte dei North Holland Hustlers, nei momenti di difficolt\u00e0. I North Holland Hustlers sono in lotta con le gang dominicane, in quanto rivali nel giro dello spaccio di droga.\nM.O.B..\nI Money Over Bitches, sono un'altra gang di strada afroamericana, nata dopo l'arresto di Dwayne Forge. Altres\u00ec conosciuti come East Holland Hustlers essendo una scissione dei North Holland Hustlers, voluta e capitanata da Jermaine Andrews. Anche loro si occupano di droga, ma principalmente i membri della gang sono dei magnaccia che si occupano di prostituzione come suggerisce il nome della gang. Un altro boss dei East Holland Hustlers \u00e8 Clarence Little. I loro quartieri sono Firefly Project e Acter, ed hanno alcuni quartieri anche ad Algonquin. Vestono anche loro Hip Hop.\nGang giamaicane (Yardies).\nSono una gang con territorio principale a Shottler e con luogo di ritrovo l'Homebrew Caf\u00e9. Noti per il loro stile raggae, si occupano di droga, soprattutto marijuana e cocaina, ed armi. I membri pi\u00f9 importanti della gang sono Little Jacob e Real Badman, sebbene si stia formando un gruppo di Yardies in disaccordo con Badman. Elizabeta Torres, \u00e8 una dei fornitori di tale gang.\nGang dominicane.\nSono delle piccole gang, in lotta con i North Holland Hustlers, nel giro dello spaccio nei sobborghi di Algonquin. Gli Hustlers, sono pi\u00f9 forti di loro, e perci\u00f2 le gang dominicane non riescono ad imporsi come una vera gang, ma sono riusciti comunque a rimanere in vita grazie al supporto della Mafia Italiana dei Pegorino, con la quale hanno diversi debiti rifiutandosi di pagare la tassa da loro in posta per permettere il loro \"riciclaggio di rifiuti\". Hanno un vestiario Hip-Hop. Teddy Benavidez \u00e8 un pezzo grosso di questa gang. Anche Luis Lopez, protagonista dell'espansione \"\" faceva parte di questa gang, e si occupava del giro dello spaccio, ma decise di uscire dalla banda dopo essere stato arrestato per alcuni anni per possesso di droga. I suoi amici Armando ed Henrique fanno ancora parte delle gang dominicane e gestiscono ancora lo spaccio di droga della banda pur tenendo la maggior parte dei soldi guadagnati per loro.\nMafia Albanese.\nRiconoscibili dai giubbotti bianchi dai dettagli neri, rossi o blu. Svolgono alcune attivit\u00e0 di estorsione e furti a Broker vicino Hove Beach, gestiscono inoltre un piccolo giro di prostituzione e pare che vengano utilizzati come intimidatori da altri gruppi criminali. Sono inoltre alleati della famiglia mafiosa degli Ancelotti, che li usano come manovali (trasporto di droga) e li assoldano come killer personali. Durante il gioco, i Pegorino cercheranno di creare attrito tra gli Albanesi e gli Ancelotti per indebolire questi ultimi e prendere il loro posto nel Consiglio \"Cosa Nostra\".\nMafia Irlandese.\nSono la mafia capitanata dalla famiglia McReary ed in particolare da Gerald McReary. Hanno come luogo di ritrovo il Bar chiamato Steinway Beer Garden, dove spesso si ubriacano, infastidendo cameriere e facendo a botte tra loro. Il loro territorio \u00e8 proprio Steinway. La gang si \u00e8 indebolita a causa dei vari dissidi interni, ma si dice che un tempo la Mafia Irlandese fosse potente almeno quanto le 5 famiglie mafiose italiane. Non possiedono un abbigliamento particolare. Si occupano di attivit\u00e0 di estorsione, furto e talvolta spaccio. Attualmente lavorano come ladri e sicari per la Mafia dei Pegorino per riuscire a rimanere in vita essendo troppo deboli per fare affari per conto loro. Malgrado ci\u00f2, il capo della mafia, Gerald talvolta escogita diversi colpi per conto suo servendosi di diversi scagnozzi per effettuare rapine ed attivit\u00e0 di racket, rapimento ed estorsione.\nSpanish Lords.\nSono una gang molto grande ed influente a Liberty City, di nazionalit\u00e0 portoricana. Vestono Hip-Hop e prediligono i colori giallo, blu, marrone e nero. Hanno territorio a South Bohan, Cerveza Heights e a East Holland, ma pure in alcuni quartieri di Alderney. Gestiscono il giro dello spaccio di cocaina ed eroina. Manny Escuela faceva parte di questa gang, e forse \u00e8 stato proprio lui a fondarla anche se attualmente dice di essere uscito dalla gang e di aver deciso di cambiare vita dopo alcuni anni di galera per possesso di eroina. Anche Mallorie Bardas sembra aver fatto parte della gang, ma solo in passato, essendo schedata dalla polizia per possesso di marijuana a fine di spaccio e per aver partecipato a delle corse di macchine illegali. Pure Lyle Rivas faceva parte della gang degli Spanish Lords. Sono alleati agli Angels of Death nel giro dello spaccio di droga\nMafia Coreana.\nSono una gang orientale poco influente, presente ad Alderney, e che si occupa dello spaccio di cocaina in questa citt\u00e0.\nUptown Riders.\nSono una gang nata di recente a Liberty City, in prevalenza afroamericana, che veste in stile Hip-Hop, con la passione per le moto sportive, e non per i chopper come i Lost e gli Angels of Death. Alcuni di loro portano giacche sportive con su le iniziali della loro gang \"UR\". Tali giacche hanno lanciato una moda a Liberty City presso i fanatici dell'Hip-Hop che hanno portato gli Uptown Riders a commercializzare una linea di vestiti con i loro simboli, moda che si espander\u00e0 in tutta america, nell'universo di GTA, creando una marca di vestiario Hip Hop chiamata \"Uptown Riders\" (come scritto su internet nell'espansione \"The Lost And Damned\" e come testimoniato in \"GTA V\", dove uno dei protagonisti, Franklin veste alcuni capi Hip-Hop targati Uptown Riders). Questa gang ascolta musica Hip-Hop e Rap. Non hanno un territorio stabile, girano in moto per tutto il quartiere di Bohan e North Holland e si occupano dello spaccio di droga collaborando con la nota spacciatrice Elizabeta Torres. Questa gang viene presentata ed appare solo nell'espansione di GTA 4: \"The Lost and Damned\". I membri pi\u00f9 importanti degli Uptown Riders, sono Malcom e DeSean. La gang \u00e8 alleata ai Lost MC seppure non condividendo gli stessi gusti per le moto.\nIl Serial Killer.\nSin dall'inizio di \"GTA IV\" e delle espansioni \"The Lost and Damned\" e \"The Ballad of Gay Tony\", si sentir\u00e0 parlare alla radio e si leggeranno sul web notizie del misterioso e pericoloso Serial Killer, che sta seminando il panico a Liberty City uccidendo soprattutto persone che fanno jogging la sera. Questo killer psicopatico uccide le sue vittime nei modi pi\u00f9 brutali: dalla decapitazione, alla rimozione di alcuni arti e persino organi. Ha ucciso in tutto dieci persone a Liberty, a distanza di pochi mesi, senza venire scoperto. Questo serial killer si riveler\u00e0 essere: Eddie Low, un uomo con seri problemi mentali, e che non si sente accettato dalla societ\u00e0 ed uccide proprio per questo motivo. Eddie potr\u00e0 essere incontrato in \"GTA IV\" da Niko Bellic, prima davanti al concessionario \"Eroticar\" di Alderney e poi a Berchem sempre ad Alderney. Durante il primo incontro con Niko dir\u00e0 di essere disposto a pagarlo se lo aiuter\u00e0 a sbarazzarsi del contenuto della sua borsa (che si scoprir\u00e0 essere la testa di una delle sue vittime). Alla fine per\u00f2 non pagher\u00e0 affatto Niko. La seconda volta, Eddie sembrer\u00e0 pi\u00f9 pazzo che mai e tenter\u00e0 di uccidere lo stesso Niko con un pugnale. Dopo essersi difeso Niko uccider\u00e0 Eddie mettendo fine agli omicidi del Serial Killer di Liberty City. Eddie verr\u00e0 infatti identificato come tale dalla polizia poco dopo il suo omicidio, visto il suo sitoweb segreto nel quale si vantava dei suoi crimini.\nNiko Bellic, Johnny Klebitz e Luis Fernando Lopez.\nI tre protagonisti di GTA IV e delle espansioni \"The Lost and Damned\" e \"The Ballad of Gay Tony\", Niko, Johnny e Luis sono criminali molto diversi tra loro essendo, rispettivamente: un killer a pagamento serbo, un temuto biker e un criminale part-time guardia del corpo del proprietario di night Tony Prince. Niko, Johnny e Luis, durante il gioco saranno coinvolti per motivi diversi negli affari malavitosi pi\u00f9 importanti della citt\u00e0 al soldo di varie gang, organizzazioni criminali e persino di agenzie governative e politici corrotti. Talvolta, durante le loro imprese criminali, le loro storie si collegheranno e i tre si ritroveranno a scontrarsi o a collaborare tra loro, come durante il furto e il recupero di alcuni diamanti non registrati dal valore di 2 milioni di dollari bramati praticamente da tutte le associazioni criminali della citt\u00e0 (dalla mafia italiana degli Ancelotti alla mafia Russa di Bulgarin, e persino il club di motociclisti dei Lost MC capitanato dallo stesso Johnny, la malavita dei Pegorino e il proprietario di nightclub Tony Prince cercheranno di appropriarsene). Niko, Johnny e Luis si ritroveranno tutti coinvolti anche durante un affare riguardante una grossa partita di eroina dal valore di diversi milioni di dollari, durante la pi\u00f9 grande rapina in banca svoltasi in citt\u00e0 ad una filiale della Bank of Liberty, e durante il rapimento e il riscatto della figlia del boss degli Ancelotti. Spesso le attivit\u00e0 criminali nelle quali sono coinvolti i tre protagonisti di GTA IV finiranno per venire riportate nei telegiornali della citt\u00e0 e saranno nelle notizie principali del Weazel News per radio o nel web del gioco.\nLiberty City in \"Grand Theft Auto: Chinatown Wars\".\nIn \"\", primo capitolo della serie a sbarcare su Nintendo DS ed ambientato un anno dopo gli eventi di \"Grand Theft Auto IV\", la Liberty City presentata \u00e8 la stessa di \"Grand Theft Auto IV\" e dei suoi titoli. A differenza di essi per\u00f2 la citt\u00e0 ha subito diverse modifiche ed una rimozione pesante, ossia l'eliminazione totale dell'isola di Alderney. In questo titolo sono quindi presenti solo quattro dei cinque territori della Liberty City originale. Le maggiori modifiche si riscontrano per\u00f2 nell'eliminazione di ponti e tunnel interni, aree sopraelevate e una raddrizzata generale alle strade della citt\u00e0, che ha comportato l'eliminazione di alcune aree ed in alcuni punti la modifica dell'isola stessa. Nonostante queste alterazioni, la Rockstar Games ha definito la Liberty City di Chinatown Wars la pi\u00f9 moderna versione di New York da loro mai realizzata."}
{"id": "1125175", "revid": "22356", "url": "https://it.wikipedia.org/wiki?curid=1125175", "title": "Anfisbene", "text": ""}
{"id": "1125176", "revid": "599013", "url": "https://it.wikipedia.org/wiki?curid=1125176", "title": "Cjp", "text": ""}
{"id": "1125178", "revid": "599013", "url": "https://it.wikipedia.org/wiki?curid=1125178", "title": "Cjr", "text": ""}
{"id": "1125180", "revid": "599013", "url": "https://it.wikipedia.org/wiki?curid=1125180", "title": "Cjv", "text": ""}
{"id": "1125182", "revid": "599013", "url": "https://it.wikipedia.org/wiki?curid=1125182", "title": "Cjy", "text": ""}
{"id": "1125184", "revid": "599013", "url": "https://it.wikipedia.org/wiki?curid=1125184", "title": "Cka", "text": ""}
{"id": "1125187", "revid": "599013", "url": "https://it.wikipedia.org/wiki?curid=1125187", "title": "Ckf", "text": ""}
{"id": "1125189", "revid": "599013", "url": "https://it.wikipedia.org/wiki?curid=1125189", "title": "Ckj", "text": ""}
{"id": "1125191", "revid": "599013", "url": "https://it.wikipedia.org/wiki?curid=1125191", "title": "Ckl", "text": ""}
{"id": "1125193", "revid": "599013", "url": "https://it.wikipedia.org/wiki?curid=1125193", "title": "Ckq", "text": ""}
{"id": "1125195", "revid": "599013", "url": "https://it.wikipedia.org/wiki?curid=1125195", "title": "Ckt", "text": ""}
{"id": "1125197", "revid": "599013", "url": "https://it.wikipedia.org/wiki?curid=1125197", "title": "Ckw", "text": ""}
{"id": "1125201", "revid": "599013", "url": "https://it.wikipedia.org/wiki?curid=1125201", "title": "Cpy", "text": ""}
{"id": "1125203", "revid": "729019", "url": "https://it.wikipedia.org/wiki?curid=1125203", "title": "Emilio Dandolo", "text": "Biografia.\nOriginario di una famiglia dalla quale nacquero diverse figure legate alle Guerre di indipendenza italiane, Emilio Dandolo fu uno dei protagonisti delle cinque giornate di Milano (1848) assieme al fratello Enrico, oltre agli amici Luciano Manara ed Emilio Morosini.\nCombatt\u00e9 poi, con i Corpi Volontari Lombardi della Legione Manara, nella campagna del Bresciano e del Trentino, esperienza che poi raccont\u00f2 nello scritto, \"I volontari e i Bersaglieri Lombardi\". L'anno successivo, sempre con il fratello Enrico, partecip\u00f2 alla costituzione della Repubblica Romana (1849) e, con il Battaglione Bersaglieri Lombardi al comando di Luciano Manara, alla sua difesa dai francesi. Fu ferito nella battaglia di Villa Corsini, nella quale mor\u00ec il fratello Enrico. Sopravvissuto alle vicende successive alla caduta della Repubblica Romana, fugg\u00ec in esilio prima a Marsiglia e poi a Lugano. Emilio in questo periodo scrisse alcune opere tra cui \"Viaggio in Egitto, nel Sudan, in Siria ed in Palestina\" e \u201cI volontari e i bersaglieri lombardi\u201d.\nTornato in Italia si adoper\u00f2 senza sosta per preparare la ripresa delle ostilit\u00e0 contro l'Austria. Partecip\u00f2 alla guerra di Crimea, ma poich\u00e9 era cittadino austriaco, fu rimandato a Milano dove fu sottoposto a stretto controllo da parte della polizia.\nMalato gravemente di tisi, mor\u00ec nel 1859 poco prima che la Lombardia venisse liberata. I suoi funerali, a Milano, assunsero spiccate connotazioni antiaustriache. Fu tumulato, su disposizione delle autorit\u00e0 austriache nel tentativo di evitare disordini, nel camposanto di Adro."}
{"id": "1125204", "revid": "599013", "url": "https://it.wikipedia.org/wiki?curid=1125204", "title": "Cqu", "text": ""}
{"id": "1125206", "revid": "1305772", "url": "https://it.wikipedia.org/wiki?curid=1125206", "title": "CSE", "text": ""}
{"id": "1125207", "revid": "247222", "url": "https://it.wikipedia.org/wiki?curid=1125207", "title": "Cse", "text": ""}
{"id": "1125208", "revid": "599013", "url": "https://it.wikipedia.org/wiki?curid=1125208", "title": "Cso", "text": ""}
{"id": "1125210", "revid": "599013", "url": "https://it.wikipedia.org/wiki?curid=1125210", "title": "Csw", "text": ""}
{"id": "1125212", "revid": "599013", "url": "https://it.wikipedia.org/wiki?curid=1125212", "title": "Csz", "text": ""}
{"id": "1125214", "revid": "599013", "url": "https://it.wikipedia.org/wiki?curid=1125214", "title": "Cwd", "text": ""}
{"id": "1125216", "revid": "599013", "url": "https://it.wikipedia.org/wiki?curid=1125216", "title": "Cwe", "text": ""}
{"id": "1125218", "revid": "599013", "url": "https://it.wikipedia.org/wiki?curid=1125218", "title": "Cyo", "text": ""}
{"id": "1125220", "revid": "599013", "url": "https://it.wikipedia.org/wiki?curid=1125220", "title": "Daa", "text": ""}
{"id": "1125222", "revid": "599013", "url": "https://it.wikipedia.org/wiki?curid=1125222", "title": "Dbb", "text": ""}
{"id": "1125224", "revid": "599013", "url": "https://it.wikipedia.org/wiki?curid=1125224", "title": "Dbe", "text": ""}
{"id": "1125226", "revid": "599013", "url": "https://it.wikipedia.org/wiki?curid=1125226", "title": "Dbf", "text": ""}
{"id": "1125228", "revid": "599013", "url": "https://it.wikipedia.org/wiki?curid=1125228", "title": "Dbg", "text": ""}
{"id": "1125231", "revid": "1305772", "url": "https://it.wikipedia.org/wiki?curid=1125231", "title": "DBI (disambigua)", "text": ""}
{"id": "1125232", "revid": "36426", "url": "https://it.wikipedia.org/wiki?curid=1125232", "title": "Dbi", "text": ""}
{"id": "1125233", "revid": "599013", "url": "https://it.wikipedia.org/wiki?curid=1125233", "title": "Dbj", "text": ""}
{"id": "1125235", "revid": "599013", "url": "https://it.wikipedia.org/wiki?curid=1125235", "title": "Dbl", "text": ""}
{"id": "1125238", "revid": "599013", "url": "https://it.wikipedia.org/wiki?curid=1125238", "title": "Dbr", "text": ""}
{"id": "1125240", "revid": "599013", "url": "https://it.wikipedia.org/wiki?curid=1125240", "title": "Dbu", "text": ""}
{"id": "1125242", "revid": "599013", "url": "https://it.wikipedia.org/wiki?curid=1125242", "title": "Ddj", "text": ""}
{"id": "1125244", "revid": "599013", "url": "https://it.wikipedia.org/wiki?curid=1125244", "title": "Ddo", "text": ""}
{"id": "1125246", "revid": "599013", "url": "https://it.wikipedia.org/wiki?curid=1125246", "title": "Ddw", "text": ""}
{"id": "1125248", "revid": "228587", "url": "https://it.wikipedia.org/wiki?curid=1125248", "title": "Dee", "text": ""}
{"id": "1125250", "revid": "1762097", "url": "https://it.wikipedia.org/wiki?curid=1125250", "title": "Def", "text": ""}
{"id": "1125252", "revid": "599013", "url": "https://it.wikipedia.org/wiki?curid=1125252", "title": "Deg", "text": ""}
{"id": "1125254", "revid": "174886", "url": "https://it.wikipedia.org/wiki?curid=1125254", "title": "Film parodistico", "text": ""}
{"id": "1125255", "revid": "599013", "url": "https://it.wikipedia.org/wiki?curid=1125255", "title": "Dek", "text": ""}
{"id": "1125257", "revid": "599013", "url": "https://it.wikipedia.org/wiki?curid=1125257", "title": "Dep", "text": ""}
{"id": "1125259", "revid": "599013", "url": "https://it.wikipedia.org/wiki?curid=1125259", "title": "Deq", "text": ""}
{"id": "1125261", "revid": "599013", "url": "https://it.wikipedia.org/wiki?curid=1125261", "title": "Deu", "text": ""}
{"id": "1125264", "revid": "599013", "url": "https://it.wikipedia.org/wiki?curid=1125264", "title": "Dev", "text": ""}
{"id": "1125266", "revid": "599013", "url": "https://it.wikipedia.org/wiki?curid=1125266", "title": "Dgd", "text": ""}
{"id": "1125268", "revid": "599013", "url": "https://it.wikipedia.org/wiki?curid=1125268", "title": "Dgg", "text": ""}
{"id": "1125270", "revid": "599013", "url": "https://it.wikipedia.org/wiki?curid=1125270", "title": "Dgh", "text": ""}
{"id": "1125272", "revid": "599013", "url": "https://it.wikipedia.org/wiki?curid=1125272", "title": "Dgi", "text": ""}
{"id": "1125274", "revid": "599013", "url": "https://it.wikipedia.org/wiki?curid=1125274", "title": "Dgk", "text": ""}
{"id": "1125278", "revid": "599013", "url": "https://it.wikipedia.org/wiki?curid=1125278", "title": "Dgn", "text": ""}
{"id": "1125280", "revid": "599013", "url": "https://it.wikipedia.org/wiki?curid=1125280", "title": "Dgs", "text": ""}
{"id": "1125282", "revid": "107288693", "url": "https://it.wikipedia.org/wiki?curid=1125282", "title": "Documentazione tecnica", "text": "La documentazione in ambito tecnico consiste in quel complesso di documenti e materiali idonei a fornire supporto e conoscenza in determinati ambiti.\nDocumentazione in ambito informatico.\nSoprattutto in campo informatico, comprende il materiale utile alla comprensione delle caratteristiche e funzionalit\u00e0 di un dato sistema, strumento o procedura. Solitamente diffusa in formato elettronico o cartaceo si suddivide in diverse categorie: guide, manuali, \"howto\", \"FAQ\", ecc. Ognuna di esse ha scopi e caratteristiche diverse, variando ad esempio la specificit\u00e0 dell'argomento, la sua strutturazione nonch\u00e9 il livello di approfondimento. Ad esempio gli \"HowTo\" sono specificatamente indirizzati alla risoluzione di un preciso problema, mentre le guide sono solitamente di pi\u00f9 ampio respiro.\nLa documentazione ha assunto sempre pi\u00f9 un'importanza rilevante nel mondo informatico, sviluppando la necessit\u00e0 di nuove figure professionali capaci di fornire la giusta unione di conoscenze approfondite dell'argomento descritto ed adeguate capacit\u00e0 espressive. Sebbene spesso la documentazione sia scritta dallo stesso sviluppatore o progettista del sistema, si sta incrementando il numero di \"documentatori\", professionisti dediti esclusivamente alla documentazione di sistemi.\nOltre alla documentazione rivolta agli utenti esistono documentazioni di tipo pi\u00f9 tecnico, indirizzate specificatamente agli sviluppatori di software. Esse possono descrivere ad esempio le API, le Strutture dati e gli algoritmi di un dato componente. Costituiscono documentazione anche i commenti inseriti direttamente nel codice sorgente dai programmatori. A tale riguardo sono stati sviluppati software capaci di estrarli e generare automaticamente documentazione ben strutturata ed esportabile in vari formati."}
{"id": "1125283", "revid": "599013", "url": "https://it.wikipedia.org/wiki?curid=1125283", "title": "Dgx", "text": ""}
{"id": "1125285", "revid": "599013", "url": "https://it.wikipedia.org/wiki?curid=1125285", "title": "Dgz", "text": ""}
{"id": "1125287", "revid": "1305772", "url": "https://it.wikipedia.org/wiki?curid=1125287", "title": "DHG", "text": ""}
{"id": "1125288", "revid": "834", "url": "https://it.wikipedia.org/wiki?curid=1125288", "title": "Dhg", "text": ""}
{"id": "1125289", "revid": "599013", "url": "https://it.wikipedia.org/wiki?curid=1125289", "title": "Dho", "text": ""}
{"id": "1125290", "revid": "117333017", "url": "https://it.wikipedia.org/wiki?curid=1125290", "title": "La stagione dei delitti", "text": "La stagione dei delitti \u00e8 una serie televisiva in due stagioni andata in onda su Rai 2.\nTrama.\nEva Renzi \u00e8 una giovane commissario capo appena trasferita alla Questura di Torino, citt\u00e0 dove \u00e8 nata e vissuta fino alla laurea, dall'Unit\u00e0 per l'Analisi del Crimine Violento di Roma. Anita Sciortino \u00e8 il suo nuovo capo, il vice questore aggiunto, e dirige la Sezione Omicidi, dove Eva viene inserita. Sullo sfondo un serial killer che segue Eva fin dalla sua esperienza romana. Un \u201cmostro\u201d dall'identit\u00e0 sconosciuta, alla cui esistenza solo Eva sembra credere.\nEpisodi.\nSono state prodotte due stagioni, per un totale di 10 episodi. La prima stagione \u00e8 andata in onda dal 31 agosto al 10 settembre 2004, la seconda dal 16 marzo al 27 aprile 2007."}
{"id": "1125292", "revid": "599013", "url": "https://it.wikipedia.org/wiki?curid=1125292", "title": "Dhs", "text": ""}
{"id": "1125294", "revid": "599013", "url": "https://it.wikipedia.org/wiki?curid=1125294", "title": "Dhu", "text": ""}
{"id": "1125296", "revid": "599013", "url": "https://it.wikipedia.org/wiki?curid=1125296", "title": "Dhv", "text": ""}
{"id": "1125299", "revid": "599013", "url": "https://it.wikipedia.org/wiki?curid=1125299", "title": "Dhw", "text": ""}
{"id": "1125301", "revid": "599013", "url": "https://it.wikipedia.org/wiki?curid=1125301", "title": "Dic", "text": ""}
{"id": "1125303", "revid": "729019", "url": "https://it.wikipedia.org/wiki?curid=1125303", "title": "Superstrada H6", "text": "La superstrada H6 (hitra cesta H6 in Sloveno) \u00e8 una superstrada slovena che collega Capodistria con Isola.\nPercorso.\nLa strada ha inizio a Capodistria come soluzione di continuit\u00e0 dalla superstrada H5 in localit\u00e0 San Canziano (\"\u0160kocjan\"), il primo tratto sale fino a Valleggia (\"Jagodje\") (frazione di Isola). In futuro verr\u00e0 realizzato anche il tratto fino a Santa Lucia di Portorose.\nCome tutte le autostrade e superstrade slovene, per il transito \u00e8 necessario il pedaggio tramite vignetta da applicare sul parabrezza da San Canziano fino allo svincolo di Semedella, prima della galleria del Monte San Marco. Da Semedella a Valleggia (e viceversa) invece non \u00e8 necessaria la vignetta poich\u00e9 la strada funge da tangenziale per l'abitato di Isola."}
{"id": "1125304", "revid": "599013", "url": "https://it.wikipedia.org/wiki?curid=1125304", "title": "Did", "text": ""}
{"id": "1125306", "revid": "599013", "url": "https://it.wikipedia.org/wiki?curid=1125306", "title": "Dif", "text": ""}
{"id": "1125308", "revid": "599013", "url": "https://it.wikipedia.org/wiki?curid=1125308", "title": "Dih", "text": ""}
{"id": "1125310", "revid": "599013", "url": "https://it.wikipedia.org/wiki?curid=1125310", "title": "Dit", "text": ""}
{"id": "1125312", "revid": "599013", "url": "https://it.wikipedia.org/wiki?curid=1125312", "title": "Diw", "text": ""}
{"id": "1125314", "revid": "599013", "url": "https://it.wikipedia.org/wiki?curid=1125314", "title": "Dix", "text": ""}
{"id": "1125316", "revid": "599013", "url": "https://it.wikipedia.org/wiki?curid=1125316", "title": "Diz", "text": ""}
{"id": "1125318", "revid": "599013", "url": "https://it.wikipedia.org/wiki?curid=1125318", "title": "Djc", "text": ""}
{"id": "1125320", "revid": "599013", "url": "https://it.wikipedia.org/wiki?curid=1125320", "title": "Djd", "text": ""}
{"id": "1125323", "revid": "610351", "url": "https://it.wikipedia.org/wiki?curid=1125323", "title": "Dji", "text": ""}
{"id": "1125325", "revid": "33689", "url": "https://it.wikipedia.org/wiki?curid=1125325", "title": "Cane a sei zampe", "text": "Il cane a sei zampe \u00e8 il marchio dell'Eni, da sempre associato al logo della compagnia e al logo di ciascuna azienda del gruppo, come l'Agip.\nL'autore del celebre marchio, creato nel 1952 in occasione di un apposito concorso e a lungo attribuito al grafico milanese Giuseppe Guzzi che in realt\u00e0 ne fu solo il rifinitore (oltrech\u00e9 il presentatore al concorso), \u00e8 Luigi Broggini; la paternit\u00e0 dell'opera fu definitivamente svelata dal figlio dopo la morte dell'artista avvenuta nel 1983.\nSecondo l'interpretazione ufficiale della societ\u00e0, le sei zampe del cane simboleggiano le quattro ruote dell'automobile e le due gambe del guidatore.\nStoria.\nCreazione del logo.\nAll'inizio degli anni cinquanta l'Agip immise sul mercato una benzina interamente lavorata in Italia, dalla materia prima (un piccolo giacimento di petrolio di Cortemaggiore, in provincia di Piacenza, scoperto nel 1949) fino alla benzina raffinata.\nEnrico Mattei, presidente dell'Agip dal 1945, volle che ad ogni nuovo prodotto fosse associata un'immagine pubblicitaria che lo rendesse riconoscibile. Rifond\u00f2 l'ufficio pubblicit\u00e0 e lanci\u00f2 il nuovo prodotto con una campagna pubblicitaria in stile moderno, articolata su tre lati:\nFino ad allora, n\u00e9 l'Agip n\u00e9 i singoli prodotti avevano ancora avuto un loro marchio. Mattei allora decise di indire un concorso per l'immagine pubblicitaria dei due prodotti di punta della compagnia (Supercortemaggiore e AgipGas). Il concorso ebbe come oggetto la creazione di:\nFurono stanziati 10 milioni di lire come premio per i vincitori. Enrico Mattei incaric\u00f2 il famoso architetto Gi\u00f2 Ponti di guidare la commissione esaminatrice (della quale facevano parte figure di primo piano dell'arte e del design italiani, come Mario Sironi, Mino Maccari, Antonio Baldini e Silvio Negro). Ponti fece pubblicare il bando in aprile sulla sua rivista, \"Domus\".\nLa commissione si riun\u00ec nei giorni 8, 9 e 10 settembre 1952 senza l'architetto Gi\u00f2 Ponti perch\u00e9 trattenuto oltre il previsto in America del Sud. Tutti i disegni vincitori dei quattro concorsi sono consultabili sulla rivista \"Domus\" numero 275 del novembre 1952. Tra i disegni proposti prevalsero nettamente le fiamme, di ogni tipo e dimensione. Per il cartellone, invece, Giuseppe Guzzi present\u00f2 il disegno di un drago-cane nero a sei zampe che sputava una grossa fiamma rossa (in realt\u00e0 opera dello scultore varesino Luigi Broggini).\nA settembre furono scelti i vincitori, che furono:\nSecondo una diffusa leggenda mai confermata, il drago-cane di Broggini-Guzzi era originariamente rivolto in avanti, ed emetteva la fiamma nella medesima direzione. Per rendere l'immagine meno aggressiva, la posizione della testa, e di conseguenza la fiammata, sarebbe successivamente stata corretta all'indietro.\nIl cane a sei zampe nasce nel 1953 e subito divenne il marchio dell'Eni, nata nello stesso anno. Come autore del bozzetto figura il designer Giuseppe Guzzi. Broggini non ammette mai la paternit\u00e0 dell'opera, che gli viene attribuita dopo la sua morte (avvenuta nel 1983) in base alle testimonianze del figlio.\nSia il cane che il gatto appaiono come esseri mostruosi, tipici di divinit\u00e0 o figure mitologiche ctonie (come Cerbero o la Chimera), come del resto \u00e8 nella natura di una compagnia legata allo sfruttamento del sottosuolo. Si confronti a questo proposito anche il serpente-drago dalla lingua di fuoco disegnato nello stesso periodo da Federico Seneca per il lubrificante Energol della BP e commercializzato in Italia dall'Agip. Un'altra teoria vede il cane a sei zampe ispirato al fantastico drago Tarantasio, personaggio d'una leggenda lodigiana: quando fu scoperto il metano in quelle zone, infatti, si immagin\u00f2 che l'animale, un tempo guardiano delle paludi e poi scomparso sotto terra dopo la loro bonifica, fosse riapparso in forma di gas.\nGli aggiornamenti.\nVenne contattata l'agenzia Unimark International per dar vita al primo rinnovamento del \"cane a sei zampe\", adottato nel 1972. A Bob Noorda venne affidato l'incarico di creare un progetto di comunicazione comune che valesse anche per la rete di distributori Agip, insieme alla realizzazione di una nuova identit\u00e0 societaria dalla immediata riconoscibilit\u00e0, in grado di unificare l'immagine coordinata del gruppo Eni. Il marchio rielaborato vede il famoso cane a sei zampe inscritto in una palina, un quadrato giallo dagli angoli smussati. Bob Noorda fece piccoli interventi sul cane disegnato da Broggini, con l'obiettivo di renderlo pi\u00f9 familiare e moderno: il corpo del cane venne perci\u00f2 lievemente accorciato, ne venne modificata l'inclinazione, le creste diventarono meno marcate e l'occhio divent\u00f2 tondo e pi\u00f9 piccolo. L'agenzia Unimark si occup\u00f2 anche di creare una nuova letterizzazione aziendale per Eni, personalizzando un carattere classico, lo Standard Bold, inserendo in ogni lettera un sottile filetto bianco al centro, simbolo di una strada a due corsie divise dallo spartitraffico.\nIl logo del gruppo viene aggiornato nuovamente il 1\u00ba febbraio 1998, in seguito alla trasformazione dell'Ente nazionale idrocarburi in Societ\u00e0 per azioni. Ad occuparsi di questo rifacimento \u00e8 ancora Bob Noorda. Il cane a sei zampe appare in un riquadro giallo con la scritta Eni; entrambi gli elementi vengono un sottile filetto rosso orizzontale.\nNel 2008 il gruppo Eni decide nuovamente di intervenire sulla sua immagine e a fine novembre dello stesso anno lancia un nuovo marchio completamente rinnovato, realizzato questa volta dall'agenzia Inarea di Antonio Romano. Il nome Eni viene adottato per tutte le societ\u00e0, dalle pompe di benzina al gas e all'elettricit\u00e0, dai campi di produzione alla Borsa ed il cane a sei zampe risulta essere l'unico vero elemento unificante. Con il nuovo marchio il cane esce dal quadrato, si muove, mentre la scritta \"eni\" appare tagliata in basso e tutta minuscola, per simboleggiare il rapporto di vicinanza tra l'azienda e i soggetti interessati (\"stakeholder\")."}
{"id": "1125326", "revid": "599013", "url": "https://it.wikipedia.org/wiki?curid=1125326", "title": "Djk", "text": ""}
{"id": "1125328", "revid": "599013", "url": "https://it.wikipedia.org/wiki?curid=1125328", "title": "Djl", "text": ""}
{"id": "1125330", "revid": "2208928", "url": "https://it.wikipedia.org/wiki?curid=1125330", "title": "Michael Cretu", "text": "Biografia.\nStudia pianoforte fin da giovane, presso la capitale Bucarest, per trasferirsi precocemente a Parigi nel 1968. Continua poi gli studi di musica a Francoforte sul Meno, in Germania, dove si trasferisce stabilmente dal 1975 circa e dove, tre anni dopo, si laurea al Conservatorio e comincia a collaborare con dei maestri della musica dance, uno per tutti Frank Farian, il cofondatore dei Milli Vanilli e dei Boney M. (gli autori del celebre brano \"Daddy Cool\").\nNel 1978 inizia a far parlare di s\u00e9 come cantante solista, viene pubblicato l'album \"Moon, Light &amp; Flowers\". Da questo album \u00e8 tratto il singolo \"Wild River\" pubblicato anche in Italia dall'etichetta Polydor.\nNel 1983 inizia la lunga collaborazione con l'etichetta Virgin ed esce con un secondo album in lingua tedesca \"Legion\u00e4re\", realizzato anche in versione inglese (\"Legionnaires)\" co-prodotto con Armand Volker.\nIn questo stesso periodo, durante le sessioni in studio con la band Arabesque conosce la cantante Sandra, per combinazione nata il suo stesso giorno e mese. Tra i due nasce un feeling sia sentimentale sia professionale. Cretu realizza tutte le produzioni musicali della cantante pop, successo che arriver\u00e0 con la hit del 1985 \"Maria Magdalena\" alla quale ne seguiranno tante altre fino al 2002.\nIl 1985 \u00e8 l'anno della sua consacrazione europea, in principio con la band Moti Special dove Cretu figura come vocalist, produttore e tastierista. La band realizza l'album \"Motivation\", trascinato dai singoli \"Cold Days, Hot Nights\", \"Don't Be So Shy\" e \"Stop! Girls Go Crazy\".\nA seguire nello stesso anno il successo conseguito con il brano eurodance \"Samurai\", contenuto nel suo terzo album, in edizione tedesca \"Die Chinesische Mauer\" (dedicato alla Muraglia Cinese) e \"The Invisible Man\" nella versione inglese.\nNel 1986 realizza il singolo \"Gambit\" che per\u00f2 non trover\u00e0 alcuno spazio in un nuovo album. Verr\u00e0 riproposto come inedito della riedizione in vinile e cassetta dell'album \"The Invisible Man\" destinata al solo mercato tedesco.\nNel 1987 con l'amico cantante e bassista Tissy Thiers (della band Moti Special) realizza il singolo \"School's Out\" cover di Alice Cooper. Nonostante la copertina del singolo riporta l'indicazione che \u00e8 tratto dal prossimo album \"Introducing\", in quell'anno non ci sar\u00e0 nessuna nuova uscita discografica.\nNello stesso anno va citata la coproduzione con Mike Oldfield nel singolo \"The Time Has Come\", tratto dall'album \"Islands\" dello stesso Oldfield. Non \u00e8 l'unica collaborazione: tra la fine degli Anni 70, buona parte degli 80 e negli anni a seguire, Cretu ha collaborato con una infinit\u00e0 di artisti.\nNello stesso anno il duo Cretu &amp; Thiers realizza l'album \"Belle Epoque\", trainato dal singolo \"When Love Is The Missing Word\". Per diversi anni l'album \u00e8 stato indicato nei cataloghi della casa discografica tedesca con il nominativo \"No More Trouble\".\nNel 1990 nasce l'idea del progetto Enigma, dove Sandra figurer\u00e0 come vocalist fino al 2003. L'intento era nascondersi dietro lo pseudonimo e lasciare che la musica fosse l'unico interesse principale. Questo segreto non rester\u00e0 celato per moltissimo tempo. Cretu nell'album si mimetizza dietro lo pseudonimo Curly M.C., dove \"Curly\" sta per \"riccio\" in inglese, per via dei suoi capelli riccioluti. (e in rumeno significa \"riccio\", \" dai capelli ricci\") \"M.C.\" le iniziali, ovviamente, del nome e cognome.\nIl primo album s'intitola \"MCMXC a.D.\" (1990 Anno Domini, ossia 1990 d.C. l'anno della pubblicazione). L'idea base era quella di unire gli antichi canti gregoriani al suono delle moderne tastiere elettroniche, facendo nascere uno stile, all'epoca considerato tipicamente new-age. Il singolo d'esordio \"Sadeness (Part 1)\" \u00e8 stato numero uno in 17 paesi e ha consentito all'album d'esordio di diventare un best seller. In America rester\u00e0 nella Top 100 degli album pi\u00f9 venduti per ben 5 anni.\nNel 1992 Cretu realizza un nuovo progetto duo: \"Cretu + Cornelius\". Insieme all'amico chitarrista Peter Cornelius realizzano un album in lingua tedesca con l'unione dei loro cognomi, esce nel solo mercato tedesco su etichetta Eastwest.\nLa consacrazione del progetto Enigma arriva con un altro grande singolo \"Return To innocence\" (1994), il cui video diretto da Julien Temple ottenne una nomination agli MTV Videomusic Award.\nIl progetto Enigma andr\u00e0 avanti negli anni:\n- Nel 1996 il terzo album \"Le roi est mort, vive le roi!\"\n- Nel 2000 il quarto album \"The Screen Behind the Mirror\" dove Cretu aprir\u00e0 le porte per la prima volta a dei cantanti esterni. La sua scelta ricade su Ruth-Ann Boyle, cantante degli Olive che nel 1997 ottennero un successo strepitoso con la hit You're Not Alone ed infine il cantante giamaicano Andru Donalds.\n- 2003, arriva il quinto lavoro \"Voyageur\" dove continuano a figurare come cantanti ospiti Ruth-Ann e Andru Donalds.\n- Nel 2006 \"A posteriori\"\n- Nel 2008 il settimo album \"Seven Lives Many Faces\" che vedr\u00e0 alternarsi come ospiti vocali Andru Donalds e la cantante Margarita Roig, nota cantante folkloristica dell'isola di Ibiza dove Cretu ha realizzato tutte le produzioni di Enigma fino a questo album.\nSeguir\u00e0 un periodo di silenzio, durato ben sei anni. Nel frattempo l'etichetta EMI (detentrice dei diritti di Enigma con la Virgin) viene ceduta al gruppo Universal Music.\nNel 2016 Michael Cretu riprende con l'ottavo album di Enigma \"The Fall of a Rebel Angel\", con nuovi cantanti ospiti. Il primo \u00e8 Mark Josher (noto con il nome artistico Martchelo), un cantante brasiliano. Prescelto da Cretu in una competizione su Internet dedicata a Enigma, dove poi i fan vincitori hanno cantato in un brano inedito, \"MMX The Social Song\", distribuito nella piattaforma SoundCloud. Secondo ospite, la cantante indonesiana Anggun. Infine la band inglese Aquilo.\nVita privata.\nIl 7 gennaio 1988 Sandra e Cretu sono convolati a nozze; divorzieranno circa vent'anni dopo nel 2007. Hanno due figli, i gemelli Nikita e Sebastian."}
{"id": "1125331", "revid": "205250", "url": "https://it.wikipedia.org/wiki?curid=1125331", "title": "Fernanda Gattinoni", "text": "Biografia.\nNata in provincia di Varese, si trasfer\u00ec negli anni venti a Londra, per perfezionare i suoi interessi verso il disegno di abiti sartoriali. Sul finire del decennio, l'attrice statunitense Ina Claire la invit\u00f2 a presentare la sua collezione di moda. Durante il soggiorno parigino conobbe Coco Chanel, che la convinse a collaborare con il suo atelier.\nNel 1930 rientr\u00f2 in Italia, dove inizi\u00f2 la sua collaborazione con la \"Sartoria Ventura\" con sede a Milano, della quale divenne la direttrice stilistica.\nTrascorso il periodo del secondo conflitto mondiale nel capoluogo lombardo, si trasfer\u00ec nel dopoguerra a Roma, dove fond\u00f2 la casa di moda omonima. Nel 1946 apre il suo primo atelier di Alta Moda in via Marche 72, per poi trasferirsi nel 1965 in via Toscana, sede attuale della maison. La vicinanza con l'ambasciata americana fa s\u00ec che tra le sue clienti abituali ci sia la prima donna a ricoprire la carica di ambasciatore degli Stati Uniti d'America, Claire Boothe Luce.\nNell'ambiente cinematografico della capitale, Fernanda Gattinoni collabor\u00f2 con alcuni dei grandi registi dell'epoca, vestendo attrici quali Audrey Hepburn, Anna Magnani, Ava Gardner, Ingrid Bergman. Nel 1956 realizza i costumi disegnati da Maria de Matteis per la pellicola \"Guerra e Pace\" di King Vidor. Vittorio Gallo realizza per la Astra Cinematografica il docufilm \"Sete e Velluti\" sulla moda italiana degli anni '50 colta negli ateliers romani delle case di moda Ferdinandi, Gattinoni e Garnett.\nMargaret d'Inghilterra, nel 1961, fece scandalo indossando abiti Gattinoni a Buckingham Palace: l'etichetta di corte negava infatti alle Altezze Reali di indossare abiti creati da stilisti stranieri. \nAlla met\u00e0 degli anni Cinquanta lancia una linea di pr\u00eat-\u00e0-porter, Gattinoni Sport, e a partire dagli anni Settanta viene affiancata dal figlio Raniero.\nNel 2014 il Comune di Roma le ha intitolato un giardino della capitale. \nArchivio.\nL'archivio della Gattinoni Due \u00e8 stato dichiarato dalla Soprintendenza archivistica del Lazio \"di interesse storico particolarmente importante\" nel 2009. Comprende documentazione prodotta dagli anni Trenta fino ai giorni nostri, ed \u00e8 composto da disegni, abiti, accessori, ricami e lavorazioni sartoriali, rassegne stampa e fotografie."}
{"id": "1125332", "revid": "599013", "url": "https://it.wikipedia.org/wiki?curid=1125332", "title": "Chris Bangle", "text": "Biografia.\nChris Bangle nasce in una cittadina statunitense dell'Ohio di nome Ravenna nell'autunno del 1956. Frequenta l'Universit\u00e0 del Wisconsin e prosegue gli studi all\"'Art Center College of Design\" di Pasadena, (California). Entra nel settore delle automobili nel 1981 (quando viene assunto dalla Opel), per poi affermarsi a livello internazionale in Fiat ed Alfa Romeo e raggiungere la completa maturit\u00e0 lavorativa in BMW. Lascia il settore automobili nel 2009.\nCarriera.\nIl settore automobili: il Gruppo Fiat.\nHa lavorato nel 1981 come designer alla Opel realizzando gli interni della concept car Opel Junior che furono premiati per originalit\u00e0 al salone dell'automobile di Francoforte. La sua piena maturazione avviene al Centro Stile Fiat sotto la guida di Ermanno Cressoni fino a diventare, nel 1985, capo designer esterni e, successivamente, responsabile del centro stile. Durante la sua attivit\u00e0 nel gruppo torinese ha concepito modelli come la Fiat Coup\u00e9 e l'Alfa Romeo 145.\nIl passaggio alla BMW.\nDal 1992 ha lavorato in BMW dove \u00e8 diventato il capo designer. Proprio per i modelli realizzati per la casa tedesca \u00e8 stato molto discusso per aver stravolto lo stile della casa. Per questo fu organizzata da alcuni sostenitori del vecchio stile una petizione on-line per farlo licenziare.\nQuesta pesante critica \u00e8 nata soprattutto per due modelli: la BMW Serie 7 e la Serie 5. Comunque il mercato \u00e8 sembrato dare ragione al designer poich\u00e9 la BMW ha registrato negli ultimi anni un notevole incremento di vendite. Con la Serie 3, a differenza dei modelli prima citati, Bangle ha usato una mano pi\u00f9 leggera poich\u00e9 la linea non risulta stravolta da quella iniziale del 1998. Altri lavori di Bangle sono stati: BMW Serie 1, BMW Serie 6, BMW Z4, BMW X3, BMW X5, BMW X6.\nIl 3 febbraio 2009 \u00e8 stata comunicata la notizia del suo abbandono alla direzione del centro stile BMW, per passare ad attivit\u00e0 non direttamente correlate con il mondo dell'automobile.\nAttivit\u00e0 indipendente.\nIn seguito si \u00e8 trasferito in Italia, a Clavesana nelle Langhe, per dirigere la \"Chris Bangle Associates Srl\", operando nel campo del design, del management del design e delle strategie aziendali. A Clavesana ha costruito la prima \"big bench\" (panchina gigante) italiana, di colore rosso, alta due metri e larga quattro. "}
{"id": "1125333", "revid": "1318658", "url": "https://it.wikipedia.org/wiki?curid=1125333", "title": "Frederick Catherwood", "text": "Biografia.\nNacque in Inghilterra, nel 1799, in una famiglia benestante che gli permise una formazione accademica: studi\u00f2 architettura e pittura presso la Royal Academy e architettura e scultura classica in Italia, Sicilia e Grecia, dove ebbe l'opportunit\u00e0 di visitare le rovine di Taormina, Messina, Siracusa, Atene, e molti altri siti classici. Nel 1815, a sedici anni ottenne il suo certificato di \"perfetto grammatico, buon oratore e poeta, ben educato in latino, greco ed ebraico\". \nTerminati gli studi part\u00ec per l\u2019Oriente verso: Egitto, Arabia e Terra Santa. Nel 1823 gli fu assegnato il compito di consulente per il restauro della moschea di Il Cairo, e alla fine degli anni '30, lavor\u00f2 nuovamente come architetto in uno studio legale negli Stati Uniti.\nAllora, mentre si trovava a New York e stava allestendo una mostra dei suoi primi lavori, che incontr\u00f2 John l. Stephens, il quale gli sugger\u00ec un viaggio nell'area dello Yucatan e dell'America Centrale per esplorare i resti archeologici delle civilt\u00e0 che insediate in quell'area nel 1839. Stephens, noto per i suoi libri di viaggio, ma per la prima volta decise di vedere di persona i resti delle civilt\u00e0 perdute nelle giungle dello Yucatan. Il progetto voleva essere che, mentre Stephens scriveva delle antiche citt\u00e0 di cui stavano trovando i resti, Catherwood li avrebbe disegnati. Quest'ultimo ormai era gi\u00e0 un fumettista maturo e compiuto, che ritrasse nelle sue opere, monumenti e iscrizioni con grande fedelt\u00e0 e cura dei minimi dettagli. In questo modo, entrambi i personaggi formarono una squadra che nel 1841 port\u00f2 all\u2019uscita di un primo libro intitolato \u201c\"Incidents of travel in central america, Chiapas, and Yucatan - scholar's choice edition\"\u201d,pubblicato in due volumi. I dati rilevati dai siti archeologici di Cop\u00e1n, Quirigu\u00e1, Palenque e Uxmal. Durante il periodo di esplorazione in questi ultimi posti, Catherwood contrasse la malaria e a Uxmal ebbe un collasso che lo costrinse a tornare a New York prima del previsto. Tuttavia, appena guarito, i due intrapresero un nuovo viaggio nel 1842, che li port\u00f2 a lavorare questa volta a Chich\u00e9n Itz\u00e1, Cozumel, Tulum e Izamal. Laborarono sette mesi disegnando i monumenti della cultura Maya in condizioni anche molto avverse, Catherwood si ammal\u00f2 gravemente un\u2019altra volta, e cos\u00ec gli esploratori furono costretti ritornare a New York e pubblicarono il secondo libro \u201c\"Views of ancient monuments in central america, chiapas and yucatan\"\u201d, che conteneva 85 fogli disegnati da Catherwood e che divenne un libro di punta nel 1843.\nL'analisi tecnica di Catehrwood sull'architettura maya \u00e8 importante, riteneva che il murale Maya fosse addirittura superiore a quello romano di Pompei ed Ercolano.\nMor\u00ec durante una traversata sull'Oceano Atlantico ed in presenza di scarsa visibilit\u00e0. Lasciata Liverpool per raggiungere New York, la SS Artic si scontr\u00f2 con il piroscafo francese \"Vesta\" ed affond\u00f2; l'incidente comport\u00f2 ulteriori perdite e stranamente il nome di Catherwood per alcune settimane non comparve in alcuna lista."}
{"id": "1125339", "revid": "599013", "url": "https://it.wikipedia.org/wiki?curid=1125339", "title": "Vratislav Gre\u0161ko", "text": "Carriera.\nGiocatore.\nClub.\nDopo i primi anni di carriera in patria con il Dukla Bansk\u00e1 Bystrica e l', Gre\u0161ko pass\u00f2 al nella stagione 1999-2000.\nA ottobre 2000 fu acquistato per 14 miliardi di lire dall', da tempo alla ricerca di un terzino sinistro, con un contratto quinquennale.\nGre\u0161ko gioc\u00f2 tuttavia solo due stagioni a Milano con prestazioni altalenanti; fu considerato il maggiore responsabile della sconfitta contro la nell'ultima giornata del campionato 2001-02 disputatasi il 5 maggio 2002 a Roma, per avere permesso all'attaccante laziale Karel Poborsk\u00fd, a causa di un suo retropassaggio errato al portiere Toldo, di realizzare il goal del temporaneo 2-2 (la partita termin\u00f2 4-2 per la squadra romana) e, per effetto di tale sconfitta, di aver lasciato via libera alla vittoria del ventiseiesimo scudetto della , nel frattempo vittoriosa 2-0 a Udine.\nIn quella stessa sessione di calciomercato fu ceduto al in cui rimase sei mesi con cinque incontri, ragion per cui a gennaio 2003 fu girato in prestito in Inghilterra al che nella stagione successiva lo rilev\u00f2 a titolo definitivo.\nA dicembre 2004 sub\u00ec un infortunio ai legamenti del crociato a causa del quale fu indisponibile per il resto della stagione.\nDopo altre 3 sporadiche partite con il Blackburn nella stagione successiva e la scadenza del contratto con il club inglese, nell'estate del 2006 fu ingaggiato dal con cui vinse la Coppa di Germania; nel 2007-08 fu ancora al , in cui rimase fino al 2009 a fine contratto.\nTornato in patria, dopo due anni di inattivit\u00e0 si impegn\u00f2 con il appena promosso in 1. Liga, la seconda divisione nazionale; quello fu il suo ultimo club, perch\u00e9 dopo quattro stagioni, in cui giunse anche una promozione in prima divisione nel 2014, si ritir\u00f2 a giugno 2015 per dedicarsi all'organizzazione teatrale, attivit\u00e0 che aveva iniziato a intraprendere nel corso degli ultimi anni di carriera in Slovacchia: \u00e8 infatti proprietario e gestore di un teatro nella citt\u00e0 dove \u00e8 cresciuto, Bansk\u00e1 Bystrica.\nNazionale.\nVratislav Gre\u0161ko vanta 34 presenze per la con due goal, il primo dei quali marcato il 14 maggio 2002, all'epoca della militanza nell', in un'amichevole a Bratislava contro l' e l'ultimo due anni pi\u00f9 tardi, il 18 agosto 2004 contro il nel gruppo 3 di qualificazioni europee al mondiale di calcio 2006.\nL'esordio internazionale di Gre\u0161ko fu a Bratislava l'11 ottobre 2000 contro la in un incontro di qualificazione al mondiale 2002 e terminato 0-0; l'ultima presenza fu a Trnava il 12 settembre 2007, una vittoria 5-2 sul nel gruppo D di qualificazione al campionato europeo 2008, competizione a cui la selezione mitteleuropea non si qualific\u00f2.\nAllenatore.\nTerminata la carriera da calciatore, intraprese quella da allenatore entrando nello staff delle giovanili del Futbalov\u00fd Klub Dukla Bansk\u00e1 Bystrica.\nNei media.\nNel film La leggenda di Al, John e Jack, il personaggio di Giovanni si chiama Johnny Gresko, cognome preso dal giocatore slovacco."}
{"id": "1125343", "revid": "1805885", "url": "https://it.wikipedia.org/wiki?curid=1125343", "title": "Achille Tazio (astronomo)", "text": "Il nome.\nFino al 1600, la sua figura era confusa con quella dell'Achille Tazio autore del romanzo \"Leucippe e Clitofonte\", a cui il lessico Suda attribuisce anche un trattato \"Sulla sfera\". Tuttavia, l'attribuzione di quest'opera scientifica all'Achille Tazio del romanzo era gi\u00e0 dall'erudito seicentesco Konrad Gessner ritenuta inconciliabile con gli interessi testimoniati dalle altre opere ascrittegli: Gessner proponeva perci\u00f2 di ipotizzare un'omonimia in grado di spiegare la confusione, ipotesi oggi comunemente accettata. Del resto, l'assoluta omonimia tra i due autori ha generato dubbi in altri studiosi, i quali considerano degno di fede solo il nome Achille, ritenendo \u201cTazio\u201d influenzato dalla confusione della Suda. L'ipotesi \u00e8 confortata tra l'altro da un passo dello scrittore latino Giulio Firmico Materno, in cui si riconosce oggi generalmente un riferimento a questo scrittore, che lo cita col solo nome Achille.\nEpoca.\nQuanto all'epoca in cui visse, originariamente lo si collocava nel IV secolo; pi\u00f9 di recente, gli studiosi Erwin Rohde e Hermann Diels ne anticipano la cronologia alla fine del II o all'inizio del III secolo. Visse comunque sicuramente prima del gi\u00e0 citato Firmico Materno (collocabile tra il 337 e il 346): con la datazione di Rohde e Diels concorda la cronologia degli scrittori identificabili citati da Achille, che appartengono alla fine del II secolo Non ci sono pervenute notizie sulla sua vita.\nOpere.\nDella sua produzione si sono conservati alcuni frammenti del trattato \"Sulla sfera\", di incerta collocazione (non \u00e8 possibile determinare con precisione se essi appartengano all'inizio o alla conclusione dell'opera). Il titolo sotto cui questi frammenti si sono conservati li ricollega ad un'altra sua opera, l\"Isagoge in Aratum\" (, \u00abIntroduzione ad Arato\u00bb), che al contrario del trattato \"Sulla sfera\" si \u00e8 conservata, e sono presentati come \u00abtratti dall\"Introduzione\" di Achille ai \"Fenomeni\" di Arato\u00bb.\nAll\"Isagoge\" di Achille, uno dei commenti pi\u00f9 fortunati al poema di Arato, gli studiosi attribuiscono un non scarso valore per la conoscenza del pensiero geografico dell'antichit\u00e0."}
{"id": "1125344", "revid": "1829756", "url": "https://it.wikipedia.org/wiki?curid=1125344", "title": "Digital Audio Broadcasting", "text": "In telecomunicazioni il Digital Audio Broadcasting (DAB), dalla lingua inglese \"diffusione di audio digitale\", \u00e8 uno standard di radiodiffusione digitale che permette la trasmissione sonora di programmi radiofonici con qualit\u00e0 paragonabile, nella sua ultima versione (DAB+), a quella di un compact disc. DAB \u00e8 uno standard utilizzato in molti paesi del mondo - anche se non in Nord America, dove l'HD Radio \u00e8 lo standard per la radio digitale.\nLa Norwegian Broadcasting Corporation (NRK) ha lanciato il primo canale DAB al mondo il 1\u00ba giugno 1995 (NRK Klassisk), mentre la BBC e la Swedish Radio (SR) hanno lanciato le loro prime trasmissioni radiofoniche digitali DAB il 27 settembre 1995. I ricevitori DAB sono disponibili in molti paesi dalla fine degli anni '90. Il DAB \u00e8 generalmente pi\u00f9 efficiente nell'uso dello spettro rispetto alla radio analogica FM e pu\u00f2 quindi offrire pi\u00f9 servizi radio per la stessa larghezza di banda. Tuttavia la qualit\u00e0 del suono pu\u00f2 essere notevolmente inferiore se il bit-rate assegnato ad ogni programma audio non \u00e8 sufficiente.\nCaratteristiche.\nDAB.\nIl primo tipo di trasmissione in codifica digitale, il DAB propriamente detto, prevedeva un bit rate di 128 kbit/s con un codec audio MP2. Poich\u00e9 tale codec necessitava di almeno 160\u00a0kbit/s per raggiungere la qualit\u00e0 tipica della radio FM e dai 192 ai 256\u00a0kbit/s per raggiungere la qualit\u00e0 CD, fu soggetto a diverse critiche da parte degli audiofili (soprattutto per il taglio delle frequenze superiori a 14\u00a0kHz, quando invece la radio FM garantiva una trasmissione fino a 15\u00a0kHz).\nDAB+.\nA fronte di queste critiche, nel febbraio 2007 l'ETSI (Istituto europeo per gli standard nelle telecomunicazioni), ha introdotto lo standard DAB+, in sostituzione del DAB.\nPer garantire la maggiore qualit\u00e0 del segnale trasmesso, lo standard DAB+ adotta l'algoritmo di compressione HE-AAC (High Efficiency Advanced Audio Codec, o AAC+) e prevede anche una trasmissione pi\u00f9 robusta ai disturbi, adottando un codice di correzione Reed-Solomon. \nIl DAB+ consente, a parit\u00e0 di qualit\u00e0 e potenza del segnale, di raddoppiare o triplicare il numero dei programmi trasmessi in un singolo multiplex (bouquet), consentendo eventualmente l'inserimento di altri servizi radiofonici.\nNormalmente, quando si fa riferimento a DAB, si intende DAB+.\nNel complesso, la trasmissione DAB+ presenta vantaggi e svantaggi rispetto a quella analogica. Fra i vantaggi:\nFra gli svantaggi:\nApplicazioni multimediali nel DAB+.\nIl DAB implementa anche caratteristiche multimediali. La trasmissione digitale permette la diffusione di testi o immagini affiancanti la trasmissione radiofonica. La possibilit\u00e0 di usare tali funzioni \u00e8 esclusivamente determinata dal tipo di ricevitore usato. \nDiffusione del DAB+.\nItalia.\nNel febbraio 2016 il 70% della popolazione italiana \u00e8 raggiunto da un segnale \"outdoor\" (al di fuori degli edifici) DAB+, con una copertura concentrata nel nord Italia e nelle grandi citt\u00e0, mentre nel 2017 \u00e8 previsto il raggiungimento di una copertura nazionale del 90%.\nSempre nel febbraio 2016, i tre consorzi nazionali che trasmettono in DAB+, di cui Rai con due multiplex (bouquet di canali), raggiungono una copertura di:\nA questi si aggiungono sei multiplex locali: DBTAA, Digiloc, Rundfunk-Anstalt Sudtirol (RAS), DAB Media, CR DAB, Radio Vaticana.\nNel gennaio 2016 trasmettono 116 canali DAB+ in simulcast e 20 esclusivamente DAB+, ai quali si aggiungono 7 data service e 2 canali di test. I canali nazionali sono 39, a fronte dei 19 ricevibili FM.\nConsorzi e canali ricevibili.\nAltre radio DAB+ in prossimit\u00e0 del confine italiano o di cui \u00e8 stato annunciato l'inizio trasmissione:\nQuadro normativo in Italia.\nRegolamento del 2009.\nIl 21 dicembre 2009 fu pubblicato sul sito dell'AGCOM il nuovo regolamento (delibera n. 664/09/CONS) recante le norme che disciplinano la fase di avvio delle trasmissioni radiofoniche in tecnica numerica.\nIl testo fu approvato in Consiglio il 26 novembre 2009 e abroga il precedente regolamento di cui alla delibera n. 149/05/CONS. Tale regolamento fu il frutto di un lungo percorso di consultazione tra operatori e Autorit\u00e0 e apre il via definitivo alla transizione verso le trasmissioni in tecnica numerica. Il regolamento \u00e8 stato modificato il 15 ottobre 2013, con la delibera AGCOM n. 567/13/CONS.\nIl 15 febbraio 2010 il consorzio CR DAB fece ricorso al Tar del Lazio contro tale regolamento.\nLe trasmissioni DAB+ ebbero inizio ufficialmente nel 2013 in provincia di Trento.\nIndividuazione dei bacini d'utenza nel 2015.\nIl 29 luglio 2015, con la pubblicazione della delibera n. 465/15/CONS, l'AGCOM ha concluso la defininizione dei 39 bacini d'utenza con cui viene suddiviso il territorio italiano.\nAl fine di ridurre le incertezze sulle frequenze da assegnare e data la notevole competizione nel settore, sono nati nuovi consorzi e associazioni fra radio.\nIl numero di canali inclusi in un multiplex varia proporzionalmente al livello di compressione, da una decina fino a 20-30. Il regolamento AGCOM prevede che a ogni emittente venga assegnato uno spazio fisso pari a 72 CU (unit\u00e0 capacitive); pertanto, all'interno di ogni multiplex possono trovare spazio sino a 12 programmi.\nAssegnazione delle frequenze.\nIl panorama italiano presenta un elevato numero di stazioni e una notevole frammentazione delle frequenze (si noti, per inciso, che il numero di emittenti radiofoniche FM in Italia ammonta a circa un migliaio, con una offerta unica a livello mondiale), rendendo la riorganizzazione dei bacini d'utenza ben poco agevole.\nAd inizio 2017 risultano pianificati 16 dei 39 bacini previsti dalla delibera n. 465/15/CONS dell'AGCOM e sono stati assegnati dalla Dgscerp del Ministero i diritti di uso delle frequenze in 8 bacini tra i 16 pianificati.\nAllo scopo di agevolare la pianificazione di tutti i bacini mancanti e l'assegnazione delle frequenze necessarie, le associazioni di categoria stanno premendo per poter utilizzare per il DAB+ la frequenza VHF 13, attualmente assegnata al ministero della Difesa ma inutilizzata.\nSpegnimento della radiofonia analogica.\nLa prima nazione al mondo in cui \u00e8 stato programmato lo spegnimento della rete in modulazione di frequenza \u00e8 la Norvegia, a partire dall'11 gennaio 2017 (non per le trasmissioni locali); in tale nazione gi\u00e0 nel 2014 si era raggiunta una copertura del 99,5%.\nL'unica altra nazione che ha programmato uno spegnimento della rete analogica \u00e8 la Svizzera, la quale terminer\u00e0 la transizione al pi\u00f9 tardi entro la fine del 2024.\nIn Italia, ad eccezione dell'Alto Adige, non \u00e8 prevista la disattivazione totale delle trasmissioni analogiche in modulazione di frequenza, anche se per legge dal 2020 i ricevitori radiofonici dovranno essere dotati di almeno un'interfaccia digitale, sia essa via internet o via DAB+. \nUn emendamento al DL Milleproroghe vuole posticipare l'obbligo del DAB+ sugli smartphone alla fine del 2021.\nIn Alto Adige la RAS ha attuato un piano di spegnimento delle trasmissioni in FM che hanno una copertura inferiore rispetto al DAB+: infatti nel 2017 questa tecnologia raggiunge il 99,3% della popolazione altoatesina, la quale, secondo l'azienda, ha gi\u00e0 familiarizzato con questo metodo di trasmissione, perci\u00f2 lo switch off \u00e8 cominciato il 5 dicembre 2017 con la disattivazione di frequenze secondarie ed \u00e8 stato completato nel novembre 2018.\nIn altri paesi dell'Europa come la Gran Bretagna, la Danimarca o il Belgio si discute di programmare lo spegnimento delle trasmissioni FM non appena la percentuale di ricezione radio digitale raggiunger\u00e0 il 50 %."}
{"id": "1125346", "revid": "339392", "url": "https://it.wikipedia.org/wiki?curid=1125346", "title": "Teoria della valenza verbale", "text": ""}
{"id": "1125347", "revid": "599013", "url": "https://it.wikipedia.org/wiki?curid=1125347", "title": "Djr", "text": ""}
{"id": "1125349", "revid": "599013", "url": "https://it.wikipedia.org/wiki?curid=1125349", "title": "Djw", "text": ""}
{"id": "1125351", "revid": "599013", "url": "https://it.wikipedia.org/wiki?curid=1125351", "title": "Dka", "text": ""}
{"id": "1125353", "revid": "599013", "url": "https://it.wikipedia.org/wiki?curid=1125353", "title": "Dkl", "text": ""}
{"id": "1125356", "revid": "599013", "url": "https://it.wikipedia.org/wiki?curid=1125356", "title": "Dkx", "text": ""}
{"id": "1125359", "revid": "599013", "url": "https://it.wikipedia.org/wiki?curid=1125359", "title": "Dmg", "text": ""}
{"id": "1125361", "revid": "599013", "url": "https://it.wikipedia.org/wiki?curid=1125361", "title": "Dmk", "text": ""}
{"id": "1125364", "revid": "599013", "url": "https://it.wikipedia.org/wiki?curid=1125364", "title": "Dms", "text": ""}
{"id": "1125366", "revid": "599013", "url": "https://it.wikipedia.org/wiki?curid=1125366", "title": "Dmv", "text": ""}
{"id": "1125368", "revid": "124842177", "url": "https://it.wikipedia.org/wiki?curid=1125368", "title": "Fisica moderna", "text": "Si definisce fisica moderna l'insieme degli sviluppi teorico-sperimentali che a partire dal XX secolo hanno segnato un salto concettuale rispetto alla fisica classica, elaborata a partire dal XVII secolo.\nComprende in particolare gli avanzamenti nella fisica atomica, fisica nucleare, fisica delle particelle, fisica della materia condensata, astrofisica e cosmologia. Queste discipline studiano dall'infinitamente piccolo all'infinitamente grande: dalle particelle e le interazioni fondamentali, alla struttura, nascita ed evoluzione dell'universo, passando per tutti quei fenomeni descrivibili solo con la meccanica quantistica. Tutte le teorie validate della fisica moderna comprendono al limite le teorie classiche.\nStoria.\nLo spartiacque tra le due fasi storiche \u00e8 posto all'inizio del Novecento con la nascita della meccanica quantistica e della teoria della relativit\u00e0, che permisero di spiegare fenomeni fisici come l'effetto fotoelettrico, il moto browniano, lo spettro del corpo nero, il modello dell'atomo di idrogeno, la diffrazione di Bragg, l'esperimento della doppia fenditura, la precessione del perielio dell'orbita di Mercurio ecc...\nDagli anni 60-70 del XX secolo, un'altra rivoluzione scientifica, quella della teoria del caos e della complessit\u00e0, ha riportato alla ribalta, o proprio fatto nascere, settori della fisica classica che hanno beneficiato grandemente dell'invenzione del computer. Grazie ai metodi della fisica computazionale si \u00e8 potuto infatti finalmente iniziare ad analizzare il comportamento non lineare presente in un gran numero di sistemi fisici (fluidodinamica, geofisica, biofisica, fisica dei plasmi, meccanica celeste...), non investigabile con i metodi analitici tradizionali. Ci\u00f2 significa che non \u00e8 pi\u00f9 possibile considerare la fisica classica come un settore di ricerca ormai chiuso, come invece sembrava per gran parte del '900. La teoria della caos e della complessit\u00e0 ha ricevuto la definitiva consacrazione da parte del mondo accademico con l'assegnazione del premio Nobel per la fisica del 2021, conferito a Syukuro Manabe e Klaus Hasselmann per loro ricerche sul sistema metoclimatico, e a Giorgio Parisi, per i suoi studi su un gran numero di sistemi complessi diversi, sia classici che quantistici.\nPrincipi.\nQueste nuove teorie rappresentarono una \"spaccatura\" netta nel disegno teorico tracciato dalla fisica classica precedente in quanto ne hanno completamente rivisto idee e concetti di fondo in cui l'uomo aveva sempre creduto fin dai tempi pi\u00f9 antichi: \nSettori di studio.\nFisica atomica.\nLa \"fisica atomica\" \u00e8 la branca della fisica che studia l'atomo nella sua interezza ovvero comprendendo nucleo ed elettroni. Si tratta di un campo della fisica studiato all'inizio del XX secolo con la fornitura dei vari modelli atomici fino al modello attuale ritenuto pi\u00f9 verosimile ovvero con nucleo interno ed elettroni esterni di tipo orbitale. Si tratta di un campo assestato gi\u00e0 nella prima met\u00e0 del XX secolo.\nFisica molecolare.\nLa \"fisica molecolare\" \u00e8 quella branca della fisica che si occupa di studiare le propriet\u00e0 delle molecole, degli atomi e delle forze che li legano e governano. In questa disciplina gli esperimenti sono fondamentali e lo spettroscopio \u00e8 probabilmente lo strumento di misura pi\u00f9 utilizzato. Questo campo di ricerca ha molte affinit\u00e0 con la fisica atomica, e coincide largamente per il tipo di argomenti analizzati con la chimica teorica e la chimica fisica. In questa branca della scienza \u00e8 fondamentale conoscere la teoria atomica degli orbitali e le varie estensioni agli orbitali delle molecole.\nFisica della materia condensata.\nLa pi\u00f9 ampia branca della fisica della materia condensata (comunemente detta fisica della materia) \u00e8 la fisica dello stato solido e riguarda lo studio delle propriet\u00e0 dei solidi, sia elettroniche, che meccaniche, ottiche e magnetiche. \nIl grosso della ricerca teorica e sperimentale della fisica dello stato solido \u00e8 focalizzato sui cristalli, sia a causa della loro caratteristica struttura atomica periodica, che ne facilita la modellizzazione matematica, che per il loro ampio utilizzo tecnologico. Con il termine \"stato solido\" in elettronica ci si riferisce in generale a tutti i dispositivi a semiconduttore. A differenza dei dispositivi elettromeccanici, quali ad esempio i rel\u00e8, i dispositivi a stato solido non hanno parti meccaniche in movimento. Il termine \u00e8 utilizzato anche per differenziare i dispositivi a semiconduttore dai primi dispositivi elettronici: le valvole e i diodi termoionici.\nIl punto di partenza di gran parte della teoria nell'ambito della fisica dello stato solido \u00e8 la formulazione di Schr\u00f6dinger della meccanica quantistica non relativistica. La teoria si colloca generalmente all'interno dell'approssimazione di Born - Oppenheimer e dalla struttura periodica del reticolo cristallino si ricavano le condizioni periodiche di Born-von Karman e il Teorema di Bloch, che caratterizza la funzione d'onda nel cristallo. Le deviazioni dalla periodicit\u00e0 sono trattate ampiamente tramite approcci perturbativi o con altri metodi pi\u00f9 innovativi, quali la rinormalizzazione degli stati elettronici. Appartiene alla fisica dello stato solido anche la fisica delle basse temperature la quale studia gli stati della materia a temperature prossime allo zero assoluto e i fenomeni ad essi connessi (ad es. condensato di Bose-Einstein, superconduttivit\u00e0 ecc..).\nFisica nucleare e delle particelle.\nLa \"fisica nucleare\" \u00e8 la branca della fisica che studia il nucleo atomico nei suoi costituenti protoni e neutroni e le loro interazioni. Si distingue dalla fisica atomica che invece studia l'atomo, sistema composto dal nucleo atomico e dagli elettroni. Si distingue a sua volta dalla fisica delle particelle o fisica subnucleare che invece ha come oggetto lo studio delle particelle pi\u00f9 piccole del nucleo atomico. La fisica delle particelle o subnucleare \u00e8 stata per molto tempo considerata una branca della fisica nucleare. Il termine fisica subnucleare sta cadendo in disuso poich\u00e9 si riferiva allo studio di particelle interne al nucleo, mentre oggi la maggior parte delle particelle note non sono costituenti nucleari.\nL'energia nucleare \u00e8 la pi\u00f9 comune applicazione della fisica nucleare, ma il campo di ricerca \u00e8 anche alla base di molte altre importanti applicazioni, come in medicina (medicina nucleare, risonanza magnetica nucleare), in scienza dei materiali (implantazioni ioniche) o archeologia (radiodatazione al carbonio).\nLa \"fisica delle particelle\" \u00e8 la branca della fisica che studia i costituenti fondamentali e le interazioni fondamentali della materia; essa rappresenta la fisica dell\"infinitamente piccolo\". Talvolta viene anche usata l'espressione \"fisica delle alte energie\", quando si vuole far riferimento allo studio delle interazioni tra particelle elementari che si verificano ad altissima energia e che permettono di creare particelle non presenti in natura in condizioni ordinarie, come avviene con gli acceleratori di particelle.\nIn senso stretto, il termine \"particella\" non \u00e8 del tutto corretto. Gli oggetti studiati dalla Fisica delle particelle, obbediscono ai principi della meccanica quantistica. Come tali, mostrano una dualit\u00e0 onda-corpuscolo, in base alla quale manifestano comportamenti da particella sotto determinate condizioni sperimentali e comportamenti da onda in altri. Teoricamente, non sono descritte n\u00e9 come onde n\u00e9 come particelle, ma come vettori di stato in un'astrazione chiamata spazio di Hilbert.\nFisica teorica.\nLa fisica teorica \u00e8 la branca speculativa della fisica che, partendo dall'assunzione di ipotesi di base, le sviluppa utilizzando il linguaggio matematico per arrivare all'enunciazione di leggi fisiche sotto forma di equazioni, rappresentando dunque, insieme con la fisica sperimentale, uno dei due momenti essenziali dell'indagine scientifica in fisica: maggiore \u00e8 l'universalit\u00e0 delle leggi, ovvero pi\u00f9 grande \u00e8 il loro dominio di validit\u00e0, pi\u00f9 importante sar\u00e0 la teoria corrispondente.\nEssa comprende sia il procedimento induttivo, cio\u00e8 la creazione di teorie fisiche pi\u00f9 generali a partire dalle evidenze sperimentali (es. sintesi delle equazioni di Maxwell gi\u00e0 in fisica classica), sia quello deduttivo, cio\u00e8 la costruzione di un modello su pura base matematica a partire da assunzioni fisiche generali (es. Teoria della relativit\u00e0 generale). In entrambi i casi una teoria deve essere verificabile dal punto di vista sperimentale, comprendendo inoltre anche la predittivit\u00e0, ovvero la capacit\u00e0 della teoria stessa di predire fenomeni in modo quantitativamente accurato prima della loro diretta osservazione sperimentale.\nFisica del plasma.\nIn fisica e chimica, il plasma \u00e8 un gas ionizzato, costituito da un insieme di elettroni e ioni e globalmente neutro (la cui carica elettrica totale \u00e8 nulla). In quanto tale, il plasma \u00e8 considerato come il quarto stato della materia, che si distingue quindi dal solido, il liquido e l'aeriforme, mentre il termine \"ionizzato\" indica che una frazione significativamente grande di elettroni \u00e8 stata strappata dai rispettivi atomi. Fu identificato da Sir William Crookes nel 1879 e chiamato \"plasma\" da Irving Langmuir nel 1928. Le ricerche di Crookes portarono alla realizzazione dei cosiddetti tubi di Crookes, gli antenati dei tubi catodici e delle lampade al neon.\nAstronomia.\nL\"astronomia\" \u00e8 la scienza che si occupa dell'osservazione e della spiegazione degli eventi celesti. Studia le origini e l'evoluzione, le propriet\u00e0 fisiche, chimiche e temporali degli oggetti che formano l'universo e che possono essere osservati sulla sfera celeste.\n\u00c8 una delle scienze pi\u00f9 antiche e molte civilt\u00e0 arcaiche in tutto il mondo hanno studiato in modo pi\u00f9 o meno sistematico il cielo e gli eventi astronomici: egizi e greci nell'area mediterranea, babilonesi, indiani e cinesi nell'Oriente e infine i maya e gli incas nelle Americhe. Questi antichi studi astronomici erano orientati verso lo studio delle posizioni degli astri (astrometria), la periodicit\u00e0 degli eventi e la cosmologia e quindi, in particolare per questo ultimo aspetto, l'astronomia antica \u00e8 quasi sempre fortemente collegata con aspetti religiosi. Nel ventunesimo secolo, invece, la ricerca astronomica moderna \u00e8 praticamente sinonimo di astrofisica.\nAstrofisica.\nL'astrofisica \u00e8 una scienza che applica la teoria e i metodi delle altre branche della fisica per studiare gli oggetti di cui \u00e8 composto l'universo, quali ad esempio le stelle, i pianeti, le galassie e i buchi neri. L'astrofisica si differenzia dall'astronomia in quanto l'astronomia si pone come obiettivo la comprensione dei movimenti degli oggetti celesti, mentre l'astrofisica tenta di spiegare l'origine, l'evoluzione e il comportamento degli oggetti celesti stessi, rappresentando quindi la fisica dell\"infinitamente grande\". Un'altra disciplina con cui l'astrofisica \u00e8 intimamente correlata \u00e8 la cosmologia, che ha come oggetto di studio l'origine dell'universo. I telescopi spaziali (tra cui va ricordato il telescopio spaziale Hubble) sono strumenti indispensabili alle indagini dell'astrofisica: grazie ad essi gli astrofisici hanno trovato conferma di molte teorie sull'universo.\nCosmologia.\nLa \"cosmologia\" \u00e8 la disciplina della fisica moderna che ha come oggetto di studio l'universo nel suo insieme, del quale tenta di spiegare in particolare origine ed evoluzione. In questo senso, \u00e8 strettamente collegata con la cosmologia intesa come branca della filosofia. In senso ontologico questa ha il compito di correggere o espungere la miriade di teorie metafisiche o religiose sulle origini del mondo. Trae le sue radici storiche nelle narrazioni religiose sull'origine di tutte le cose (cosmogonie) e nei grandi sistemi filosofico-scientifici pre-moderni (come il sistema tolemaico). Attualmente \u00e8 una scienza fisica nella quale convergono diverse discipline, quali l'astronomia, l'astrofisica, la fisica delle particelle, la relativit\u00e0 generale.\nGeofisica.\nLa \"geofisica\" (anche detta \"fisica terrestre\") \u00e8 in generale l'applicazione di misure e metodi fisici allo studio delle propriet\u00e0 e fenomeni fisici tipici del pianeta Terra. La geofisica \u00e8 una scienza di tipo preminentemente sperimentale, che condivide il campo di applicazione sia con la fisica che con la geologia e comprende al suo interno diverse branche, quali ad esempio:\nLa \"geofisica applicata\" studia la parte solida pi\u00f9 superficiale della Terra e rivolge il suo campo di ricerche all'individuazione di strutture idonee per l'accumulo di idrocarburi, nonch\u00e9 alla risoluzione di problemi nel campo dell'ingegneria civile, ingegneria idraulica, ingegneria mineraria e per l'individuazione di fonti di energia geotermica.\nLe prospezioni geofisiche (prospezioni sismiche, elettriche, elettromagnetiche, radiometriche, gravimetriche) rappresentano alcuni metodi fisici utilizzati nel campo dell'esplorazione geologica.\nFisica dei sistemi complessi.\n\u00c8 una branca relativamente recente della fisica moderna che studia appunto il comportamento fisico di sistemi complessi come ad esempio il sistema economico (econofisica) o il sistema climatico assunti come sistemi dinamici non lineari e a multicomponenti.\nEconofisica.\nIl termine \"econofisica\" designa un ambito di ricerca interdisciplinare caratterizzato dal ricorso a tecniche e metodi sviluppati, in origine, nel campo della fisica, ma applicati a problemi propri dell'economia: tali metodi, in genere, comprendono aspetti stocastici, statistici e di dinamica non lineare.\nFisica cibernetica.\nQuesta branca della fisica (la fisica cibernetica), nata nella seconda met\u00e0 del XX secolo, si \u00e8 sviluppata a tal punto che \u00e8 ora ricompresa all'interno di varie discipline tecnico-applicative quali l'automatica, la meccatronica e l'informatica (intelligenza artificiale).\nFisica medica.\nLa \"fisica medica\" o \"fisica sanitaria\" \u00e8 un'attivit\u00e0 che riguarda, in generale, tutti i settori della fisica applicata alla medicina e alla radioprotezione. Pi\u00f9 in particolare, le strutture di fisica sanitaria ospedaliere si occupano, in prevalenza, dell'impiego delle radiazioni ionizzanti e non ionizzanti (diagnostica per immagini, radioterapia, medicina nucleare, ...), ma anche di informatica, di modellistica, ecc.\nBiofisica.\nLa \"biofisica\" consiste nello studio dei fenomeni biologici dal punto di vista fisico. Si occupa, ad esempio, della dinamica ( e della termodinamica) delle macromolecole organiche (come proteine o acidi nucleici), o della fisica delle membrane cellulari. Uno dei principali problemi irrisolti della biofisica \u00e8, ad esempio, la comprensione del ripiegamento delle proteine.\nCentri di ricerca.\nIl lavoro di ricerca scientifica nella fisica moderna \u00e8 portato avanti dalla comunit\u00e0 scientifica attraverso il connubio tra l\u2019elaborazione teorica e i risultati sperimentali. Settori come la fisica delle particelle o l'astrofisica tendono a essere sviluppati in grandi laboratori, a cui collaborano anche decine o centinaia di universit\u00e0 (CERN, Fermilab, Laboratorio Cavendish, Brookhaven National Laboratory, Bell Laboratories, SLAC, Oak Ridge National Laboratory, Lawrence Berkeley National Laboratory, Lawrence Livermore National Laboratory, Institute for Advanced Study, Max Planck Institut, DESY, Istituto di fisica nucleare Budker, Sandia National Laboratories, Los Alamos National Laboratory, Laboratori Nazionali del Gran Sasso, Laboratori nazionali di Frascati, ELETTRA, ecc...), mentre gli esperimenti di fisica atomica, molecolare o della materia condensata, non richiedendo attrezzature cos\u00ec imponenti, tendono a essere portati avanti da gruppi di ricerca pi\u00f9 piccoli all'interno delle singole universit\u00e0. "}
{"id": "1125369", "revid": "599013", "url": "https://it.wikipedia.org/wiki?curid=1125369", "title": "Dmy", "text": ""}
{"id": "1125371", "revid": "599013", "url": "https://it.wikipedia.org/wiki?curid=1125371", "title": "Dnw", "text": ""}
{"id": "1125372", "revid": "599013", "url": "https://it.wikipedia.org/wiki?curid=1125372", "title": "Djalminha", "text": "Famoso per le sue doti tecniche superiori alla media, e anche per il suo carattere irrequieto, fu un calciatore del Flamengo e del Deportivo La Coruna, con il quale ha conseguito la conquista del campionato spagnolo nel 2000.\nCaratteristiche tecniche.\nDjalminha \u00e8 un calciatore in possesso di una grande tecnica individuale. Dotato di buonissime capacit\u00e0 nel dribbling, il suo gesto tecnico pi\u00f9 famoso rimane senza dubbio la bicicletta, in particolare quella avanzata, che esegu\u00ec con efficacia in una partita contro il Real Madrid.\nCarriera.\nClub.\nFiglio dell'ex calciatore Djalma Dias, \u00e8 nato a Santos, San Paolo del Brasile, quando il padre militava nel Santos. Ha iniziato la sua carriera tra le file del Flamengo, club con sede a Rio de Janeiro. Nel 1993 approda nel Guarani, per poi nel 1996 militare tra le file del Palmeiras, dove ricevette la Bola de Ouro, ovvero il Pallone d'oro brasiliano.\nDopo una breve avventura giapponese con il Shimizu, nel luglio del 1997, entra a far parte del Deportivo La Coru\u00f1a, squadra militante nella Primera Division. L'avventura nella penisola iberica comincia nel migliore dei modi: Djalminha segna nelle prime tre stagioni 26 gol in 87 presenze in campionato, dando cos\u00ec un grande contribuito nella conquista della Liga avvenuta nel 2000.\nNel 2002 passa in prestito al club viennese dell'Austria Vienna, squadra della Bundesliga. Dopo appena 11 presenze con il Deportivo nella stagione 2003-04, Djalminha conclude la sua carriera con il Club Am\u00e9rica, ritirandosi cos\u00ec a 34 anni.\nNazionale.\nA causa del suo carattere irrequieto, scese in campo solamente 14 volte con la nazionale, segnando 5 reti. Ha fatto parte della squadra vincitrice della Copa Am\u00e9rica nel 1997. In seguito non venne convocato da Luiz Felipe Scolari per il campionato mondiale di calcio 2002 poich\u00e9 giorni prima dell'annuncio della squadra debuttante diede una testata all'allenatore del Deportivo, Javier Irureta, perdendo cos\u00ec il posto e venendo sostituito da Kak\u00e1."}
{"id": "1125374", "revid": "599013", "url": "https://it.wikipedia.org/wiki?curid=1125374", "title": "Dny", "text": ""}
{"id": "1125376", "revid": "599013", "url": "https://it.wikipedia.org/wiki?curid=1125376", "title": "Doq", "text": ""}
{"id": "1125378", "revid": "2048534", "url": "https://it.wikipedia.org/wiki?curid=1125378", "title": "Dot", "text": ""}
{"id": "1125381", "revid": "599013", "url": "https://it.wikipedia.org/wiki?curid=1125381", "title": "Dow", "text": ""}
{"id": "1125383", "revid": "599013", "url": "https://it.wikipedia.org/wiki?curid=1125383", "title": "Doy", "text": ""}
{"id": "1125385", "revid": "599013", "url": "https://it.wikipedia.org/wiki?curid=1125385", "title": "Doz", "text": ""}
{"id": "1125388", "revid": "599013", "url": "https://it.wikipedia.org/wiki?curid=1125388", "title": "Dpp", "text": ""}
{"id": "1125390", "revid": "599013", "url": "https://it.wikipedia.org/wiki?curid=1125390", "title": "Drh", "text": ""}
{"id": "1125392", "revid": "599013", "url": "https://it.wikipedia.org/wiki?curid=1125392", "title": "Drl", "text": ""}
{"id": "1125394", "revid": "599013", "url": "https://it.wikipedia.org/wiki?curid=1125394", "title": "Drq", "text": ""}
{"id": "1125396", "revid": "599013", "url": "https://it.wikipedia.org/wiki?curid=1125396", "title": "Dso", "text": ""}
{"id": "1125398", "revid": "599013", "url": "https://it.wikipedia.org/wiki?curid=1125398", "title": "Dsq", "text": ""}
{"id": "1125400", "revid": "599013", "url": "https://it.wikipedia.org/wiki?curid=1125400", "title": "Dtb", "text": ""}
{"id": "1125402", "revid": "599013", "url": "https://it.wikipedia.org/wiki?curid=1125402", "title": "Dtk", "text": ""}
{"id": "1125404", "revid": "599013", "url": "https://it.wikipedia.org/wiki?curid=1125404", "title": "Duf", "text": ""}
{"id": "1125406", "revid": "599013", "url": "https://it.wikipedia.org/wiki?curid=1125406", "title": "Duh", "text": ""}
{"id": "1125411", "revid": "1982", "url": "https://it.wikipedia.org/wiki?curid=1125411", "title": "Ivo Sanader", "text": "Dopo la vittoria dell'Unione Democratica Croata (HDZ) nelle elezioni parlamentari del dicembre 2003, Sanader \u00e8 stato nominato capo del governo dal presidente della Repubblica il 9 dicembre 2003. Ricevuta la fiducia dal parlamento croato (88 voti favorevoli su 152), il 23 dicembre 2003 ha assunto formalmente l'incarico. Il suo predecessore alla guida del governo fu Ivica Ra\u010dan, del Partito Socialdemocratico.\nSanader \u00e8 laureato in lingue romanze e letterature comparate all'Universit\u00e0 di Innsbruck, in Austria. Oltre al croato, parla italiano, francese, inglese e tedesco. \u00c8 sposato e ha due figli.\nCarriera politica.\nSanader \u00e8 tornato dall'Austria a Spalato agli inizi degli anni novanta. Il suo primo impiego fu quello di dirigente presso il Teatro Nazionale Croato di Spalato. Nel 1992 venne eletto deputato nelle liste dell'HDZ nella camera bassa del parlamento. Poco tempo dopo divenne ministro della Scienza e della Tecnologia (1992-1993). Dal 1993 al 1995 e dal 1996 al 2000 fu viceministro degli Affari Esteri.\nNel 2000, dopo la morte del fondatore del partito e presidente della Croazia Franjo Tu\u0111man, l'HDZ venne sconfitta alle elezioni parlamentari. Inoltre il candidato del partito alla presidenza della Repubblica, Mate Grani\u0107, fall\u00ec l'accesso al ballottaggio. Grani\u0107 decise di uscire dal partito e fond\u00f2 il \"Centro Democratico\", con l'obiettivo di attrarre i moderati dell'HDZ. Il congresso dell'Unione Democratica Croata tenutosi nell'aprile dello stesso anno sanc\u00ec la scelta di Sanader, emerso come figura di compromesso, come leader del partito.\nDa leader dell'opposizione, inizialmente Sanader critic\u00f2 le accuse mosse a militari croati dal Tribunale penale internazionale per l'ex-Jugoslavia (ICTY), che avevano provocato malumori in parti dell'opinione pubblica croata. Nel 2001 prese parte ad una grande manifestazione contro l'incriminazione per crimini di guerra del generale Mirko Norac. Sanader critic\u00f2 inoltre il primo ministro Ivica Ra\u010dan e il suo governo per l'atteggiamento ritenuto troppo accondiscendente nei confronti dell'ICTY. In seguito, egli gradualmente inizi\u00f2 a distanziare le sue posizioni e quelle del suo partito dalle proteste, attenuando decisamente le critiche all'esecutivo.\nSanader si impegn\u00f2 soprattutto nel trasformare l'HDZ da partito nazionalista erede della politica di Tu\u0111man ad un moderno partito di centro-destra e pro-europeo. La sua linea politica fu per\u00f2 ostacolata dall'ala destra del partito, guidata da Ivi\u0107 Pa\u0161ali\u0107. La battaglia per la guida del partito culmin\u00f2 nel congresso del 2002: Sanader, che ottenne l'appoggio di Vladimir \u0160eks e Branimir Glava\u0161, conquist\u00f2 il suo secondo mandato come leader. Pa\u0161ali\u0107 lasci\u00f2 il partito e form\u00f2 il \"Blocco Croato\", non riuscendo per\u00f2 a sottrarre elettori all'HDZ.\nRiconfermato capo dell'opposizione, Sanader sfid\u00f2 il primo ministro in carica Ivica Ra\u010dan e la sua coalizione di centro-sinistra alle elezioni parlamentari croate del 2003. L'Unione Democratica Croata, che divenne il primo partito, non riusc\u00ec a conquistare la maggioranza assoluta all'interno del Sabor, il parlamento croato, nemmeno assieme ai suoi alleati del Centro Democratico e del Partito Social-Liberale Croato. Sanader riusc\u00ec comunque a negoziare dopo le elezioni un accordo con i rappresentanti delle minoranze etniche e con il Partito dei Pensionati, assicurandosi la maggioranza parlamentare.\nPrimo ministro.\nL'obiettivo principale del governo di Sanader \u00e8 stato l'accesso della Croazia all'Unione europea e alla NATO. Come conseguenza dell'implementazione degli Accordi di Associazione con l'Unione Europea del 2001, la Croazia \u00e8 divenuta ufficialmente un candidato all'ingresso nell'UE.\nL'HDZ di Sanader ha cercato di stabilire relazioni migliori con i partiti che rappresentano le minoranze e di promuovere i diritti delle stesse. Fattori che hanno contribuito a formare un'opinione positiva della Commissione europea e del Consiglio Europeo riguardo alla volont\u00e0 croata di aderire in tempi rapidi all'UE sono inoltre la cooperazione del governo con l'ICTY, il riconoscimento dei crimini di guerra compiuti nelle operazioni militari \"Tempesta\" e \"Lampo\" (1995), una continua crescita economica e l'adeguamento ai criteri politici ed economici stabiliti dal Consiglio Europeo a Copenaghen nel 1993.\nDall'inizio del suo mandato, la Croazia ha goduto di una crescita economica del 4% su base annua. Il governo ha per\u00f2 scontato alcuni cambiamenti nella sua composizione, in particolare la sostituzione ministro degli Esteri, Miomir \u017du\u017eul, accusato di corruzione.\nL'esecutivo di Sanader \u00e8 stato inoltre messo alla prova da un crescente sentimento di euroscetticismo nel Paese. Nell'ottobre del 2005, dopo l'inizio formale dei negoziati d'accesso all'UE, i sondaggi indicavano Sanader come uno dei politici pi\u00f9 popolari. Poche settimane dopo, la sua decisione di compensare i cittadini austriaci i cui beni sono stati nazionalizzati dopo la Seconda guerra mondiale dalla Jugoslavia di Tito si \u00e8 scontrata con la ferma opposizione del presidente della Repubblica Stipe Mesi\u0107 e ha provocato un calo di popolarit\u00e0. Il successivo arresto di Ante Gotovina in Spagna ha avuto un altro effetto dannoso sul suo gradimento.\nSanader ha stretto relazioni con altri esponenti politici conservatori e cristiano-democratici europei, in particolare con la cancelliera tedesca Angela Merkel, con l'ex cancelliere austriaco Wolfgang Sch\u00fcssel e con il governatore della Baviera Edmund Stoiber.\nSanader \u00e8stato l'ultimo uomo politico a visitare papa Giovanni Paolo II in Vaticano, nel febbraio del 2005, qualche settimana prima del suo decesso.\nHa ricevuto nel 2006 il Premio Internazionale Vittorino Colombo, assegnatogli dalla Fondazione Vittorino Colombo.\nIl 1\u00ba luglio 2009 ha rassegnato le proprie dimissioni alla presidenza del governo croato e del partito. Non ha dato delle spiegazioni sul motivo del suo ritiro. Ha affermato: \"Ho fatto la mia parte, ora tocca ad altri. Grazie a Dio sono di buona salute. Non escludo la possibilit\u00e0 di tornare un giorno nella politica\".\nIl 10 dicembre del 2010 \u00e8 stato arrestato in Austria nei pressi di Salisburgo, su richiesta della polizia croata che il giorno precedente aveva spiccato un mandato d'arresto internazionale via Interpol.\nIl 18 luglio 2011 \u00e8 stato estradato dall'Austria e riportato in Croazia, detenuto in cella singola del carcere di Zagabria, nel settore femminile. L'evento \u00e8 stato trasmesso in diretta nella notte dalla televisione di stato croata HRT1 come evento speciale.\nNel novembre 2012 \u00e8 stato condannato a 10 anni di carcere per corruzione e abuso di potere. La sentenza \u00e8 stata annullata per vizi procedurali. Il secondo processo ha visto Sanader di nuovo condannato a 8 anni."}
{"id": "1125412", "revid": "1699816", "url": "https://it.wikipedia.org/wiki?curid=1125412", "title": "Miracle (Cascada)", "text": "Miracle \u00e8 una canzone dance cantata da Cascada e fa parte del suo album d'esordio Everytime We Touch (2006).\n\u00c8 stato il suo primo singolo in Germania e Stati Uniti nel 2004. \u00c8 stato ripubblicato negli Stati Uniti nel 2006 come seguito del singolo \"Everytime We Touch\".\nLa canzone \u00e8 stata pubblicata come terzo singolo nel Regno Unito il 27 febbraio 2007.\nFormati e Track list.\nRegno Unito.\nCD 1\nCD 2: Enhanced"}
{"id": "1125418", "revid": "4175", "url": "https://it.wikipedia.org/wiki?curid=1125418", "title": "Jawa (azienda)", "text": "Jawa \u00e8 una casa motoristica fondata a Praga nel 1929.\nDeve il suo nome alle prime due lettere del cognome del suo fondatore, l'ingegnere cecoslovacco Franti\u0161ek Jane\u010dek, e quelle della Wanderer, azienda che cedette alla neoistituita entit\u00e0 societaria alcuni brevetti di motore.\nLa prima fabbrica sorse nel quartiere praghese di Pankr\u00e1c cui nel 1931 fu affiancato un nuovo stabilimento a T\u00fdnec nad S\u00e1zavou.\nSpecializzata principalmente in motocicli, Jawa produsse anche automobili tra il 1934 e il 1941.\nNazionalizzata dal governo cecoslovacco nel dopoguerra, conobbe una crisi dopo la fine del Patto di Varsavia e il calo degli ordinativi dagli altri Paesi dell'Est europeo, segnatamente la Russia post-sovietica; la sua sede operativa \u00e8 attualmente T\u00fdnec nad S\u00e1zavou.\nStoria.\nIl primo modello fu presentato nell'ottobre 1929, era il \"500 OHV\". Solo prima della seconda guerra mondiale la Jawa vinse 51 trofei internazionali.\nA partire dal 1933 la Jawa costru\u00ec anche automobili, a cominciare dalla produzione su licenza DKW del modello Meisterklasse F2, chiamata Jawa 700. Nel 1937 dal modello 700 deriv\u00f2 la Jawa Minor I, una bicilindrica a due tempi di 616\u00a0cm\u00b3 a 3 marce. Fino allo scoppio della guerra ne vennero costruite quasi 2000 in diverse versioni, oltre al modello base chiuso a due porte anche cabriolet, roadster, station wagon e pick-up.\nDalla Minor II 750\u00a0cm\u00b3 derivarono anche versioni sportive, una delle quali, denominata \"Aero Minor III\", il cui motore a tre cilindri venne portato a 772\u00a0cm\u00b3, partecip\u00f2 alla 24 ore di Le Mans del 1949.\nDopo il conflitto vennero assemblate ancora circa 700 vetture, l'ultima delle spider venne costruita nel 1955.\nDurante la guerra la Jawa produsse anche armi per il Terzo Reich ed elabor\u00f2 per\u00f2 dei prototipi che vennero prodotti alla fine del conflitto (ad esempio la \"Jawa 250 tipo 11\"). Nel dopoguerra la Jawa inizi\u00f2 ad esportare in tutto il mondo: famoso \u00e8 il modello \"Jawa 350 Californian\" (1967-1974) esportato negli Stati Uniti d'America. Lo stesso modello ebbe anche una certa diffusione in Europa, soprattutto nella versione dotata di sidecar, uno dei pochi modelli di questo tipo in produzione di serie.\nDurante gli anni del Patto di Varsavia la Jawa ha prodotto in larga scala solo determinati veicoli, mentre la modernizzazione avveniva solo nel settore agonistico e d'esportazione. Dal punto di vista agonistico la Jawa vinse molti titoli in vari settori, come ad esempio nello speedway, con piloti leggendari come Franti\u0161ek \u0160\u0165astn\u00fd e Gustav Havel.\nDopo il 1990 Jawa entr\u00f2 in crisi, in parte poich\u00e9 la \"nuova Russia\" non pag\u00f2 migliaia di moto; non riusc\u00ec quindi a produrre i modelli moderni in larga scala e perse il prestigio internazionale. L'apice della crisi si ebbe nei tardi anni novanta quando si divise nel settore \"civile\" (Jawa moto spol. s.r.o.) e \"agonistico\" (Jawa divisov).\nOggi Jawa produce un'ampia gamma di modelli con cui cerca di rientrare nel mercato internazionale, tra cui: \"Jawa 125 Dakar\" (che ha partecipato alla Parigi-Dakar nel 2005), \"Jawa 650 Style\", premiata come modello innovativo), \"Jawa 350\" (utilizzata dalla polizia in vari paesi asiatici). Vende sotto proprio marchio mini-cars italiane (di marca Lombardini).\nLa Jawa divisov partecipa attualmente al campionato mondiale di speedway e di sidecarcross."}
{"id": "1125423", "revid": "648716", "url": "https://it.wikipedia.org/wiki?curid=1125423", "title": "Piccola Macchia Scura", "text": "Nell'atmosfera di Nettuno, oltre alla Grande Macchia Scura, \u00e8 presente un'altra perturbazione, un po' pi\u00f9 piccola della precedente che a causa del suo aspetto prende il nome di \"Occhio del mago\".\nQuesta piccola macchia scura si muove pi\u00f9 velocemente dell'altra formazione e rispetto a questa possiede una velocit\u00e0 relativa di 220 miglia all'ora pari a circa .\n\u00c8 una perturbazione a carattere rotatorio, si trova nei pressi del polo sud e testimonia la presenza di venti fortissimi."}
{"id": "1125425", "revid": "110157", "url": "https://it.wikipedia.org/wiki?curid=1125425", "title": "Divisi\u00f3n de Honor 2005-2006 (calcio a 5)", "text": "La Divisi\u00f3n de Honor 2005-2006 \u00e8 stata la 17\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 10 settembre 2005 e si \u00e8 conclusa il 22 aprile 2006, prolungandosi fino al 24 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra il 5 maggio e il 24 giugno 2006. Il regolamento prevede che i quarti di finale si giochino al meglio delle tre gare mentre le semifinali e la finale al meglio delle cinque.\nSupercoppa di Spagna.\nLa 16\u00aa edizione della competizione ha opposto l', vincitore di campionato e Coppa, al , finalista della Coppa di Spagna. Il trofeo \u00e8 stato assegnato tramite una gara unica disputata sul campo neutro di A Coru\u00f1a."}
{"id": "1125427", "revid": "682087", "url": "https://it.wikipedia.org/wiki?curid=1125427", "title": "Autos Lobelle de Santiago FS", "text": ""}
{"id": "1125428", "revid": "339392", "url": "https://it.wikipedia.org/wiki?curid=1125428", "title": "Playas de Castell\u00f3n FS", "text": ""}
{"id": "1125431", "revid": "2032913", "url": "https://it.wikipedia.org/wiki?curid=1125431", "title": "Folha de S. Paulo", "text": "La Folha de S.Paulo (in italiano \"Foglio di S. Paolo\") \u00e8 un quotidiano in lingua portoghese pubblicato a San Paolo del Brasile. ."}
{"id": "1125432", "revid": "339392", "url": "https://it.wikipedia.org/wiki?curid=1125432", "title": "PSG M\u00f3stoles", "text": ""}
{"id": "1125433", "revid": "78273", "url": "https://it.wikipedia.org/wiki?curid=1125433", "title": "MRA Gvtarra FS", "text": ""}
{"id": "1125436", "revid": "339392", "url": "https://it.wikipedia.org/wiki?curid=1125436", "title": "Caja Segovia FS", "text": ""}
{"id": "1125437", "revid": "1013865", "url": "https://it.wikipedia.org/wiki?curid=1125437", "title": "Lospalos", "text": "Lospalos (qualche volta erroneamente scritto \"Los Palos\") \u00e8 una citt\u00e0 di Timor Est, 248\u00a0km ad est della capitale dello stato Dili.\nInternazionalmente, la citt\u00e0 \u00e8 erroneamente chiamata \"Los Palos\", suggerendo l'idea che il suo nome sia di origine spagnola. In verit\u00e0 il toponimo Lospalos \u00e8 stato originato dal suo nome in Fataluku, la lingua locale papuana, \"Lohoasupala\".\nIl nome corretto in inglese, portoghese e tetum, la lingua ufficiale di Timor Est, \u00e8 \"Lospalos\"."}
{"id": "1125439", "revid": "150809", "url": "https://it.wikipedia.org/wiki?curid=1125439", "title": "Albacete FS", "text": ""}
{"id": "1125441", "revid": "99089", "url": "https://it.wikipedia.org/wiki?curid=1125441", "title": "Terra Sancti Benedicti", "text": ""}
{"id": "1125443", "revid": "1305772", "url": "https://it.wikipedia.org/wiki?curid=1125443", "title": "Jawa", "text": ""}
{"id": "1125444", "revid": "339392", "url": "https://it.wikipedia.org/wiki?curid=1125444", "title": "Carnicer FIAT Torrej\u00f3n FS", "text": ""}
{"id": "1125445", "revid": "339392", "url": "https://it.wikipedia.org/wiki?curid=1125445", "title": "Azkar Lugo FS", "text": ""}
{"id": "1125449", "revid": "29478", "url": "https://it.wikipedia.org/wiki?curid=1125449", "title": "Folha de S\u00e3o Paulo", "text": ""}
{"id": "1125456", "revid": "287204", "url": "https://it.wikipedia.org/wiki?curid=1125456", "title": "Vratislav Gresko", "text": ""}
{"id": "1125459", "revid": "1428919", "url": "https://it.wikipedia.org/wiki?curid=1125459", "title": "La Guaira", "text": "La Guaira \u00e8 il principale porto del Venezuela. La cittadina di circa 40.000 abitanti \u00e8 il capoluogo dello stato Vargas e si trova a una ventina di km dalla capitale Caracas, di cui \u00e8 il porto. Fondata nel 1589 conservava, fino al 1999, numerosi edifici coloniali, oggi in massima parte scomparsi o in rovina (solo la \"Casa Guipuzcoana\" si presenta al visitatore in discreto stato di manutenzione).\nIn quell'anno la citt\u00e0, insieme ad altri centri costieri limitrofi, fu colpita da una disastrosa alluvione che provoc\u00f2 smottamenti e frane di grandi dimensioni, le quali causarono la morte di migliaia di cittadini oltre alla perdita della quasi totalit\u00e0 del proprio patrimonio monumentale e architettonico.\nLa Guaira \u00e8 il principale porto del Venezuela per commercio di container."}
{"id": "1125462", "revid": "1592097", "url": "https://it.wikipedia.org/wiki?curid=1125462", "title": "Al-Walid I ibn Abd al-Malik", "text": ""}
{"id": "1125463", "revid": "78273", "url": "https://it.wikipedia.org/wiki?curid=1125463", "title": "GSI Bilbo FS", "text": ""}
{"id": "1125465", "revid": "1318658", "url": "https://it.wikipedia.org/wiki?curid=1125465", "title": "Seconda Divisione 1922-1923", "text": "La Seconda Divisione 1922-1923 fu la prima edizione del torneo cadetto del campionato italiano di calcio organizzata a livello interregionale dalla Lega Nord.\nSecondo il disegno del Compromesso Colombo, fu sostanzialmente deputata ad accogliere le societ\u00e0 della vecchia Prima Categoria che non trovarono posto nella nuova Prima Divisione.\nRegolamento.\nNell'estate 1922 la FIGC e la CCI si riunificarono. Esse diedero al direttore della Gazzetta dello Sport, Emilio Colombo, il compito di redigere un piano per la riunificazione, il cosiddetto \"Compromesso Colombo\", che congegn\u00f2 una Seconda Divisione gestita dalla \"Lega Nord\" e composta da 48 squadre suddivise in sei gironi da otto partecipanti, cos\u00ec stabilite:\nIn seguito allo scioglimento o la mancata iscrizione di ben dieci delle aventi diritto a parteciparvi, furono ammesse al loro posto le seconde classificate dei campionati regionali di Promozione FIGC e Seconda Divisione CCI. Il quadro definitivo divenne dunque il seguente:\nEra dunque il totale trionfo della CCI, dato che 43 della 48 squadre finite in cadetteria giunsero dalla FIGC. Sennonch\u00e9 per questa stagione la Prima Divisione, a titolo transitorio e per favorire l'accordo fra le due federazioni, vide la partecipazione di ben 36 societ\u00e0, da ridursi per\u00f2 di l\u00ec ad un anno a 24. Per far spazio alle 12 retrocesse che a fine stagione sarebbero dunque giunte dalla massima categoria, si decise che in Seconda Divisione ci sarebbero state altrettante relegate - cio\u00e8 due per girone - senza nessuna promozione, mentre le seste classificate di ogni raggruppamento avrebbero dovuto sfidare le vincitrici dei sei campionati regionali nord costituenti la Terza Divisione.\nPer quanto concerne l'Italia meridionale, la Seconda Divisione fu ivi ancora strutturata su gironi gestiti dai Comitati regionali. Tra Nord e Sud, diviso soltanto fra Marche, Lazio, Campania, Puglia e Sicilia, non c\u2019era relazione alcuna: se come detto nella prima area la Seconda Divisione succedeva alla parte riformata e declassata della Prima Categoria, al Meridione era una pura ridenominazione della Promozione. Solo nel 1926 si riallineeranno i due campionati.\nLega Nord.\nFormula.\n48 squadre partecipanti, suddivise in sei gironi interregionali. Le ultime due classificate di ogni raggruppamento retrocedono direttamente in Terza Divisione, mentre le terzultime si incontrano in gare di andata e ritorno con le vincitrici dei tornei regionali costituenti il campionato inferiore, onde confermarsi nella categoria. Le prime classificate accedono ai due triangolari di semifinale adibiti a designare le due finaliste per il titolo di categoria, riconoscimento puramente onorifico stante il blocco delle promozioni per la riduzione dei ranghi della Prima Divisione.\nFase finale.\nLe sei squadre partecipanti alla fase finale furono: Sestrese, Biellese, Atalanta, Carpi, Edera Pola e Viareggio. Furono divise in due gironi di tre. Non era prevista nessuna promozione a causa della riduzione dei ranghi della Prima Divisione.\nSud.\nIl Sud aveva anch'esso dei tornei chiamati di Seconda Divisione, ma non avevano nulla a che fare con sopra esposto campionato nazionale in quanto si ponevano in successione alla Promozione, e non alla frazione pi\u00f9 debole della vecchia Prima Categoria. Era infatti suddiviso in campionati separati, gestiti dai Comitati Regionali, nei quali le prime classificate avevano la possibilit\u00e0 di essere promosse nei rispettivi tornei locali di Prima Divisione, anche se l'ascesa era subordinata, oltre che ai risultati, alla soddisfazione di requisiti economici e infrastrutturali, non essendo stato qui introdotto neppure il titolo sportivo.\nIn questa stagione vennero promosse in Prima Divisione Lega Sud le seguenti squadre: S.S. Tivoli \"(Lazio)\", S.S. Salernitanaudax \"(Campania)\", S.C. Foggia e Enotria F.C. \"(Puglia)\".\nGirone marchigiano.\nClassifica finale.\nVerdetti\nGirone laziale.\nClassifica finale.\nVerdetti\nGironi pugliesi.\nGirone A.\nClassifica finale.\nLegenda:\nNote:\nSpareggio.\nVerdetti\nGirone B.\nSquadre partecipanti.\nVerdetti\nGirone finale.\nVerdetti\nGirone Campano.\nFinale.\nVerdetti\nGironi siciliani.\nVi presero parte quattro squadre, suddivise in due gironi.\nGirone occidentale.\nSquadre partecipanti\nGirone orientale.\nSquadre partecipanti\nIl risultato della partita di ritorno \u00e8 ignoto, cos\u00ec come lo sono i risultati del girone occidentale e l'esito della finale tra le vincitrici dei due gironi."}
{"id": "1125468", "revid": "486946", "url": "https://it.wikipedia.org/wiki?curid=1125468", "title": "Rimorchio Ln 664", "text": ""}
{"id": "1125479", "revid": "287204", "url": "https://it.wikipedia.org/wiki?curid=1125479", "title": "Ivica Racan", "text": ""}
{"id": "1125484", "revid": "1543377", "url": "https://it.wikipedia.org/wiki?curid=1125484", "title": "Cessna Aircraft", "text": "La Cessna Aircraft Company era un'azienda aeronautica statunitense con sede a Wichita, Kansas. Nota principalmente per gli aerei da turismo, Cessna produceva anche business jet. Fondata nel 1927 venne acquistata da General Dynamics nel 1985 e poi da Textron nel 1992. Nel marzo del 2014 Textron acquist\u00f2 Beechcraft e Hawker Aircraft formando il gruppo Textron Aviation nel quale entr\u00f2 anche Cessna, cessando le operazioni come azienda singola.\nStoria.\nNel giugno del 1911 Clyde Cessna, un contadino di Rago, in Kansas, costru\u00ec il primo velivolo nella regione tra il Mississippi e le Montagne Rocciose, diventando il primo nella regione a pilotare un aeromobile. Cessna inizi\u00f2 cos\u00ec a realizzare aerei in legno e in tela ad Enid, in Oklahoma, ma in seguito al rifiuto di ulteriori prestiti da parte delle banche si trasfer\u00ec a Wichita.\nLa Cessna Aircraft venne formata nel 1927, quando Clyde Cessna e Victor Roos divennero partner formando la Cessna-Roos Aircraft Company. Tuttavia, un mese dopo, Roos si dimise dalla partnership rendendo la sua parte a Cessna. Lo stesso anno venne approvata la rimozione del nome di Roos dal nome dell'azienda.\nIl Cessna DC-6 ottenne la sua certificazione lo stesso giorno della crisi del '29, il 29 ottobre 1929.\nNel 1932 la Cessna Aircraft Company dichiar\u00f2 fallimento a causa della Grande depressione.\nCi\u00f2 nonostante, l'anno successivo spicc\u00f2 il volo il Cessna CR-3. L'aereo vinse la American Air Race del 1933 a Chicago e successivamente infranse il record di aereo a pistoni pi\u00f9 veloce del mondo, raggiungendo una velocit\u00e0 di 381 km/h.\nNel 1934 i nipoti di Cessna, Dwane Wallace e suo fratello Dwight, acquistarono l'azienda, la riaprirono e iniziarono la costruzione di una realt\u00e0 che sarebbe diventata un successo a livello globale.\nNel 1937 venne introdotto il Cessna C-37, il primo idrovolante prodotto dall'azienda. Nel 1940 Cessna ricevette il pi\u00f9 grande ordine fino ad allora, un contratto con la USAF per 33 Cessna T-50. Sempre nello stesso anno, la Royal Canadian Air Force ordin\u00f2 180 Cessna T-50.\nNel 1946 Cessna, in seguito alla revoca delle restrizioni di produzione in tempo di guerra, torn\u00f2 sul mercato civile con l'uscita del Cessna 120 e Cessna 140. Il nuovo approccio dell'azienda consisteva nell'introdurre una nuova linea di velivoli interamente in metallo, utilizzando per la prima volta strumenti di produzione sostituendo molte delle fasi svolte a mano in tempo di guerra.\nNel 1948, il Cessna 140 venne eletto come \"\"Outstanding Plane of the Year\" (Aereo eccezionale dell'anno)\" dalla US Flight Instructors Association.\nNel 1955 il primo elicottero della Cessna, il Cessna CH-1, ricevette la certificazione FAA.\nNel 1956 venne introdotto il Cessna 172, l'aeroplano pi\u00f9 prodotto della storia.\nNel 1960 Cessna si affili\u00f2 con la francese Reims Aviation. Nel 1963 Cessna produsse il suo 50.000-esimo velivolo, un Cessna 172.\nIl primo business jet della compagnia, il Cessna Citation I spicc\u00f2 il volo per la prima volta il 15 settembre del 1969.\nNel 1975 Cessna produsse il suo 100.000-esimo velivolo\nNel 1985 Cessna cess\u00f2 le operazioni come azienda singola diventando una sussidiaria della General Dynamics. Lo stesso anno inizi\u00f2 la produzione del Cessna 208 Caravan. Nel 1992 l'azienda venne venduta alla Textron.\nNel marzo del 2014 Textron acquist\u00f2 Beechcraft e Hawker Aircraft formando il gruppo Textron Aviation nel quale entr\u00f2 anche Cessna, cessando le operazioni come sussidiaria."}
{"id": "1125486", "revid": "1971044", "url": "https://it.wikipedia.org/wiki?curid=1125486", "title": "Direttiva dell'Unione europea 2004/39/CE", "text": "La direttiva dell'Unione Europea 2004/39/CE (conosciuta anche come direttiva MiFID, ove MiFID \u00e8 acronimo di Markets in Financial Instruments Directive), atto normativo emanato dal Parlamento europeo il 21 aprile 2004, partecipa alla costruzione di un mercato finanziario integrato, efficace e competitivo nell'Unione europea (UE) definendone i principi generali, e si inquadra nel pi\u00f9 ampio \"piano di azione per i servizi finanziari\" (FSAP), varato nel 1999 e concretizzatosi in ben 42 direttive. A tale direttiva \u00e8 seguita la direttiva 2006/73/CE, attuativa della prima. Sono state recepite dall'Italia nel 2007.\nObiettivi.\nLa direttiva risponde all'esigenza di creare un terreno competitivo uniforme (\u00ab\"level playing field\"\u00bb) tra gli intermediari finanziari dell'Unione europea, senza pregiudicare la protezione degli investitori e la libert\u00e0 di svolgimento dei servizi di investimento in tutta la Comunit\u00e0. Gli obiettivi di fondo della direttiva MiFID sono:\nContenuti.\nLa MiFID segue la cosiddetta Procedura Lamfalussy, approvata con il Consiglio europeo di Stoccolma del 2001, e corrisponde al primo di quattro livelli regolamentari previsti - \u00e8 la direttiva in cui sono definiti i principi generali. Ad essa \u00e8 seguita la direttiva di secondo livello (2006/73/CE) e il regolamento attuativo 1287/2006/CE , che contengono le misure tecniche volte ad implementare operativamente quanto definito dalla MiFID.\nLa direttiva in questione si applica alle tre macro-categorie di soggetti operanti nei mercati finanziari:\nClassificazione della clientela.\nLa MiFID impone alle imprese di investimento di operare una classificazione della propria clientela ai fini di modulare gli obblighi informativi da assolvere e le tutele da garantire. I clienti sono suddivisi in tre categorie:\nObblighi informativi.\nLa classificazione della clientela \u00e8, in primo luogo, funzionale all'individuazione degli obblighi informativi da assolvere. Vi sono innanzitutto obblighi informativi nei confronti di tutte le categorie di clienti e riguardano:\nInoltre, gli intermediari devono comunicare ai clienti al dettaglio le politiche e le misure per la protezione dei clienti, la propria valutazione degli strumenti di portafoglio del cliente ed i costi connessi ai servizi forniti. In generale, comunque, a prescindere dalla categoria di appartenenza, il cliente ha diritto ad informazioni sufficienti ad effettuare scelte di investimento consapevoli e che siano oneste, chiare e non fuorvianti.\nI test di adeguatezza e appropriatezza.\nNell'ottica della tutela del cliente, la MIFID non si limita a prevedere, a carico degli intermediari, degli obblighi informativi, ma stabilisce che esso sia tenuto ad effettuare dei test sulla natura del servizio di investimento offerto o richiesto dal cliente. Il test di adeguatezza va effettuato nel caso di prestazione del servizio di consulenza finanziaria. L'intermediario deve verificare che la consulenza fornita corrisponda agli obiettivi di investimento del cliente al quale \u00e8 rivolta e che sia adeguata alle sue risorse patrimoniali. Spetta all'intermediario raccogliere tutte le informazioni necessarie per comprendere se le conoscenze e le esperienze del cliente sono sufficienti per una corretta valutazione della consulenza fornita.\nIl test di appropriatezza \u00e8 previsto, invece, per tutti gli altri servizi di investimento. In questo caso, i criteri sono le informazioni e le esperienze di cui il cliente dispone riguardo allo specifico prodotto finanziario ed il livello generale di cultura finanziaria posseduta. Un caso particolare \u00e8 quello della modalit\u00e0 \"execution only\", nella quale non si \u00e8 tenuti ad effettuare il test di appropriatezza e non sussistono obblighi informativi se non nella fase di accesso del cliente a tale modalit\u00e0. La \"execution only\" pu\u00f2 riguardare solo strumenti finanziari non complessi e deve essere richiesta espressamente dal cliente. Se ci\u00f2 si verifica, l'impresa di investimento \u00e8 tenuta a precisare che non effettuer\u00e0 il test di appropriatezza. Lo scopo della modalit\u00e0 di \"execution only\" \u00e8 quella di ridurre i tempi ed abbattere i costi. \nServizi di investimento.\nLa MiFID introduce due nuovi servizi di investimento (consulenza e gestione di Multilateral Trading Facility - MTF), che da cinque passano a sette, ovvero:\nPer consulenza si intende la \"prestazione di raccomandazioni personalizzate ad un cliente, dietro sua richiesta o per iniziativa dell'impresa di investimento, con riguardo ad una o pi\u00f9 operazioni relative a strumenti finanziari\".\nGli MTF sono, invece, sistemi multilaterali, funzionalmente simili ai mercati regolamentati, erogabili da un'impresa di investimento o da un gestore del Mercato regolamentato, sul quale sono ammessi a negoziazione sia strumenti quotati sia non quotati.\nLuoghi di negoziazione.\nNell'ottica di stimolare la concorrenza e di garantire migliori condizioni agli investitori, la direttiva abolisce l'obbligo di concentrazione degli scambi sui mercati regolamentati, ed introduce nuove forme di scambio, quali i Sistemi multilaterali di negoziazione e gli internalizzatori sistematici (IS).\nBest execution ed execution policy.\nA fronte di una possibile pluralit\u00e0 di luoghi in cui gli strumenti finanziari sono negoziati, viene riaffermato l'obbligo della \"best execution\", in seguito all'abolizione della presunzione del suo raggiungimento sui mercati regolamentati. Per \"best execution\" si intende che l'intermediario \u00e8 tenuto ad eseguire le operazioni per conto dei clienti alle migliori condizioni possibili, tenuto conto di prezzo, costi, rapidit\u00e0 e probabilit\u00e0 di esecuzione e regolamento, natura e dimensione dell'ordine. La \"best execution\" si applica alle transazioni di tutti gli strumenti finanziari, ma non nel caso di controparte qualificata (a meno che non sia quest'ultima a richiederlo espressamente) n\u00e9 nel caso di esecuzione di istruzioni specifiche impartite dai clienti.\nLa caduta dell'obbligo di concentrazione degli scambi sui mercati regolamentati comporta anche l'adozione e l'implementazione, da parte dell'impresa di investimento, di una \"execution policy\" (strategia di esecuzione), che, considerando la categoria del cliente e l'obiettivo del raggiungimento del miglior risultato possibile, indichi, per ciascuna tipologia di strumento, le sedi di esecuzione su cui verranno eseguiti gli ordini di compravendita ed i fattori che verranno valutati ai fini della scelta della sede.\nCompliance e conflitti di interesse.\nViene prevista l'istituzione, all'interno di ciascuna impresa di investimento, di una funzione, detta di \"compliance\", dedicata al controllo degli adempimenti degli obblighi di correttezza e trasparenza. Tale funzione deve essere indipendente, disporre di risorse e strutture adeguate e deve avere accesso a tutte le attivit\u00e0 dell'intermediario. La compliance, oltre alle funzioni di controllo, si occupa anche di specificare i compiti dei vari soggetti, di garantire l'adeguatezza delle comunicazioni interne e di conservare le registrazioni delle attivit\u00e0 svolte.\nPer conflitto di interesse si intende il trasferimento del rischio dall'intermediario al cliente a scapito di quest'ultimo. I conflitti di interesse sono rilevanti quando comportano un guadagno per l'impresa ai danni del cliente, quando riguardano lo svolgimento della stessa attivit\u00e0 del cliente o quando prevedono il pagamento di un incentivo a soggetti diversi dal cliente. Gli intermediari devono agire in modo da ridurre al minimo i conflitti di interesse. Se tali conflitti non sono evitabili, l'impresa deve informare il cliente dell'esistenza del conflitto prima di agire e deve tenere un apposito registro di tali situazioni.\nRecepimento nei paesi membri.\nItalia.\nL'Italia nel 2007 ha recepito le due direttive con il d.lgs 17 settembre 2007, n. 164. In merito ai test di appropriatezza, la corte d'appello di Milano, con sentenza n. 1094 del 15 aprile 2009 ha stabilito che l'obbligo dell'intermediario di fornire informazioni in relazione alla specifica rischiosit\u00e0 dell'operazione sussiste in relazione a tutti i servizi di investimento, compreso quello di ricezione e trasmissione dati (c.d. Execution Only)."}
{"id": "1125489", "revid": "78273", "url": "https://it.wikipedia.org/wiki?curid=1125489", "title": "Museo Regionale di Scienze Naturali", "text": ""}
{"id": "1125490", "revid": "1652635", "url": "https://it.wikipedia.org/wiki?curid=1125490", "title": "Piper Aircraft", "text": "Piper Aircraft, Inc., \u00e8 un'azienda aeronautica, con sede al Vero Beach Municipal Airport a Vero Beach in Florida. Assieme a Beechcraft e Cessna, oggi confluite nella holding Textron, \u00e8 stata considerata una delle \"Big Three\" dell'aviazione generale.\nTra il 1927 e il 2009 la compagnia ha prodotto 144.000 velivoli in 160 tipi diversi, dei quali 90.000 tuttora volanti.\nL'azienda prese il nome definitivo nel 1931 da William T. Piper, sulla base di quanto fatto da Clarence Gilbert Taylor e Gordon A. Taylor a partire dal 1927: il progetto Cub.\nFallita nella met\u00e0 degli anni ottanta a causa delle leggi sempre pi\u00f9 severe negli USA per l'aviazione civile, \u00e8 rinata nel 1995 sotto la nuova sigla New Piper Aircraft. Il modello pi\u00f9 comune \u00e8 il PA-28, quattro posti, costruito con molte diverse varianti, motori diversi (da 140 a 200 hp), carrello retrattile e non, elica a passo variabile e non.\nI Piper si distinguono in genere dai modelli prodotti dalla Cessna Aircraft Company (l'altro maggiore produttore di aerei da turismo) per l'ala bassa e per l'adozione nel carrello d'atterraggio di sospensioni dotate di ammortizzatori.\nUn modello storico \u00e8 invece il Piper J-3 (o Piper Cub), con carrello biciclo (le ruote grandi davanti), ala alta e due posti. In genere questo modello \u00e8 verniciato di giallo. Forse in origine era uno degli aerei meno potenti al mondo, con soli 40\u00a0hp. Attualmente si utilizzano alcuni modelli con 60 o 80\u00a0hp.\nDal 2011 l'azienda appartiene al ministero dell'economia del Brunei.\nStoria.\nL'azienda fu fondata originariamente come Taylor Brothers Aircraft Manufacturing Company nel settembre 1927 da Clarence Gilbert Taylor e Gordon A. Taylor a Rochester (New York). L'azienda venne rinominata Taylor Brothers Aircraft Corporation nell'aprile del 1928, appena prima del decesso di Gordon Taylor in un incidente aereo del 24 aprile 1928. La compagnia si spost\u00f2 a Bradford (Pennsylvania), con la promessa di un sito pi\u00f9 grande e un investimento di 400$ dall'imprenditore locale del petrolio William T. Piper. Il trasferimento si complet\u00f2 nel settembre del 1929.\nAnni trenta.\nSul finire del decennio, l'azienda fall\u00ec e William T. Piper la compr\u00f2 per 761$. Riorganizzata come Taylor Aircraft Company, Piper prese il controllo dell'azienda come tesoriere, relegando C. G. Taylor a presidente. Piper, spesso chiamato \"Henry Ford of Aviation\", fu convinto del successo nel campo dei velivoli a basso costo, anche se in piena Grande Depressione. Il primo velivolo fu il E-2 Cub.\nNel dicembre 1935, dopo una serie di insuccessi, William Piper compr\u00f2 l'azienda di C. G. Taylor, che lasci\u00f2 l'azienda per la Taylorcraft Aircraft Company. Il 16 marzo 1937 un incendio distrusse la fabbrica di Bradford e si trasferirono in un mulino abbandonato a Lock Haven (Pennsylvania). Nel 1937, fu rinominata Piper Aircraft Corporation.\nAnni quaranta.\nPiper continu\u00f2 l'attivit\u00e0 a Lock Haven fino alla fine della Seconda guerra mondiale, costruendo la versione militare del J-3 Cub come Piper L-4 Grasshopper. Un totale di 5.941 velivoli furono costruiti per le forze armate americane, come addestratore, e altro, ma il contributo massimo fu la fabbricazione di tralicci per antenne radar. Nel 1946 aprirono una fabbrica a Ponca City e trasferirono la produzione del Cub da Lock Haven. Piper guid\u00f2 la produzione americana di velivoli in quegli anni; 7.800 dei 35.000 aerei civili costruiti furono Piper, ma uno sciopero nella manifattura di tubi interruppe la produzione, e 1.900 lavoratori furono licenziati.\nNel dopoguerra il \"boom\" dell'aviazione fin\u00ec. Piper produsse 3.500 velivoli, meno della met\u00e0 di quelli del 1946, e vi furono perdite per pi\u00f9 di 560.000$. Il consiglio di amministrazione sostitu\u00ec William Piper con William Shriver della Chrysler. Sotto Shriver la produzione si espanse con il PA-14 Family Cruiser e il PA-15 Vagabond. Nel 1948, con due terzi della forza lavoro via, Piper perse solamente 75.000$, ma non fu pi\u00f9 leader del mercato, seconda a Cessna, che costru\u00ec 1.600 velivoli; la fabbrica di Ponca City fu chiusa. Sul finire del 1948 Piper compr\u00f2 la Stinson Aircraft Company per 3 milioni di dollari e Shriver lasci\u00f2.\nAnni cinquanta.\nLo scoppio della Guerra di Corea nel 1950 aiut\u00f2 a stimolare la produzione Piper, che ricevette grandi ordini per il Cub militare. William Piper riguadagn\u00f2 il controllo dell'azienda, decidendo lo sviluppo di un bimotore. Produssero inizialmente il Baumann Brigadier, ma pi\u00f9 tardi decisero di sviluppare un disegno Stinson, ovvero il PA-23 Apache. Nelle previsioni degli anni successivi alla guerra, fu chiaro che il sito di Lock Haven non avrebbe sopportato ampliamenti e nel 1955, acquisirono i diritti di propriet\u00e0 al Vero Beach Municipal Airport. Vero Beach fu inizialmente il centro di progettazione della compagnia sotto Fred Weick, con il primo velivolo sviluppato per agricoltura, il PA-25 Pawnee, annunciato nel 1958 e prodotto l'anno successivo a Lock Haven.\nAnni sessanta.\nNel 1960 la linea di produzione fu basata sul velivolo per agricoltura e un biposto derivato dal Super Cub; il Caribbean, il Colt e Tri-Pacer; due versioni del PA-24 Comanche; il Pawnee; l'Apache e la variante allargata Aztec. Il PA-28 Cherokee fu il primo prodotto a Vero Beach. Il Cherokee rimpiazz\u00f2 il Tri-Pacer e il Colt, produzione conclusa nel 1961 e 1964. A Vero Beach furono prodotti 7.000 Cherokee all'anno.\nNel settembre 1964 vol\u00f2 il prototipo del PA-31 Navajo, dopo due anni e mezzo di sviluppo.\nNel 1969, la famiglia Piper cedette la Piper Aircraft alla Bangor Punta Corporation, che inizi\u00f2 una disputa legale di otto anni con la Chris-Craft Industries, culminata con la decisione della Supreme Court of the United States del 1977.\nAnni settanta.\nI sito di Lock Haven fu distrutto nel 1972 dall'Uragano Agnes in giugno; il fiume Susquehanna strarip\u00f2. Gli impianti furono allagati fino a 6m, distruggendo 100 velivoli e facendo danni per 23 milioni di dollari. Molte attrezzature per la produzione di Aztec, Navajo, e Comanche, furono distrutte, e il programma Piper PA-31T Cheyenne, appena premiato dalla Federal Aviation Administration fu rallentato. Le consegne del nuovo PA-31-350 Chieftain furono ritardate di mesi. Dopo l'allagamento Piper cedette 32 PA-28, PA-31 e PA-23 Aztecs alla NASA, per i loro crash test al Langley Research Center, per la simulazione di atterraggi lunari del Programma Apollo.\nL'azienda decise di interrompere la produzione del Piper PA-24 Comanche. Piper apr\u00ec uno stabilimento a Lakeland (Florida) nel 1972 e il Piper PA-31 Navajo, il Chieftain e il Cheyenne III furono fabbricati nel sito di 710.000\u00a0ft2 del Lakeland municipal airport.\nAnni ottanta e novanta.\nPiper apre la T1000 Airline Division a Lakeland in Florida, nel maggio 1981, con 20 persone. Gli occupati dalla Piper di Lakeland raggiunsero i 2.200 quell'anno. Il Piper PA-42 Cheyenne IV e il Piper T-1020/Piper T-1040 furono l\u00ec fabbricati. Fu presente anche un centro ricerca e sviluppo a Lakeland, incluso l'officina \"X\", che svilupp\u00f2 il Piper PA-48 Enforcer. La Airline Division provvedeva ai velivoli per linee aeree come la Air New Orleans, Desert Sun in Long Beach, Shasta Air e Sun West Airlines; cos\u00ec come per la Vickers nel Regno Unito, Cameroon Avia Services e per il distributore Piper in Colombia, Aero Leaver. Nel 1984 Piper cambi\u00f2 propriet\u00e0 quando la Bangor Punta fu acquisita dalla Lear Siegler. Lear Siegler, a sua volta, fu acquisita da Forstmann Little nel 1986. Forstmann Little then sold Piper to M. Stuart Millar in 1987.\nI costruttori di velivoli leggeri furono interessati da difficolt\u00e0 economico/finanziarie a met\u00e0 degli anni '80. Piper tent\u00f2 di abbassare i prezzi per vendere di pi\u00f9, ma non ci fu profitto. Nel 1991 il sito di Lakeland fu venduto, a luglio vi furono impiegati solo 45 persone; con solo 1.000$ in cassa, Piper fall\u00ec (Capitolo 11 bancarotta) dopo un'offerta da SOCATA. La produzione del Cheyenne 400 fin\u00ec nel febbraio 1993 con solo 43 velivoli costruiti. Nel 1995 diventa The New Piper Aircraft. Propriet\u00e0 Newco Pac Inc., azionisti creditori Piper come la Teledyne Continental Motors e altri.\nAnni duemila.\nNel luglio 2003, la American Capital Strategies, Ltd. compr\u00f2 il 94% delle azioni Piper. Nel luglio 2006, una collaborazione con Honda fu annunciata per la HA-420 HondaJet. Il mese seguente il nome dell'azienda divenne Piper Aircraft. Nel novembre 2008 fu ridotto l'orario di lavoro. Piper fece un accordo con lo stato della Florida che permise di beneficiare di un finanziamento di 32 milioni di dollari in cambio dell'assunzione di 1400 persone per la costruzione del PiperJet in Florida.\nNel dicembre 2008, l'azienda riferisce di aver deferito 10 milioni di dollari governativi dopo aver assunto 400 nuovi lavoratori fino al 2012 per il progetto PiperJet, e mantenere 1.417 collaboratori fino al 2015. Il PR di Piper, Mark Miller disse: \"While this year has been a good one for Piper, we have taken measures to keep the company healthy and to weather any future adversity.\" (Mentre quest'anno \u00e8 stato positivo per la Piper, abbiamo adottato misure per mantenere in salute l'azienda e resistere ad eventuali avversit\u00e0 future).\nVelivoli.\nIl Piper J-3 Cub, monomotore ad ala alta, biposto, fu il primo aereo d'addestramento prodotto su larga scala. Molti esemplari furono venduti per usi civili dal 1950 al 1995. Il PA-28 Cherokee fu uno dei pi\u00f9 venduti. Assieme al bimotore PA-34 Seneca sono usati come addestratori in tutto il mondo. Il PA-23 Apache fu uno dei primi velivoli \"air taxi\", sorpassato anni dopo da Beechcraft e Cessna.\nDal 1965 fu prodotto il PA-32 series con sei/sette posti, basato sul Cherokee. Cherokee Six, Lance e Saratoga, furono disponibili in diverse varianti di posti e motorizzazioni. Il PA-32 fu molto popolare in ambito \"private\", air taxi, e \"freight\". La produzione del Saratoga-II HP e del Saratoga TC fin\u00ec nel 2009.\nIl 21 gennaio 2010 l'azienda annuncia il CZAW SportCruiser commercializzato come PiperSport Nel gennaio 2011, si interrompe l'accordo con l'azienda Ceca."}
{"id": "1125491", "revid": "287204", "url": "https://it.wikipedia.org/wiki?curid=1125491", "title": "Merv", "text": "Merv (, in arabo \"Marw\"; in cinese \u6728\u9e7f, \"Mulu\"), fu una capitale (capitale orientale dal 1118 al 1153) della satrapia achemenide di Margiana all'interno dell'Impero achemenide, in seguito Alessandria e Antiochia in Margiana (greco \u1f08\u03bd\u03c4\u03b9\u03cc\u03c7\u03b5\u03b9\u03b1 \u1f21 \u1f10\u03bd \u03c4\u1fc7 \u039c\u03b1\u03c1\u03b3\u03b9\u03b1\u03bd\u1fc7), situata nell'attuale Turkmenistan.\nFu una delle principali citt\u00e0-oasi dell'Asia centrale, sulla storica Via della seta, nei pressi dell'attuale Mary. Sono sorte molte citt\u00e0 su questo sito, il che l'ha reso un ricco punto di scambio culturale e politico, nonch\u00e9 luogo d'immenso valore strategico. Si suppone che Merv sia stata per breve tempo la citt\u00e0 pi\u00f9 grande del mondo durante il dodicesimo secolo. Nel 1999 l'UNESCO ha inserito Merv tra i Patrimoni dell'umanit\u00e0.\nStoria.\nMerv ha origine in et\u00e0 preistorica: indagini archeologiche hanno rilevato tracce risalenti al terzo millennio a.C. una poderosa crescita nel II millennio a. C. Secondo alcuni studiosi sarebbe all'origine del culto ind\u00f9 di Monte Meru, che per l'induismo rappresenta il centro del mondo. Pi\u00f9 probabilmente il Monte Meru sarebbe il Monte Kailash in Tibet.\nNell'et\u00e0 del Bronzo conobbe un'enorme crescita demografica, che comport\u00f2 un ordinato riassetto urbanistico, con lo scavo di una vasta rete di canali, orientati ordinatamente lungo l'asse nord-sud, alimentati dalle acque del delta del fiume Murghab (lett. \"Acqua di Merv\").\nCon il nome di \"Mouru\", Merv viene citata con \"Bakhdi\" (Balkh) nella geografia dello \"Zend-Avesta\" (cronaca dell'Avest\u0101). Sotto la dinastia achemenide, Merv \u00e8 indicata come luogo famoso: con il nome di \"Margu\" appartiene a una delle satrapie citate nelle iscrizioni di Behistun (circa 515 a.C.) dello Sh\u0101hansh\u0101h persiano Dario I di Persia, durante il cui governo la ribellione nel 522-521 a.C. di Fr\u00e2da comport\u00f2 la morte di un numero altissimo di persone e il letterale spopolamento della citt\u00e0-oasi.\nLa vecchia citt\u00e0 sembra sia stata ricostruita da Ciro II di Persia (559 - 530 a.C.), ma poco si pu\u00f2 dire di preciso in merito, dal momento che i livelli achemenidi furono coperti da successivi strati aggiunti al sito.\nLa visita di Alessandro Magno a Merv \u00e8 leggendaria, infatti la citt\u00e0 prese (come tante altre citt\u00e0 fondate e ampliate dal re macedone) il nome di \"Alessandria\" per breve tempo. Dopo la morte di Alessandro, Merv divenne la capitale della provincia di Margiana degli Stati dei seleucidi, dei Parti e dei Sasanidi. Divenne \"Antiochia Margiana\" su decisione del re seleucide Antioco I, il quale la ricostru\u00ec ed espanse fino al luogo conosciuto ad oggi come Gyaur Kala.\nDopo che il sasanide Ardashir I (circa 220-240) conquist\u00f2 Merv, la numismatica ne delinea la storia: una lunga dinastia sasanide govern\u00f2 per quattro secoli, e questo \u00e8 dimostrato da un'ininterrotta serie di monete coniate a Merv. In questo periodo Merv divenne la casa di vari culti religiosi accanto allo Zoroastrismo sasanide, compresi il Buddhismo, il Manicheismo e il Cristianesimo nestoriano. Nel V secolo d.C. Merv fu sede di un'arcidiocesi della Chiesa d'Oriente.\nL'influenza araba.\nIl governo sasanide termin\u00f2 quando l'ultimo re, Yazdegerd III (632-651), fu assassinato non distante dalla citt\u00e0, e l'esercito sasanide si arrese a quello arabo musulmano. La citt\u00e0 fu occupata dai luogotenenti del terzo califfo \u02bfUthm\u0101n b. \u02bfAff\u0101n e divenne la capitale della provincia omayyade del Khorasan.\nUtilizzando questo luogo come base, gli Arabi musulmani, guidati da Qutayba ibn Muslim, assoggettarono una larga parte dell'Asia centrale, incluse Balkh, Bukhara, Fergana e Kashgar, penetrando in Cina fino alla provincia di Gansu nei primi anni dell'ottavo secolo. Merv, e tutto il Khorasan in generale, divenne una delle prime zone del mondo a diventare in prevalenza islamica, grazie all'attivo proselitismo degli immigrati arabi, l\u00ec esiliati fin dall'epoca del governatore omayyade Ziy\u0101d b. Ab\u012bhi, a causa delle loro simpatie alidi.\nMerv ricevette una rinnovata attenzione nel febbraio del 748, quando il generale arabo o iranico Abu Muslim (m. 754) vi proclam\u00f2 la nascita della nuova dinastia abbaside e l'avvio della cosiddetta \"Rivoluzione abbaside\", espandendo e rifondando la citt\u00e0 e, in nome dei nuovi califfi, prescelse la citt\u00e0 come sede degli insorti che avrebbero impugnato vittoriosamente le armi contro il califfato degli Omayyadi.\nDopo che gli Abbasidi ebbero rovesciato gli Omayyadi e fondato con al-Mansur Baghdad, Ab\u016b Muslim continu\u00f2 a regnare su Merv in modo semi-indipendente, fino al suo assassinio da parte dello stesso Califfo che aveva tanto efficientemente servito. Merv fu il centro della causa abbaside per tutta la durata della \"Rivoluzione\" della \"Dinastia benedetta\", e in seguito divenne fonte di sostegno politico per i regnanti di Baghdad.\nIl governo del Khorasan a Merv fu considerato come uno dei principali puntelli dell'edificio califfale abbaside. All'influente famiglia iranica dei Barmecidi, ad esempio, fu assegnata Merv ed essa svolse un ruolo importante nel trasferimento della cultura greca (stabilitasi a Merv fin dai primi giorni del conflitto tra seleucidi e greco-bactriani) all'interno del mondo arabo-islamico.\nDurante tutta l'era abbaside Merv rest\u00f2 la capitale e la citt\u00e0 di maggior rilievo dell'intero Khorasan. In questo periodo lo storico arabo al-Muqaddasi la defin\u00ec \"deliziosa, gradevole, elegante, brillante, notevole e piacevole\". La sua architettura forn\u00ec lo spunto per la ricostruzione abbaside di Baghdad. La citt\u00e0 divenne famosa per essere la sede degli immigrati provenienti fin dal VII secolo dai territori arabi iracheni, al pari della Sogdiana e di altri luoghi dell'Asia centrale. \nL'importanza di Merv agli occhi degli Abbasidi si accrebbe nel periodo che va dall'813 all'818, quando essa divenne residenza temporanea di al-Ma\u02bem\u016bn, in lotta contro il fratello al-Amin. Merv fu anche il centro del movimento eretico del IX secolo guidato da al-Muqanna, il \"Profeta Velato\", che raggrupp\u00f2 molti seguaci dichiarandosi incarnazione di Dio ed erede di \u02bfAl\u012b b. Ab\u012b \u1e6c\u0101lib e Ab\u016b Muslim; la Khurramiyya, cui egli dette vita e che sopravvisse fino al XII secolo.\nIn questo periodo Merv, al pari di Samarcanda e Bukhara, divenne una delle grandi citt\u00e0 della cultura musulmana; il famoso storico Y\u0101q\u016bt al-R\u016bm\u012b ricevette la sua istruzione nelle sue fiorenti biblioteche. Furono sviluppate numerose scuole in vari campi del sapere, a partire dalla Legge islamica e dallo studio degli \"\u1e25ad\u012bth\", fino alla storia e alla letteratura. Molti personaggi di spicco della cultura provennero da questa citt\u00e0 e l'ampio uso della \"nisba\" al-Marwazi , cio\u00e8 \"di Merv/Marw\", lo attesta: primo tra tutti il giurista e teologo Ahmad ibn Hanbal.\nCon l'indebolimento del califfato, il governo arabo fu sostituito nell'821 da quello del generale persiano filo-abbaside \u1e6c\u0101hir b. al-\u1e24usayn e dalla dinastia Tahiride. I Tahiridi saranno a loro volta sostituiti dai Samanidi e, pi\u00f9 tardi, dalla dinastia turca dei Ghaznavidi.\nIl controllo turco e mongolo.\nNel 1037 i Selgiuchidi, un clan di Turchi Oghuz, si spostarono dalle steppe orientali del lago d'Aral prendendo pacificamente possesso di Merv sotto la guida di Toghrul Beg: il sultano ghaznavide Mas\u02bf\u016bd I era fortemente osteggiato dai cittadini. Il fratello di Toghrul, Chaghri, vi si stabil\u00ec mentre il dominio selgiuchide cresceva finendo con l'includere il resto del Khorasan e dell'Iran, e facendola diventare in seguito la citt\u00e0 preferita dai capi selgiuchidi. Sia Alp Arslan sia il suo discendente Ahmed Sanjar furono sepolti in citt\u00e0.\n\u00c8 in questo periodo che Merv raggiunge la maggiore espansione; i geografi arabi e persiani la chiamano \"madre del mondo\", \"punto d'incontro del grande e del piccolo\", \"capoluogo del Khorasan\" e capitale del mondo iraniano orientale. Le fonti scritte parlano di una grande Madrasa fondata dal visir selgiuchide Nizam al-Mulk, e di altre istituzioni culturali. Si dice anche che Merv ebbe un mercato che era \"il migliore tra quelli delle principali citt\u00e0 iraniane e del Khorasan\".\nIl regno di Sanjar, segnato dal conflitto con i Kara Khitay e il Khw\u0101rezmsh\u0101h, termin\u00f2 nel 1153 quando i nomadi turchi Ghuzz provenienti dalle terre oltre l'Amu Darya (lo Iassarte) saccheggiarono la citt\u00e0. In seguito Merv pass\u00f2 di mano tra i Corasmi di Khiva, i Ghuzz e i Ghuridi, e inizi\u00f2 a perdere importanza rispetto ad altre citt\u00e0, prima fra tutte N\u012bsh\u0101p\u016br.\nNel 1221 apr\u00ec le porte a Tolui, figlio di Gengis Khan e Khan dei Mongoli, che nell'occasione trucid\u00f2 la maggior parte della popolazione. Lo storico persiano Joveyni, vissuto una generazione dopo il massacro, scrisse: \"I Mongoli ordinarono che, a parte quattrocento artigiani... , l'intera popolazione, incluse donne e bambini, dovesse essere uccisa, e nessuno, n\u00e9 donne n\u00e9 uomini, dovesse essere risparmiato. Ad ognuno [i.e. \"i guerrieri mongoli\"] sar\u00e0 assegnata l'esecuzione di trecento o quattrocento persiani. Ne vennero uccisi cos\u00ec tanti che al crepuscolo le montagne sembravano colline, e le pianure erano inzuppate di sangue\". Secondo alcuni storici oltre un milione di persone mor\u00ec a causa dell'invasione mongola, comprese centinaia di migliaia di rifugiati provenienti da altri luoghi.\nGli scavi hanno mostrato una drastica riedificazione delle fortificazioni in seguito alla distruzione, ma la citt\u00e0 inizi\u00f2 a decadere. Nella prima met\u00e0 del quattordicesimo secolo la citt\u00e0 venne utilizzata come sede dell'arcivescovado del Cristianesimo orientale. Alla morte del nipote di Gengis Khan, Merv venne inclusa (1380) tra le propriet\u00e0 di Tamerlano, principe turco-persiano di Samarcanda ed eponimo della dinastia dei Timuridi.\nDal periodo persiano all'occupazione russa.\nNel 1505 la citt\u00e0 fu occupata dagli Uzbeki, che cinque anni dopo vennero espulsi per mano di Sh\u0101h Ism\u0101\u02bf\u012bl I, fondatore della dinastia Safavide di Persia. Fu in questo periodo che fu restaurata l'antica grande diga, edificata gi\u00e0 in epoca partica (la Sultan Band) sul fiume Murghab, e l'insediamento crebbe nell'area irrigata, che prese il nome di Bairam Ali, nome con cui \u00e8 chiamata in alcuni testi del XIX secolo.\nMerv rimase in mani persiane fino al 1788 quando fu conquistata dall'emiro di Bukhara, Sh\u0101h Mur\u0101d Beg. Fu allora, che questi decise di far radere immediatamente al suolo la citt\u00e0, distruggere i sistemi di canalizzazione dell'area trasformando cos\u00ec una regione di antica bellezza in una landa desolata. L'intera popolazione dei territori circostanti, circa persone, venne deportata in vari momenti nell'oasi di Bukhara. Dal momento che essa professava la variante sciita della fede islamica, non ebbe difficolt\u00e0 a resistere alle pressioni sunnite dei dominatori. I loro discendenti sono sopravvissuti fino ad oggi e chiamati \"\"\u012ar\u0101n\u012b\"/Iranici\" nel censimento sovietico degli anni ottanta. Essi sono presenti anche nelle citt\u00e0 di Samarcanda, Bukhara e nell'area compresa tra i fiumi Amu Darya e Syr Darya.\nQuando Sir Alexander Burnes attravers\u00f2 la regione nel 1832, i Khivani erano i governanti di Merv. All'incirca in questo periodo i turcomanni Tekke, che vivevano sull'Hari Rud, furono obbligati dai persiani a migrare verso nord. I Khivani tentarono di bloccarne l'avanzata ma, intorno al 1856, le Tekke (centri di studio e pratica sufi) presero il potere, e lo mantennero fino all'occupazione dell'Impero russo del 1883.\nI resti.\nGli scavi russi del vecchio sito iniziarono nel 1890. Dal 1992 al 2000 un gruppo di archeologi turkmeni e britannici fece numerose scoperte. Nel 2001 venne avviata una collaborazione tra l'Institute of Archaeology, l'University College London e le autorit\u00e0 turkmene. Il \"Progetto Antica Merv\"\" si pone come obbiettivo la conservazione del complesso e la sua gestione, oltre all'esecuzione di nuove ricerche e alla comunicazione al pubblico dei relativi risultati.\nLocalizzazione delle rovine.\nMerv \u00e8 composta da diverse citt\u00e0 murate vicine, ognuna delle quali costruita e abitata da genti di epoche diverse e poi abbandonata e mai ricostruita sulla medesima area. Quattro citt\u00e0 murate diverse segnano i quattro periodi in cui Merv fu \"il centro del mondo\": la pi\u00f9 piccola, la vecchia Merv, Erk Kala, corrisponde al regno achemenide; Gyaur Kala, che circonda Erk Kala, comprende le metropoli ellenica e sasanide e venne usata come sobborgo industriale di Sultan Kala, citt\u00e0 abbaside/selgiuchide (ed \u00e8 la pi\u00f9 estesa). La pi\u00f9 piccola citt\u00e0 timuride venne eretta poco a sud ed attualmente viene chiamata Abdullah Khan Kala. Vari altri edifici sono sparsi nel territorio delimitato da queste citt\u00e0; tutti i materiali recuperati dai siti sono custoditi dal \"Parco Archeologico Antica Merv\" subito a nord del villaggio di Bairam Ali, e trenta chilometri ad ovest di Mary, citt\u00e0 costruita dai russi..\nGyaur Kala.\nLa fondazione di Gyaur Kala avvenne in et\u00e0 ellenistica sotto il regno del seleucide Antioco I. Fu abitata da molti regnanti ellenici, dai parti, e in seguito dai sasanidi che la fecero diventare capitale di una satrapia. Gyaur Kala fu la capitale della provincia omayyade del Khorasan e crebbe in importanza mentre il Khorasan diventava il centro del mondo musulmano nei primi due secoli di vita dell'Islam.\nLe rovine pi\u00f9 appariscenti di Gyaur Kala sono le installazioni difensive. Tre mura, costruiti uno sopra l'altro, sono ancora ben visibili. Un muro seleucide, gradinato all'interno e verticale all'esterno, funga da piattaforma per il secondo, pi\u00f9 grande, costruito con mattoni di fango e, anch'esso, gradinato all'interno. La forma di questo muro ricorda le fortezze ellenistica trovate in Anatolia, nonostante rimanga unico grazie al fatto di essere costruito con mattoni di fango invece che con pietre. Il terzo muro si presume essere sasanide ed \u00e8 costruito con grandi mattoni. Intorno alle mura furono trovate grandi variet\u00e0 di porcellane, eredit\u00e0 soprattutto dei Parti. La dimensione di queste fortificazioni \u00e8 un buon metro per giudicare l'importanza di Merv nell'era pre-islamica; non esistono fortificazioni pre-islamiche di tale dimensione in tutto il Karakum. Gyaur Kala \u00e8 importante anche per la grande quantit\u00e0 di monete che nascondeva; venne trovata un'incredibile serie di monete sasanidi, il che mostra una straordinaria stabilit\u00e0 politica se viene riferita a quel periodo.\nAnche dopo la fondazione di Sultan Kala, avvenuta per mano della dinastia abbaside, Gyaur Kala continu\u00f2 a vivere come sobborgo del nuova citt\u00e0. A Gyaur Kala sono concentrati molti edifici industriali dell'era abbaside: forni per la lavorazione di ceramica, acciaio, ferro, rame ed altri materiali. Sembra che Gyaur Kala sia stato il quartiere degli artigiani per tutta l'era abbaside e nel periodo pre-selgiuchide.\nSultan Kala.\nSultan Kala \u00e8 senza dubbio la pi\u00f9 grande tra le citt\u00e0 di Merv. Le fonti scritte stabiliscono che fu Abu Muslim, leader della ribellione abbaside, a simboleggiare la nascita del nuovo califfato con la costruzione di strutture monumentali ad ovest delle mura di Gyaur Kala, nell'area che diverr\u00e0 Sultan Kala. La zona venne rapidamente murata e divenne il cuore della Merv medievale; i secoli di prosperit\u00e0 che seguirono sono dimostrati dalla gran quantit\u00e0 di \"k\u00f6shk\" abbasidi scoperti all'interno e all'esterno di Sultan Kala. I \"K\u00f6shk\" erano edifici unici nell'Asia centrale di quel periodo. Una specie di palazzi a due piani semi-fortificati dalle mura ondulate, e venivano abitati dall'\u00e9lite del tempo. Si suppone che all'inizio venissero usati come magazzino, ma che in futuro divennero residenze. I tetti erano contornati da parapetti, comuni nei quartieri residenziali. Il pi\u00f9 grande k\u00f6shk abbaside di Merv, che \u00e8 anche uno dei meglio conservati, \u00e8 il Grande Kyz Kala, situato poco fuori dalle mura occidentali di Sultan Kala; Questa struttura era composta da 17 stanze che circondavano una corte interna. Il vicino Piccolo Kyz Kala ha mura estremamente spesse, con increspature profonde, e scale interne che conducevano agli appartamenti del secondo piano. Tutti i \"k\u00f6shk\" sono in precario stato di conservazione.\nLe pi\u00f9 importanti costruzioni di Sultan Kala, tra quelle che sono sopravvissute, sono gli edifici selgiuchidi. Nell'undicesimo secolo i nomadi turchi Oghuz, ex vassalli dello Sci\u00e0 di Corasmia (Khw\u0101rezm-Sh\u0101h) nelle steppe settentrionali, iniziarono a muoversi verso sud sotto la guida del clan selgiuchide e del suo re Tugril Beg. Tugril conquist\u00f2 Merv nel 1037 ridando linfa alla citt\u00e0; con i suoi discendenti, soprattutto con Sanjar, che vi prese la residenza, Merv si ritrov\u00f2 al centro di un grande impero multiculturale.\nLe prove di questa prosperit\u00e0 si trovano in tutta Sultan Kala. Molte di queste sono concentrate nella cittadella, , sul lato orientale. Al centro di Shahryar Ark si trova il palazzo selgiuchide, costruito probabilmente da Sanjar. Le mura di mattoni di fango sopravvissute mostrano che il palazzo, relativamente piccolo, era composto da piccole stanze al pianterreno che circondavano una corte interna a cui si accedeva per mezzo di quattro iwan, uno per lato (Ettinghausen 276). Le depressioni trovate nei pressi sembrerebbero dimostrare l'esistenza di un lago artificiale; giardini simili vennero trovati in altri palazzi dell'Asia centrale. Sfortunatamente tutti gli ornamenti interni ed esterni sono stati persi in seguito all'erosione o ai furti.\nUn'altra famosa struttura selgiuchide all'interno dello Shahryar Ark \u00e8 il \"kepter kh\u0101na\", o \"piccionaia\". Questo edificio misterioso, tra i meglio conservati dell'oasi di Merv, comprendeva una stanza quasi priva di finestre e molti scaffali lungo i muri. Alcune fonti suppongono che il \"kepter khana\" (presente anche in altre citt\u00e0 asiatiche) fosse un luogo di allevamento dei piccioni, al fine di raccoglierne il guano usato per concimare le famose coltivazioni di meloni di Merv. Altre fonti credono che si tratti di biblioteche o depositi di tesori, e questo sarebbe dimostrato dalla loro ubicazione nei pressi di altri edifici importanti.\nLa struttura meglio conservata di tutta Merv \u00e8 il duecentesco mausoleo di Ahmed Sanjar, anch'esso a Sultan Kala. \u00c8 il pi\u00f9 grande dei mausolei selgiuchidi e il primo di tipo moschea-mausoleo, un abbinamento che diventer\u00e0 comune in seguito. \u00c8 quadrato, di 27 metri per lato, con due entrate sui lati opposti; una grande cupola centrale \u00e8 sostenuta da un sistema ottagonale, e gli archi coprono gli interni. L'esterno della cupola era colorato di azzurro e la sua altezza era imponente; si dice che le carovane in arrivo potessero vedere il mausoleo ad un giorno di marcia dalla citt\u00e0. Le decorazioni, in puro stile selgiuchide, sono tradizionali, con lavori di stucco all'interno e decorazioni geometriche di mattoni, ora perse quasi completamente, all'esterno. Ad eccezione dei decori esterni, il mausoleo \u00e8 intatto per la maggior parte e restano, fin dal XII secolo, una delle principali attrazioni turistiche di Merv.\nUn ultimo gruppo di rovine selgiuchidi \u00e8 composto dalle mura di Sultan Kala. Queste fortificazioni, molte delle quali sono rimaste, iniziano come mura di mattoni di fango alte 8 o 9 metri, all'interno delle quali erano situate stanze dalle quali i soldati potevano scoccare le frecce. Ci sono torri a ferro di cavallo alte da 15 a 35 metri. Queste mura, comunque, non si dimostrarono efficaci a causa dello scarso spessore che le rendeva fragili ai colpi delle catapulte e dell'altra artiglieria. Dalla met\u00e0 del XII secolo le gallerie vennero riempite e le mura rafforzate. Un secondo muro, pi\u00f9 piccolo, venne costruito di fronte a quello principale, e infine i sobborghi cittadini, conosciuti adesso come Iskender Kala, vennero cintati con mura spesse alte 5 metri. I tre muri si rivelarono sufficienti per respingere almeno la prima offensiva dei mongoli, prima che la citt\u00e0 cadesse nel 1221.\nSono state recuperate molte ceramiche risalenti all'era abbaside e selgiuchide, principalmente da Gyaur Kala, dalle mura di Sultan Kala, e dallo Shahryar Ark. Le ceramiche di Gyaur Kala furono all'inizio abbaside, ed erano bocce colorate di rosso con disegni geometrici. Le ceramiche recuperate dalle mura di Sultan Kala sono perlopi\u00f9 gialle e verdi, e risalgono all'XI-XII secolo. Sono molto simili per stile a quelle di N\u012bsh\u0101p\u016br. Bocce azzurre e nere vennero scoperte nel palazzo di Shahryar Ark, insieme ad un interessante deposito di materiale in stile mongolo probabilmente risalente alla fallimentare rifondazione avvenuta sotto gli \u012al-Kh\u0101n. Della stessa era sembrerebbe essere una maschera in ceramica usata per la decorazione delle mura, e ritrovata tra le rovine di quello che si crede essere un tempio buddista costruito dai Mongoli nei sobborghi meridionali di Sultan Kala.\nGeografia.\nMerv \u00e8 situata in un'oasi vicino al delta del Murgab, che nasce sull'Hindu Kush per poi attraversare il deserto del Karakum. La regione del delta del Murgab, conosciuta dai greci come Margiana, forn\u00ec a Merv due vantaggi: per prima cosa forniva una semplice rotta sudest-nordovest che partiva dalle terre afghane ed attraversava il Karakum, la valle dell'Amu Darya e Corasmia. Il secondo vantaggio fu che il delta era una regione irrigua situata al centro del deserto, ed era un punto di sosta naturale per i viaggiatori che dall'Iran tentavano di raggiungere la Transoxiana, viaggiando sulla via della seta. Il delta, e quindi Merv, erano sulla congiunzione di queste due famose vie: quella sulla rotta nordovest-sudest verso Herat e Balkh (fino all'Indo ed oltre) e quella sulla sudovest-nordest da Tus e N\u012bsh\u0101p\u016br fino a Bukhara e Samarcanda.\nLe coordinate esatte dell'oasi sono 37\u00b030'N e 62\u00b0E, circa 370 chilometri a nord di Herat, e 450 chilometri a sud di Khiva. La sua area copre un territorio di circa 4900 Km2. La grande catena montuosa che, con i nomi di Paropamisade e Hindu Kush, si estende dal Mar Caspio al Pamir, si interrompe a circa 300 chilometri a sud di Merv. Attraverso questa spaccatura passano i fiumi Hari-Rud (Tejend) e Murgab, fino a perdersi nel deserto di Karakum. In questo modo i fiumi rendono Merv una specie di torre d'osservazione per l'ingresso in Afghanistan da nordovest e, allo stesso tempo, creano una tappa tra il nordest della Persia e gli stati di Bukhara e Samarcanda.\nDemografia.\nGli odierni abitanti dell'oasi sono turkmeni discendenti della trib\u00f9 Tekke.\nEconomia.\nL'oasi \u00e8 irrigata da un complicato sistema di canali ricavati dal Murgab. La provincia \u00e8 da sempre rinomata in oriente a causa della sua fertilit\u00e0. Vengono coltivati cereali e frutta in abbondanza, ad esempio frumento, miglio, orzo e meloni, ma anche riso e cotone. I semi di cotone trovati dagli archeologi e risalenti al quinto secolo sono la prima indicazione che l'industria tessile era una fonte economica primaria dei sasanidi. Venivano coltivati i bachi da seta. I turkmeni avevano un famoso maneggio per cavalli, cammelli, pecore, asini e muli. Avevano anche ottimi artigiani dell'argento ed altrettanto bravi artigiani che preparavano armature. Una delle scoperte del scavi del 1990 fu un'officina del nono-decimo secolo in cui operavano i fabbri, cosa confermata dalle fonti islamiche dell'epoca. I tappeti della regione di Merv venivano considerati superiori a quelli persiani. Producevano anche vestiti in feltro e lana.\nClima.\nMerv \u00e8 calda e secca d'estate, e fredda d'inverno. Il caldo dell'estate \u00e8 oppressivo. Il vento solleva nuvole di polvere sottile che riempie l'aria, rendendola opaca, ed oscurando parzialmente il sole. Queste nuvole rendono a volte difficoltoso il respiro. In inverno il clima \u00e8 piacevole. La neve cade raramente e, quando lo fa, si scioglie in un giorno. Le precipitazioni annuali raramente superano i 12,5 centimetri, e spesso non si vede la pioggia tra giugno e ottobre. Mentre in estate le temperature possono raggiungere i 45 \u00b0C., in inverno possono raggiungere i -7\u00a0\u00b0C. La media annuale si aggira sui 16\u00a0\u00b0C.\nAgricoltura.\nIn questo luogo ci fu una struttura imperiale russa ampia 436 m\u00b2, irrigata artificialmente, i cui lavori terminarono nel 1895. Fu una ristrutturazione della vecchia diga e della rete di irrigazione creata da Bairam Ali. Nel XIX secolo alcuni giornalisti britannici ed osservatori della politica russa, in particolare Charles Marvin, sostennero che le propriet\u00e0 dei Romanov fossero utilizzate come granaio dall'esercito russo che tentava di invadere l'India britannica. Venne assorbito dalla maggiore opera di irrigazione fatta dai sovietici, il canale del Karakum del 1960.\nCitt\u00e0 sorelle.\nQueste citt\u00e0 furono le principali del Grande Khorasan:"}
{"id": "1125493", "revid": "92719", "url": "https://it.wikipedia.org/wiki?curid=1125493", "title": "Gheppio comune", "text": ""}
{"id": "1125496", "revid": "92719", "url": "https://it.wikipedia.org/wiki?curid=1125496", "title": "Lodolaio eurasiatico", "text": ""}
{"id": "1125498", "revid": "92719", "url": "https://it.wikipedia.org/wiki?curid=1125498", "title": "Falco pellegrino comune", "text": ""}
{"id": "1125499", "revid": "1318658", "url": "https://it.wikipedia.org/wiki?curid=1125499", "title": "Documentazione (gestione della conoscenza)", "text": "La documentazione \u00e8 l'attivit\u00e0 di ricerca, elaborazione e diffusione dei contenuti informativi, operazioni che costituiscono la catena documentaria.\nNel tempo e nella letteratura specializzata svariati sono stati i tentativi di definire concettualmente l'ambito di attivit\u00e0 della disciplina. La definizione data da Paolo Bisogno \"La documentazione si pone come obbiettivo il far conoscere ci\u00f2 che \u00e8 stato fatto per poter fare e, pertanto, le sue differenziate attivit\u00e0 si presentano al mondo esterno come comunicazione di conoscenze offerte sotto forma di dati elaborati con rigorosi criteri ed omogenee procedure\" si ispira - come molte altre - a quella formulata da Paul Otlet nel Trait\u00e9 de Documentation \" Les buts de la documentation organis\u00e8e consistent \u00e0 pouvoir offrir sur tout ordre de fait et de connaissance des informations document\u00e9es\".\nPer Otlet, considerato il fondatore della documentazione, l'organizzazione delle informazioni e l'accesso alla conoscenza non potevano prescindere dalla classificazione - la pi\u00f9 dettagliata possibile - e dalla standardizzazione dei formati e dei sistemi di classificazione. La formalizzazione fisica dell'ordine \u00e8 data dal Repertorio Documentale e dalla formulazione innovativa del concetto di Dossier.\nSecondo la definizione adottata dall'UNESCO e formalizzata anche nel manuale edito dallo stesso organismo, sono riconducibili a questa disciplina l'individuazione, acquisizione, valutazione, indicizzazione, ordinamento, immagazzinamento, analisi, riassunto, sintesi, traduzione, rielaborazione, pubblicazione, presentazione, comunicazione, diffusione dell'informazione e documentazione. Questa definizione estesa dell'ambito di interesse colloca la disciplina nel pi\u00f9 generale ambito delle scienze dell'informazione all'interno delle quali si occupa - in particolare - dell'estrazione, indicizzazione e classificazione di unit\u00e0 informative da documenti indipendentemente dal supporto scrittorio di questi ultimi. \"Un document - afferma il manuale Unesco - est un objet qui fournit un renseignement ou une information. C'est le support mat\u00e9riel du savoir et la m\u00e9moire de l'humanit\u00e9\".\nAmbito di azione.\nLa documentazione si occupa dell'analisi concettuale, indicizzazione, classificazione e recupero dell'informazione documentale indipendentemente dal supporto scrittorio utilizzato per la redazione degli oggetti di studio cio\u00e8 i documenti.\nLe tecniche documentali oggi utilizzate individuano molteplici scienze di riferimento dalla biblioteconomia, all'analisi testuale, alla linguistica, alla logica all'informatica.\nUna tipologia documentale di particolare interesse per la documentazione \u00e8 quello della cosiddetta letteratura grigia le cui particolarit\u00e0 la connotano come \"non libro\" e \"non documento\" almeno nelle accezioni pi\u00f9 tradizionali e restrittive del termine.\nLa piena validit\u00e0 legale del documento non cartaceo ha, comunque, fortemente diminuito e assottigliato le diversit\u00e0 esistenti tra le varie tipologie scrittorie (libri, documenti, ecc.) accentuando l'attenzione su una ridefinizione concettuale degli ambiti di azione delle scienze documentali.\nMetodologie.\nAnalisi concettuale, indicizzazione e classificazione, per come anche definiti nella norma ISO 5963/85, sono i principali asset metodologici della disciplina. Altro rilevante campo di attivit\u00e0 \u00e8 costituito dalla costruzione di strutture tassonomiche e di thesauri thesaurus di dominio. Nell'evoluzione verso il digitale assume rilevanza l'estrazione terminologica terminologia e la costruzione di vocabolari specialistici."}
{"id": "1125502", "revid": "767487", "url": "https://it.wikipedia.org/wiki?curid=1125502", "title": "Charles Louis L'H\u00e9ritier de Brutelle", "text": "Biografia.\nProcuratore del Re presso la \"Ma\u00eetrise des Eaux et For\u00eats\", poi consigliere della \"Cour des Aides\", i suoi lavori botanici, disprezzati dai contemporanei, furono riconosciuti e valorizzati da Carl Ludwig Willdenow (1765-1812) e Augustin Pyrame de Candolle (1778-1841). Mor\u00ec assassinato nel 1800. Lasci\u00f2 un erbario di circa 8000 specie e una biblioteca botanica molto importante. \nLavor\u00f2, in particolare, sui Gerani pubblicando nel 1792 un lavoro intitolato \"Geraniologia\".\nA lui si deve la distinzione tra i tre generi Geranium, Pelargonium et Erodium."}
{"id": "1125503", "revid": "3732", "url": "https://it.wikipedia.org/wiki?curid=1125503", "title": "Ballo liscio", "text": "Il liscio \u00e8 un ballo da sala nato in Romagna tra la fine del XIX secolo e i primi decenni del XX secolo che col passare degli anni si \u00e8 diffuso in tutta Italia, con prevalenza per il Settentrione, soprattutto grazie a Secondo Casadei, detto anche \"lo Strauss della Romagna\". Comprende tre danze: Mazurca, Valzer, Polka. Deve il suo nome alle movenze dei ballerini che usano scivolare, strusciare i piedi, quindi \"andare via liscio\". Fondatore del genere \u00e8 considerato Carlo Brighi, pi\u00f9 noto come \"Zacl\u00e9n\", tant'\u00e8 che, ancora oggi, l'espressione \"Taca, Zacl\u00e8n!\" (\"Attacca, Zacl\u00e8n!\") costituisce l'invito ai musicisti affinch\u00e9 inizino a suonare.\nI generi del liscio.\nLiscio romagnolo.\nIl \"liscio romagnolo\", \"danze folk romagnole\", \u00e8 caratterizzato da un'esecuzione brillante (data dalla forte presenza ritmica di basso e batteria) e veloce dei brani scritti principalmente per violino, clarinetto in Do, sassofono e successivamente per voce. \u00c8 il liscio pi\u00f9 conosciuto, soprattutto grazie al brano che ha dato il via al \"fenomeno liscio\", Romagna mia (Secondo Casadei 1954), ed allegro, grazie al tipico sound dato dall'unione del sax e del clarinetto in do.\nLiscio emiliano.\nRispetto al liscio romagnolo, il liscio emiliano non si basa sui fiati ma sulla fisarmonica (in origine, l'organino bolognese). I valzer bolognesi erano in origine velocissimi. \nIl liscio emiliano comprende le \"Danze filuzziane\", note anche come liscio bolognese, una danza che ha acquisito lo status di danza sportiva, al pari del folk romagnolo. Il liscio filuzziano prevede l'esecuzione di figure staccate da parte dell'uomo, che deve avere particolari qualit\u00e0 atletiche.\nNonostante le differenze esistenti a livello musicale, i brani del liscio romagnolo possono essere ballati alla maniera emiliana (avanzante e non sul posto), cos\u00ec come un brano di liscio emiliano pu\u00f2 essere ballato alla maniera romagnola.\nStrumenti solisti per questo sottogenere sono: voce, fisarmonica, sassofono. Tale filone \u00e8 probabilmente il pi\u00f9 legato alla vocalit\u00e0, si \u00e8 diffuso in Lombardia e Veneto.\nTra i compositori emiliani, di musica da ballo, si ricorda il reggiano Tienno Pattacini.\nLiscio piemontese.\nIl \"liscio piemontese\", \"liscio tradizionale piemontese\", \u00e8 pi\u00f9 lento di quello romagnolo ed eseguito principalmente da fisarmonica, clarinetto in do, sassofono e voce. Alcune formazioni di liscio piemontese sostituiscono al basso elettrico il basso tuba e non utilizzano la chitarra; tale scelta \u00e8 probabilmente diretto retaggio delle formazioni bandistiche precedenti.\nI luoghi del liscio.\nLa balera \u00e8 grande salone adibito a pista da ballo con servizio bar. La prima balera fu aperta da Carlo Brighi nel 1910 a Bellaria: il Capannone Brighi (poi \"Salone Brighi\"). \nIn Piemonte troviamo una curiosa variante della balera: il ballo a palchetto (italianizzazione dal piemontese \"bal a palchett\") ovvero una pista circolare chiusa con al centro un palo a cui veniva fissata una corda. Tale corda veniva tesa alla fine di 3 balli e un addetto compiva un giro totale della pista cos\u00ec da far uscire ogni ballerino da essa. Per poter accedere nuovamente alla pista si doveva pagare. In questo modo venivano pagati solo 3 balli e non l'intera serata. \nQuesta tradizione persiste ancora in alcune zone del Piemonte dove in alcune sagre si paga \"l'accesso alla pista da ballo\".\nIl liscio come danza sportiva.\nLa Federazione Italiana Danza Sportiva (FIDS) ha codificato il liscio nell'ambito della danza sportiva come danza di coppia nelle categorie:\nComprende sempre valzer brillante, polka e mazurca eseguite con piccole varianti nello stile e nel numero di battute al minuto (cio\u00e8 nei bpm).\nLa categoria \"Stile tradizionale e folkloristico\" segue la divisione esistente nelle tre correnti esecutive nel ballo liscio: il liscio romagnolo, emiliano (filuzziano) e piemontese. Esse si differenziano per caratteristiche di velocit\u00e0, melodiche ed esecutive del genere liscio."}
{"id": "1125504", "revid": "110157", "url": "https://it.wikipedia.org/wiki?curid=1125504", "title": "Animamigrante", "text": "Animamigrante \u00e8 il primo album del gruppo musicale italiano Almamegretta, pubblicato nel dicembre 1993 dalla Compagnia Nuove Indye.\nIl disco.\nL'album, pubblicato subito dopo il mini-album \"Figli di Annibale\", chiarisce definitivamente lo stile del gruppo, caratterizzato dall'utilizzo del dialetto napoletano e dalla sua fusione con l'elettronica e con sonorit\u00e0 arabe, africane e dub/reggae.\nQuesto nuovo modo di creare musica \u00e8 quasi ipnotico e il gruppo fu, precedentemente, definito rap, ma i componenti mostrano di essere principalmente orientati verso la musica che nasce nei vicoli di Napoli.\nI testi manifestano attenzione verso temi come l'aspetto multiculturale della societ\u00e0, la guerra, il sociale e i problemi del Sud.\nLa prima edizione del disco (CNI/Anagrumba) contiene 9 tracce: : \" 'O bbuono e 'o malamente\", \"Suddd\", \"Figli di Annibale\", \"Fattall\u00e0\", \"Anima migrante\", \"Sanghe e anema\", \"O cielo pe' cuscino\", \"Sole\", \"Madre Terra\".\nTre di queste (\"Figli di Annibale\", \"Sanghe e anema\" e \"'O bbuono e 'o malamente\") erano gi\u00e0 state pubblicate sull'EP \"Figli di Annibale\" l'anno precedente, ma qui sono riproposte in nuove versioni con un nuovo arrangiamento.\nNella seconda edizione del CD (BMG/Anagrumba) sono elencate 13 tracce: \" 'O bbuono e 'o malamente\", \"Suddd\", \"Figli di Annibale (?)\", \"Fattall\u00e0\", \"Anima migrante\", \"Sanghe e anema\", \"O cielo pe' cuscino\", \"Sole\", \"Terra\", \"Fattall\u00e0 dub\", \" 'O bbuono e 'o malamente*\", \"Sanghe e anema*\" e \"Figli di Annibale*\", in cui le ultime tre sono le versioni originali gi\u00e0 pubblicate su \"Figli di Annibale\" ma \" 'O bbuono e 'o malamente*\" e \"Sanghe e anema*\" sono tracce vuote ed \u00e8 presente solo \"Figli di Annibale\"."}
{"id": "1125513", "revid": "842", "url": "https://it.wikipedia.org/wiki?curid=1125513", "title": "Strider (videogioco)", "text": ""}
{"id": "1125516", "revid": "79968", "url": "https://it.wikipedia.org/wiki?curid=1125516", "title": "Catena documentaria", "text": "La catena documentaria \u00e8 l'insieme delle operazioni successive di raccolta, trattamento e diffusione dei documenti e delle informazioni, nella definizione dell'\u00abAssociation fran\u00e7aise de normalisation\u00bb (AFNOR).\nLa gestione dei documenti, intesi come oggetti specifici portatori di unit\u00e0 informative, viene vista in modo circolare, cosicch\u00e9 l'informazione contenuta funge da punto di origine per la creazione di altri documenti.\nMaria Pia Carosella afferma che \nTra le fasi di trattamento del documento ci sono la descrizione del documento stesso e in particolare:\nOgni \"anello\" di questa catena di informazioni \u00e8 formato da documenti primari e secondari. I documenti secondari sono sempre collegati ai primari e non possono esistere senza questo legame."}
{"id": "1125519", "revid": "106908", "url": "https://it.wikipedia.org/wiki?curid=1125519", "title": "Vignati", "text": ""}
{"id": "1125523", "revid": "1305772", "url": "https://it.wikipedia.org/wiki?curid=1125523", "title": "Riserva naturale del Parco Burcina Felice Piacenza", "text": "La riserva naturale del Parco Burcina-Felice Piacenza \u00e8 un'area naturale protetta di circa 57 ettari istituita nel 1980 con legge della Regione Piemonte e ubicata fra i comuni di Pollone e Biella. Il Comune di Biella \u00e8 proprietario di quasi tre quarti dell'intera superficie.\nL'escursione altimetrica varia dai 570 agli 829 metri sul livello del mare.\nLa riserva sorge sul colle, o \"bric\", Burcina e si occupa della tutela delle caratteristiche naturali, ambientali e paesaggistiche della zona. Pi\u00f9 specificatamente cura la valorizzazione delle attivit\u00e0 della riserva stessa, oltre che della promozione dell'attivit\u00e0 scientifica, culturale e didattica del luogo con un'attivit\u00e0 che interessa il mondo della scuola.\nLa sua gestione \u00e8 affidata ad un apposito ente autonomo.\nGeografia.\nLa Burcina \u00e8 un arrotondato rilievo boscoso sulla cui cima passa il confine tra il comune di Pollone e quello di Biella.\nLe sue pendici nord-orientali appartengono al bacino del torrente Oropa, mentre quelle esposte a sud-ovest, sulle quali \u00e8 situato il parco, sono invece tributarie del torrente Oremo. Una sella a 730 metri di quota connette il Bric con il resto delle Alpi Biellesi.. Data la sua posizione relativamente isolata la Burcina \u00e8 ben riconoscibile dalla maggior parte del territorio biellese.\nArcheologia.\nAlcuni ritrovamenti nell'area del parco attestano la presenza di Homo sapiens attorno ai 35.000 anni fa. Sul Bric Burcina \u00e8 anche documentata la presenza di un insediamento protostorico risalente alle et\u00e0 del bronzo e del ferro.\nNote storiche.\nCostruito a \"imitazione\" dell'opera della natura, il parco \u00e8 raggiungibile attraverso le principali vie di comunicazione che conducono a Biella.\n\u00c8 intitolato a Felice Piacenza, principale fautore dell'area verde e figlio di colui che ne acquist\u00f2 per primo l'area, ovvero Giovanni Piacenza, industriale del settore della lana, nativo di Pollone, che nella prima met\u00e0 dell'Ottocento decise di adibire a parco il colle della Burcina ispirandosi allo stile del giardino paesistico in voga in Inghilterra fin dal XVIII secolo.\nLe prime piante \"esotiche\" ad essere impiantate (prettamente grosse sequoie) riguardarono la parte bassa della collina dove, contestualmente alla creazione dei primi sentieri, venne realizzato nel 1848 un piccolo laghetto con fontane, presente ancor oggi.\nL'opera di ampliamento del parco fu poi portata avanti da Felice Piacenza che vi dedic\u00f2 oltre cinquant'anni della sua vita, facendo realizzare una spettacolare conca di rododendri e implementando la realizzazione di sentieri, strade e vialetti oltre naturalmente la messa a dimora di ulteriori specie esotiche.\nAcquisito dal Comune di Biella nel 1934, il parco ha visto poi il realizzarsi nel secondo dopoguerra ulteriori modifiche con l'apertura di un nuovo varco di accesso con un ponte sul rio Vandorba, progettato dall'architetto Pietro Porcinai. Venne inoltre posto un busto in bronzo dedicato a Felice Piacenza, opera dello scultore Leonardo Bistolfi. Nel 1959 si ebbe infine il ritrovamento di materiali archeologici primordiali quali, fra l'altro, alcune asce ed una brocca in bronzo.\nCulla di rododendri, imitazione della natura.\nDal parco della Burcina - come viene semplicemente chiamato - \u00e8 possibile osservare un panorama a centottanta gradi che si estende dal complesso collinare morenico della Serra di Ivrea fino alla pianura del biellese in direzione del Canavese (Torino) e delle risaie del vercellese.\nIl parco \u00e8 fornito di tre varchi di accesso: uno alla base, uno a media altura ed uno nella parte pi\u00f9 alta. Interamente pedonalizzato (l'accesso in auto ai disabili \u00e8 consentito nella sola giornata del gioved\u00ec), \u00e8 conosciuto in tutto il mondo per la sua eccezionale conca dei rododendri, a cui sono riservati circa due ettari su cinquantasette del complesso e la cui massima fioritura si ha nei mesi di maggio e giugno.\nIl parco-giardino.\nIl bosco fa da sfondo naturale al Parco della Burcina, la cui vetta \u00e8 raggiungibile da una strada che conduce alla sovrastante Torre Martini.\nIl giardino, di carattere paesistico, \u00e8 stato progettato volutamente in maniera informale e tale da esaltarne la spettacolarit\u00e0 sotto l'aspetto naturalistico. Solo in apparenza le piante sono disposte con apparente casualit\u00e0, intendendo con ci\u00f2 imitare quanto avviene in natura. I boschi interni si alternano a prati e radure e grandi alberi si innalzano isolati mostrando la loro maestosit\u00e0.\nLe specie esotiche sono state inserite nella flora locale che comprende le latifoglie tipiche delle latitudini dell'area mediterranea:\nCalendario delle fioriture.\nLa vegetazione della Riserva naturale della Burcina ha una fioritura e una fruttificazione che va da marzo ad ottobre:\nFauna del parco.\nIl Parco della Burcina presenta interessanti aspetti anche sul piano faunistico e dello birdwatching.\nLe specie di mammiferi presenti sono:\nGli uccelli, stanziali o di passo, che \u00e8 possibile osservare sono:"}
{"id": "1125524", "revid": "97701", "url": "https://it.wikipedia.org/wiki?curid=1125524", "title": "Croce ansata", "text": ""}
{"id": "1125525", "revid": "599013", "url": "https://it.wikipedia.org/wiki?curid=1125525", "title": "Tayshaun Prince", "text": "Carriera.\nCollege.\nTayshaun ha giocato per quattro anni al college di Kentucky (dal 1998 al 2002), segnando 13,1 punti di media con 5,6 rimbalzi di media per i Wildcats, con cui chiuse la carriera fermandosi ad un record di 97 vittorie e solo 39 sconfitte (partecip\u00f2 tutti gli anni al torneo NCAA). Nel suo anno da junior (nel 2000-01) fu nominato miglior giocatore della Southeastern Conference ed incluso nel miglior quintetto della suddetta conference sia in quell'anno che negli anni da senior. Con Kentucky vinse il Torneo di Conference sia nel 1999 che nel 2001.\nNBA.\nDetroit Pistons.\nDopo i quattro anni a Kentucky venne scelto al primo giro del Draft del 2002 con la chiamata numero 23 dai Detroit Pistons. Nel suo primo anno da rookie gioc\u00f2 poco, in quanto coach Rick Carlisle lo riteneva senza ruolo, troppo piccolo e magro per giocare contro i pariruolo; gioc\u00f2 infatti solo 42 partite su 82 in stagione regolare. Sal\u00ec alla ribalta nel primo turno dei play-off, riuscendo a marcare la stella degli Orlando Magic Tracy McGrady e diventando il primo giocatore della NBA a segnare pi\u00f9 punti nei play-off che in stagione regolare (141 contro 137). I Pistons vinsero la serie e Prince esplose durante la settima e decisiva partita, segnando 20 punti in 24 minuti. Al secondo turno, contro i Philadelphia 76ers, Prince continu\u00f2 a giocare con continuit\u00e0, realizzando alcune giocate memorabili, tra le quali un gancio in giravolta che port\u00f2 la partita ai tempi supplementari, che i Pistons avrebbero poi vinto. I Pistons verranno tuttavia eliminati alle finali Eastern Conference dai New Jersey Nets.\nNella stagione 2003-04 fu promosso in quintetto dal nuovo coach di Detroit, Larry Brown, a cui piacque la sua versatilit\u00e0. Chiuse la stagione con 10,3 punti di media a partita, contro con i 3,3 della stagione precedente. Alla fine di quella stagione, i Pistons vinsero il titolo NBA in finale contro i Los Angeles Lakers dei 4 \"Hall Of Famers\" (Shaquille O'Neal, Kobe Bryant, Karl Malone e Gary Payton). Durante la serie Prince si distinse soprattutto per la sua abilit\u00e0 difensiva, che lo port\u00f2 a limitare Bryant a solo 11 punti in gara-3, vinta 88-68 dai Pistons. Durante la stagione Prince venne inoltre convocato per il Rookie Challenge.\nIn gara-2 delle finali di Eastern Conference contro gli Indiana Pacers, Prince realizz\u00f2 una spettacolare giocata difensiva. Nell'ultimo minuto di gioco la guardia Reggie Miller, stella dei Pacers, ricevette un passaggio dopo una palla rubata e corse verso canestro dalla linea laterale sinistra per segnare un canestro apparentemente facile che avrebbe portato Indiana sul pareggio a 14 secondi dal termine della partita. Miller, credendo probabilmente che Prince non potesse pi\u00f9 raggiungerlo, prov\u00f2 un tiro sottomano. Prince riusc\u00ec per\u00f2 a saltare all'ultimo momento dall'altra parte del canestro, spazzando via la palla, che venne recuperata dal suo compagno di squadra Rip Hamilton, concludendo di fatto la partita.\nAl terzo anno le sue statistiche migliorarono ancora: chiuse con 14,7 punti, 5,3 rimbalzi, 3,0 assist e 0,9 stoppate, e fu incluso nel secondo quintetto difensivo della NBA. Fu candidato al titolo di Most Improved Player arrivando dietro a Bobby Simmons. L'anno si concluse con la sconfitta nelle finali contro i San Antonio Spurs di Tim Duncan, Emanuel Gin\u00f3bili e Tony Parker. Il 31 ottobre 2005 rinnova il suo contratto con i Pistons, firmando un contratto quinquennale a 49 milioni di $.\nL'anno seguente Prince gioc\u00f2 tutte le 82 partite di regular season, segnando 14,1 punti e 4,2 rimbalzi di media. Nei play-off, invece, i Pistons vennero eliminati dai Miami Heat di Dwyane Wade e Shaquille O'Neal nella finale della Eastern Conference.\nL'anno dopo Prince si riavvicina alle statistiche della stagione 2004-2005: 14,3 punti, 5,2 rimbalzi e 2,8 assist a partita. Ai play-off i Pistons vennero eliminati dai Cleveland Cavaliers di LeBron James ancora in finale di conference.\nNella stagione 2007-08 Prince gioca tutte le 82 partite. Nei play-off Prince ha una media di 13,2 punti, 4,9 rimbalzi e 3,3 assist a partita, mentre per i Pistons arriva una nuova finale di Eastern Conference, anche questa per\u00f2 persa, stavolta conto i Boston Celtics di Kevin Garnett, Paul Pierce e Ray Allen.\nSuccessivamente Prince viene convocato nella nazionale americana alle Olimpiadi di Pechino, conquistando l'oro.\nNella stagione 2008-09 Prince inizia con una media di quasi 16 punti e 7 rimbalzi a partita. Con l'avanzare della stagione le prestazioni di Prince subiscono un calo, chiudendo con 14,2 punti e 5,8 rimbalzi. Nonostante il calo di prestazioni Prince chiude la stagione con un career-high in rimbalzi. I Pistons arrivano ancora ai play-off (anche se solo con l'8\u00ba posto) ma vengono eliminati 4 a 0 dai Cleveland Cavaliers. Durante i play-off le medie di Prince scendono drasticamente: 3,8 punti e 3,5 rimbalzi a partita.\nIl 12 novembre 2012 Prince diventa l'ottavo miglior marcatore di sempre dei Pistons, superando Grant Hill.\nMemphis Grizzlies e Boston Celtics.\nIl 30 gennaio 2013 viene ceduto ai Memphis Grizzlies in uno scambio che ha coinvolto anche i Toronto Raptors e giocatori del calibro di Rudy Gay e Jos\u00e9 Calder\u00f3n. Sceglie il numero 21, che aveva gi\u00e0 indossato all'Universit\u00e0 del Kentucky. Nella stagione 2013-2014 disputa 76 partite, con una media di 6,0 punti, 3,1 rimbalzi e 1,6 partita, facendo registrare le cifre peggiori in NBA dopo il suo anno da matricola.\nIl 12 gennaio 2015 viene ceduto ai Boston Celtics in una trade a tre squadre che ha coinvolto anche i New Orleans Pelicans. Il successivo 26 gennaio ha fatto il suo debutto con la nuova maglia, realizzando 19 punti e 5 assist in 30 minuti in uscita dalla panchina.\nRitorno ai Detroit Pistons.\nIl 19 febbraio 2015 viene ceduto ai Detroit Pistons in cambio di Jonas Jerebko e Luigi Datome, facendo cos\u00ec ritorno nella squadra con cui aveva vinto il titolo NBA."}
{"id": "1125526", "revid": "73560", "url": "https://it.wikipedia.org/wiki?curid=1125526", "title": "Azienda Privata", "text": ""}
{"id": "1125528", "revid": "73560", "url": "https://it.wikipedia.org/wiki?curid=1125528", "title": "Azienda Pubblica", "text": ""}
{"id": "1125530", "revid": "38120", "url": "https://it.wikipedia.org/wiki?curid=1125530", "title": "ORLAN", "text": "Biografia.\nInizi\u00f2 il suo percorso nel 1964 come artista e performer. Dal 1978 al 1982 ha organizzato l'International Symposium of Performance di Lione Nel 1984 diviene docente presso la Scuola nazionale di belle arti di Digione. Dal 1986 al 1993 si sottopone ad una serie di operazioni chirurgiche documentate in video, utilizzando il tavolo operatorio come atelier per delle performance chirurgiche. Sottopostasi a diverse operazioni chirurgiche, ha modificato il suo aspetto, con l'aggiunta di protesi facciali, quali corna, riprendendo le fasi mediche in video e conservando i resti organici prodotti dalle operazioni stesse, inserendoli in appositi contenitori che lei chiama \"reliquiari\".\nLe sue opere sono conservate in collezioni pubbliche e private quali quelle del Centro Georges Pompidou di Parigi, Los Angeles County Museum of Art, il Getty Museum di Los Angeles. Artista estrema, ha scelto il proprio corpo come materiale da plasmare e modellare alla ricerca dell'ideale di bellezza, che l'artista raffigura nell'idealizzazione classica della bellezza femminile. Nel 2003 il ministro della cultura Jean-Jacques Aillagon le ha conferito il titolo di cavaliere dell'Ordes des arts ed des lettres, mentre nel 2010 diventa cavaliere dell'Ordine nazionale al merito. Nel giugno del 2013 accusa la cantante statunitense Lady Gaga di averle plagiato gli impianti chirurgici nel video di \"Born This Way\" e chiede il risarcimento alla Universal per 31,5 milioni di dollari e l'oscuramento del video stesso. Il 7 luglio 2016 Lady Gaga vince la causa contro l'artista la quale deve pagare un risarcimento 20'000 euro alla cantante."}
{"id": "1125534", "revid": "61051", "url": "https://it.wikipedia.org/wiki?curid=1125534", "title": "Margarodidae", "text": "I Margarodidi (\"Margarodidae\" ) sono una famiglia di Insetti fitofagi compresi nell'ordine dei Rhynchota (sottordine Homoptera, sezione Sternorrhyncha, superfamiglia Coccoidea).\nDescrizione.\nI Margarodidi, insieme agli Ortheziidae, presentano caratteri tipicamente primitivi che si riassumono nel ridotto grado di involuzione delle femmine adulte, nella loro mobilit\u00e0, nella presenza di spiracoli tracheali anche nell'addome e nella presenza degli occhi composti. Spiccata \u00e8 l'eterogeneit\u00e0 morfologica nell'ambito dei Margarodidae. Come negli Ortheziidae, le femmine producono emissioni cerose che posteriormente si prolungano fino a formare un ovisacco; a differenza degli Ortheziidae, non \u00e8 presente l'anello perianale di setole. Nella famiglia sono comprese anche le cocciniglie di maggiori dimensioni, come \"Aspidoproctus maximus\", specie africana che pu\u00f2 raggiungere i 3,5 cm di lunghezza.\nI maschi sono sostanzialmente simili a quelli degli Ortheziidae, presentando occhi composti e il lungo ciuffo di fili cerosi all'estremit\u00e0 dell'addome. Le loro antenne sono moniliformi, composte da 10 o pi\u00f9 articoli, oppure hanno un numero minore di articoli ma sono pettinate.\nLe femmine adulte sono attere, hanno spesso zampe ben sviluppate e possono essere in grado di muoversi. L'addome \u00e8 provvisto di spiracoli tracheali, l'apparato boccale \u00e8 spesso atrofico o subatrofico nell'adulta. L'ovisacco \u00e8 costituito da emissioni cerose appressate, che formano una struttura, solcata longitudinalmente, che si prolunga posteriormente ricoprendo l'addome e sorpassandolo in lunghezza. Al suo interno vengono protette le uova e le neanidi neonate.\nSviluppo postembrionale.\nQuesta famiglia presenta uno sviluppo postembrionale le cui peculiarit\u00e0 rendono difficile l'accostamento agli altri schemi di metamorfosi. I primi stadi sono indifferenziati sia per le femmine sia per i maschi: dall'uovo schiude la neanide di 1\u00aa et\u00e0, mobile. Al termine del suo sviluppo si ringonfia e con la prima muta passa allo stadio successivo di neanide di 2\u00aa et\u00e0, detta \"cisti\". La cisti \u00e8 apoda, priva di occhi e antenne ed ha una forma sferoidale. In questo stadio l'insetto entra in diapausa e pu\u00f2 restare tale anche per diversi anni.\nDopo lo stadio di cisti avviene la seconda muta e lo sviluppo prosegue in modo differente nei due sessi. La femmina si evolve direttamente dalla cisti che, come in tutti i Coccidi, \u00e8 attera e neotenica. Il maschio passa invece ad uno stadio successivo di neanide di 3\u00aa et\u00e0, morfologicamente simile ad una femmina adulta senza organi genitali esterni. In questo stadio l'insetto \u00e8 mobile, ma al termine dello sviluppo diventa immobile e si chiude all'interno di un bozzoletto. Qui subisce la terza muta e passa allo stadio di ninfa quiescente pupa. Con la quarta muta si ha lo sfarfallamento del maschio alato.\nUsi tintori.\nNella famiglia \u00e8 compresa la specie \"Porphyrophora polonica\", una delle cocciniglie sfruttate in tintoria per l'estrazione di coloranti. La cocciniglia ha una distribuzione paleartica, dalla Francia e dalla Gran Bretagna alla Cina, ma il suo sfruttamento si localizz\u00f2 in particolare nell'Europa centrorientale, dalla Polonia e dai Paesi baltici alla Transilvania e all'Ucraina.\nDa questa cocciniglia si estraeva un pigmento rosso derivato dall'acido carminico, il cui commerci\u00f2 interess\u00f2 l'Europa nel corso del Medioevo e del Rinascimento. Dopo la scoperta dell'America, l'importanza economica di questa cocciniglia venne meno, nel secolo XVI, a favore della \"Dactylopius coccus\".\nSistematica.\nLa famiglia dei Margarodidae comprende circa 460 specie. L'inquadramento sistematico dei Margarodidae, come del resto di tutti i Coccoidea, ha subito molte revisioni. In passato si \u00e8 ampiamente fondato sulla classificazione interna proposta da nel 1928, che individuava 5 sottofamiglie suddivise a loro volta in trib\u00f9. Successivamente (1957) revision\u00f2 lo schema di elevano al rango di sottofamiglia due delle tre trib\u00f9 comprese nei Margarodinae (Kuwaniini e Callipappini). Altre successive revisioni considerano la famiglia dei Margarodidae in un raggruppamento pi\u00f9 ristretto, elevando al rango di famiglia le diverse sottofamiglie, fino alle pi\u00f9 recenti proposte che identificano i Margarodidae con i Margarodini sensu Morrison. Questa classificazione tuttavia non trova ancora un unanime riscontro fra molti Autori, che ancora interpretano l'estensione dei Margarodidae in senso pi\u00f9 ampio comprendendo tutti i Coccidi primitivi non inclusi fra gli Ortheziidae.\nSecondo questa l'interpretazione la suddivisione interno ai Margarodidae \"sensu lato\" sarebbe cos\u00ec strutturata:"}
{"id": "1125535", "revid": "117224037", "url": "https://it.wikipedia.org/wiki?curid=1125535", "title": "John Lloyd Stephens", "text": "Stephens \u00e8 divenuto famoso per la scoperta, in collaborazione con l'inglese Frederick Catherwood, dei resti archeologici della antica civilt\u00e0 Maya. .\nRiposa nel New York City Marble Cemetery."}
{"id": "1125536", "revid": "3082", "url": "https://it.wikipedia.org/wiki?curid=1125536", "title": "Magister equitum praesentalis", "text": ""}
{"id": "1125539", "revid": "599013", "url": "https://it.wikipedia.org/wiki?curid=1125539", "title": "Dui", "text": ""}
{"id": "1125541", "revid": "599013", "url": "https://it.wikipedia.org/wiki?curid=1125541", "title": "Dul", "text": ""}
{"id": "1125544", "revid": "599013", "url": "https://it.wikipedia.org/wiki?curid=1125544", "title": "Dup", "text": ""}
{"id": "1125546", "revid": "599013", "url": "https://it.wikipedia.org/wiki?curid=1125546", "title": "Duu", "text": ""}
{"id": "1125548", "revid": "599013", "url": "https://it.wikipedia.org/wiki?curid=1125548", "title": "Duv", "text": ""}
{"id": "1125551", "revid": "599013", "url": "https://it.wikipedia.org/wiki?curid=1125551", "title": "Duw", "text": ""}
{"id": "1125553", "revid": "599013", "url": "https://it.wikipedia.org/wiki?curid=1125553", "title": "Duy", "text": ""}
{"id": "1125555", "revid": "599013", "url": "https://it.wikipedia.org/wiki?curid=1125555", "title": "Duz", "text": ""}
{"id": "1125558", "revid": "1186766", "url": "https://it.wikipedia.org/wiki?curid=1125558", "title": "Dww", "text": ""}
{"id": "1125560", "revid": "599013", "url": "https://it.wikipedia.org/wiki?curid=1125560", "title": "Dyb", "text": ""}
{"id": "1125563", "revid": "599013", "url": "https://it.wikipedia.org/wiki?curid=1125563", "title": "Dyd", "text": ""}
{"id": "1125566", "revid": "599013", "url": "https://it.wikipedia.org/wiki?curid=1125566", "title": "Dyi", "text": ""}
{"id": "1125568", "revid": "599013", "url": "https://it.wikipedia.org/wiki?curid=1125568", "title": "Dyk", "text": ""}
{"id": "1125570", "revid": "599013", "url": "https://it.wikipedia.org/wiki?curid=1125570", "title": "Dyn", "text": ""}
{"id": "1125572", "revid": "599013", "url": "https://it.wikipedia.org/wiki?curid=1125572", "title": "Dyy", "text": ""}
{"id": "1125574", "revid": "599013", "url": "https://it.wikipedia.org/wiki?curid=1125574", "title": "Dzg", "text": ""}
{"id": "1125576", "revid": "599013", "url": "https://it.wikipedia.org/wiki?curid=1125576", "title": "Dzl", "text": ""}
{"id": "1125578", "revid": "599013", "url": "https://it.wikipedia.org/wiki?curid=1125578", "title": "Ecy", "text": ""}
{"id": "1125580", "revid": "599013", "url": "https://it.wikipedia.org/wiki?curid=1125580", "title": "Eee", "text": ""}
{"id": "1125582", "revid": "2166030", "url": "https://it.wikipedia.org/wiki?curid=1125582", "title": "Efe", "text": ""}
{"id": "1125585", "revid": "599013", "url": "https://it.wikipedia.org/wiki?curid=1125585", "title": "Ehu", "text": ""}
{"id": "1125587", "revid": "1543377", "url": "https://it.wikipedia.org/wiki?curid=1125587", "title": "Istituto dei sistemi complessi", "text": "L'Istituto dei sistemi complessi (ISC) \u00e8 un istituto del Consiglio Nazionale delle Ricerche che si occupa di studi sulla complessit\u00e0. Tale scienza studia le propriet\u00e0 collettive in sistemi con un largo numero di elementi d'interazione.\nIn particolare le ricerche svolte presso l'ISC riguardano tematiche di fisica, chimica, biologia, teoria dell'informazione, ma anche contesti multidisciplinari come quelli socio-economici o del patrimonio culturale.\nL'istituto ha sezioni territoriali a Roma, a Tor Vergata, a Montelibretti e a Sesto Fiorentino (Firenze).\nNato nel 2004, impiega circa 70 ricercatori stabili e altri 40 tra dottorandi, borsisti ed assegnisti precari.\nIl fondatore dell'Istituto e direttore dal 2004 al 2014, \u00e8 stato il prof. L. Pietronero, docente di fisica teorica presso l'Universit\u00e0 \ndegli Studi di Roma \"La Sapienza\". L'attuale direttore - dal 1\u00ba luglio 2014 - \u00e8 il prof. Claudio Conti."}
{"id": "1125589", "revid": "599013", "url": "https://it.wikipedia.org/wiki?curid=1125589", "title": "Eip", "text": ""}
{"id": "1125591", "revid": "599013", "url": "https://it.wikipedia.org/wiki?curid=1125591", "title": "Eit", "text": "L'acronimo EIT pu\u00f2 riferirsi a:"}
{"id": "1125595", "revid": "599013", "url": "https://it.wikipedia.org/wiki?curid=1125595", "title": "Eiv", "text": ""}
{"id": "1125597", "revid": "599013", "url": "https://it.wikipedia.org/wiki?curid=1125597", "title": "Ekg", "text": ""}
{"id": "1125599", "revid": "92719", "url": "https://it.wikipedia.org/wiki?curid=1125599", "title": "Accipitriformi", "text": ""}
{"id": "1125600", "revid": "599013", "url": "https://it.wikipedia.org/wiki?curid=1125600", "title": "Ekm", "text": ""}
{"id": "1125602", "revid": "599013", "url": "https://it.wikipedia.org/wiki?curid=1125602", "title": "Ekp", "text": ""}
{"id": "1125604", "revid": "599013", "url": "https://it.wikipedia.org/wiki?curid=1125604", "title": "Ekr", "text": ""}
{"id": "1125605", "revid": "1798099", "url": "https://it.wikipedia.org/wiki?curid=1125605", "title": "Presa di spuma", "text": ""}
{"id": "1125608", "revid": "599013", "url": "https://it.wikipedia.org/wiki?curid=1125608", "title": "Eky", "text": ""}
{"id": "1125610", "revid": "599013", "url": "https://it.wikipedia.org/wiki?curid=1125610", "title": "Eml", "text": ""}
{"id": "1125612", "revid": "599013", "url": "https://it.wikipedia.org/wiki?curid=1125612", "title": "Emw", "text": ""}
{"id": "1125614", "revid": "599013", "url": "https://it.wikipedia.org/wiki?curid=1125614", "title": "Enc", "text": ""}
{"id": "1125616", "revid": "599013", "url": "https://it.wikipedia.org/wiki?curid=1125616", "title": "Enr", "text": ""}
{"id": "1125619", "revid": "228587", "url": "https://it.wikipedia.org/wiki?curid=1125619", "title": "Erk", "text": ""}
{"id": "1125622", "revid": "599013", "url": "https://it.wikipedia.org/wiki?curid=1125622", "title": "Erw", "text": ""}
{"id": "1125625", "revid": "339392", "url": "https://it.wikipedia.org/wiki?curid=1125625", "title": "Parco della Burcina", "text": ""}
{"id": "1125626", "revid": "122920893", "url": "https://it.wikipedia.org/wiki?curid=1125626", "title": "Orihime Inoue", "text": " \u00e8 uno dei personaggi principali del manga \"Bleach\", scritto e disegnato da Tite Kubo, e delle sue opere derivate. \u00c8 una compagna di classe e amica del protagonista Ichigo Kurosaki. A causa della vicinanza ad Ichigo, una volta che il ragazzo diviene uno Shinigami, Orihime comincia a sviluppare poteri spirituali propri. Nel corso della serie, ella scopre ben presto i poteri di Ichigo e decide di accompagnarlo nel suo viaggio verso la Soul Society per liberare Rukia Kuchiki. In seguito, le sue abilit\u00e0 suscitano l'interessamento di S\u014dsuke Aizen, che la fa rapire e condurre all'Hueco Mundo, dove viene salvata da Ichigo e i suoi compagni . Oltre al manga, Orihime compare anche in altri media legati alla serie, tra cui l'anime televisivo, film animati, OAV, il musical e diversi videogiochi e light novel.\nIl personaggio di Orihime venne apprezzato dal pubblico e dalla critica, piazzandosi in alto in tutti i sondaggi di popolarit\u00e0 della rivista \"Weekly Sh\u014dnen Jump\" come uno dei personaggi pi\u00f9 amati della serie. Nell'adattamento anime di \"Bleach\" Orihime \u00e8 doppiata da Yuki Matsuoka, mentre nell'edizione italiana di \"\" \u00e8 doppiata da Emanuela Pacotto.\nCreazione e sviluppo.\nTite Kubo ha ammesso che, insieme ad Ichigo, Orihime ha il viso pi\u00f9 difficile da disegnare tra tutti i personaggi della serie. A causa della sua importanza nel manga e delle sue frequenti apparizioni, l'autore si esercit\u00f2 molto nel disegnarla, cos\u00ec che sarebbe stato pi\u00f9 facile riprodurla.\nStoria.\nOrihime Inoue \u00e8 una ragazza che frequenta la stessa scuola di Ichigo Kurosaki nella citt\u00e0 di Karakura. Essa comincia a sviluppare capacit\u00e0 spirituali dopo che Ichigo ottiene poteri da Shinigami. La sua prima esperienza con il mondo spirituale \u00e8 con il fratello morto, Sora Inoue, che diventa l'Hollow Acidwire e la attacca. Viene per\u00f2 purificato da Kurosaki, intervenuto in suo aiuto, e grazie a Rukia Kuchiki la ragazza dimentica l'accaduto Un giorno un Hollow attacca la scuola di Orihime, minacciando Tatsuki Arisawa; spinta dal desiderio di proteggere l'amica, la spilla di Orihime si trasforma in sei piccoli spiriti, chiamati Shun Shun Rikka, e con il loro potere la ragazza sconfigge il mostro. Dopo che Rukia \u00e8 stata ricondotta alla Soul Society per essere giustiziata, Orihime si unisce a Ichigo, Ury\u016b Ishida, Yasutora Sado e Yoruichi Shih\u014din, in una spedizione per liberarla. Giunti alla Soul Society, il gruppo si divide e Orihime si ritrova in compagnia di Ury\u016b. In seguito, Orihime \u00e8 catturata da Makiz\u014d Aramaki, uno Shinigami dell'Undicesima Divisione, ma \u00e8 liberata subito dopo dal capitano Kenpachi Zaraki. Quando infine Rukia \u00e8 salvata da Ichigo e il tradimento di S\u014dsuke Aizen \u00e8 rivelato, il gruppo ritorna al mondo dei vivi.\nIl mondo degli umani comincia ad essere invaso da Arrancar inviati da Aizen. Durante la battaglia contro l'Espada Yammy Rialgo, Tsubaki, la componente offensiva di Shun Shun Rikka, viene distrutto, costringendo Orihime ad assistere agli scontri seguenti senza poter intervenire. Intanto Aizen inizia ad interessarsi alla ragazza e al suo potere. In seguito alla seconda invasione, Orihime fa ripristinare Tsubaki da Hachigen Ush\u014dda e si avvia verso la Soul Society per allenarsi in vista degli scontri imminenti. Nel mentre viaggia tra i due mondi, la ragazza viene intercettata da Ulquiorra Schiffer, che minaccia di uccidere Ichigo e tutti i suoi amici se non lo seguir\u00e0 a Hueco Mundo al cospetto di Aizen. Orihime cede e, lasciato un ultimo messaggio sul suo diario, si dirige a Las Noches. Prima di partire si reca da Ichigo mentre questi dorme, e sta quasi per baciarlo, ma lei stessa si blocca vedendo quella possibilit\u00e0 come indegna di lei.\nAppena arrivata a Las Noches, il quartier generale di Aizen e dei suoi alleati, ad Orihime viene ordinato di dimostrare la sua abilit\u00e0 rigenerando il braccio sinistro di Grimmjow Jaegerjaques, reciso e distrutto da Kaname T\u014dsen tempo addietro. Dopo aver appreso da Ulquiorra che Ichigo, Ury\u016b, Chad, Rukia e Renji Abarai sono giunti a Hueco Mundo per liberarla, Orihime viene attaccata dalle due Arrancar Loly e Menoly, gelose dalle attenzioni che Aizen le riserva. Grimmjow la salva dalle molestie e la conduce da Ichigo, reduce da una sconfitta contro Ulquiorra, in modo da guarirlo cos\u00ec che l'Espada possa battersi con lui a piena potenza. Dopo lo scontro, il gruppo viene attaccato da Nnoitra Gilga, che viene per\u00f2 ucciso da Kenpachi; Orihime fa in tempo a guarire Ichigo prima di essere catturata da Coyote Stark e posta nella quinta torre di Las Noches sotto la sorveglianza di Ulquiorra. Ichigo si fionda a salvarla e inizia a combattere con l'Espada; sul punto di essere nuovamente sconfitto, il ragazzo trova forza dall'incitamento di Orihime, che gli causa una trasformazione in una forma completa Hollow, che ferisce mortalmente Ulquiorra. Mentre il suo corpo si riduce in cenere, l'Espada chiede a Orihime se ora ha paura di lui, a cui la ragazza risponde negativamente.\nDiciassette mesi dopo la sconfitta di Aizen, Orihime viene attaccata dal Fullbringer Sh\u016bkur\u014d Tsukishima, il quale, grazie al suo Fullbring che altera le memorie, riesce a far s\u00ec che la ragazza lo difenda da Ichigo. In seguito, quando gli Shinigami giungono ad assistere Ichigo nello scontro con i Fullbringer, Tsukishima tenta di alterare ulteriormente i ricordi di Chad e Orihime, i quali vengono portati in salvo e guariti da Kisuke Urahara Nell'ultimo arco narrativo della storia, Orihime si reca insieme ai suoi amici a Hueco Mundo e nella dimensione del Re Spirito per combattere il Vandenreich, un gruppo di Quincy che mirano a distruggere la Soul Society. Quando Ichigo viene sconfitto da Yhwach, Orihime ripara Zangetsu per permettergli di affrontarlo di nuovo, scontro che culminer\u00e0 con la vittoria di Ichigo. Dieci anni dopo la vittoria di Ichigo, i due sono sposati e hanno un figlio di nome Kazui.\nDescrizione.\nAspetto fisico e personalit\u00e0.\nOrihime \u00e8 una ragazza molto bella, ha un corpo formoso e lunghi capelli ramati. Di indole estremamente buona e gentile, \u00e8 una ragazza molto dolce e sensibile, apparentemente inadatta ad ogni tipo di combattimento. \u00c8 molto allegra e solare, e cerca sempre di tirare su gli altri nonostante sia la prima a trovarsi in difficolt\u00e0: infatti, dopo la morte del fratello, avvenuta quando lei ancora frequentava le medie, vive da sola. Sotto l'apparenza di una ragazza spensierata e poco intelligente, si trova in realt\u00e0 una delle studentesse pi\u00f9 brave della sua scuola, tanto da essere la terza in ordine di graduatoria per gli esami dell'intera scuola.\n\u00c8 molto legata a Tatsuki Arisawa, la sua migliore amica, ed \u00e8 sempre pronta ad aiutare chiunque necessiti del suo aiuto, soprattutto se si tratta di Ichigo Kurosaki, di cui \u00e8 innamorata. Nella classe, inoltre, \u00e8 sempre bersaglio delle azioni di Chizuru Honsh\u014d, la quale \u00e8 profondamente innamorata di Orihime essendo lesbica. Orihime \u00e8 anche bersaglio delle fantasie erotiche di Kon, che la considera la sua dea prediletta. Pur essendo gelosa del rapporto che Ichigo ha con Rukia Kuchiki, Orihime ammira profondamente la Shinigami.\nPoteri e abilit\u00e0.\nIl potere di Orihime si chiama ed \u00e8 costituito da sei piccole fate che risiedono nel fermacapelli che tiene sempre con s\u00e9 e che le fu donato dal fratello. Tale oggetto ha la forma di sei petali, da cui prende il nome la tecnica. Le abilit\u00e0 accordate da Shun Shun Rikka sono soprattutto curative e permettono a Orihime di proteggersi e curare, oltre che ad attaccare, a seconda dello spirito invocato. Essi sono: , una ragazza timida capace di guarire insieme a Shun'\u014d e doppiata da Tomoe Sakuragawa; , uno spirito femminile capace di guarire insieme a Ayame e doppiata da Junko Noda; , uno spirito maschile con una maschera che copre parte del suo viso, \u00e8 capace di creare uno scudo con Hinagiku e Lily ed \u00e8 doppiato da Kiyoyuki Yanada; , uno spirito con una larga benda che gli copre un occhio e un corno, \u00e8 capace di creare uno scudo con Baigon e Lily ed \u00e8 doppiato da Daisuke Kishio; , uno spirito donna con i capelli rosa che ha anche un tatuaggio, \u00e8 capace di creare uno scudo con Baigon e Hinagiku ed \u00e8 doppiata da Rie Kugimiya; , uno spirito maschile molto energico e fiero, \u00e8 l'unico capace di dirigere un attacco verso il nemico ed \u00e8 doppiato da Toshiyuki Morikawa.\nInizialmente Orihime deve invocarli con una frase specifica per ogni tecnica, ma con l'allenamento non ne avr\u00e0 pi\u00f9 bisogno. Le sue capacit\u00e0 diventano oggetto delle attenzioni di S\u014dsuke Aizen, il quale ordiner\u00e0 il suo rapimento. Si viene cos\u00ec a conoscenza che il potere di Orihime non \u00e8 semplicemente curativo, ma costituisce un \"rifiuto temporale\", ovvero \u00e8 in grado di negare il presente e di ripristinare uno stadio del passato. Le sue tecniche principali sono , in cui Hinagiku, Lily e Baigon formano un triangolo creando una barriera capace di respingere ogni cosa che cerchi di infrangerla, e , in cui Ayame e Shun'\u014d formano un'elisse che copre la parte o la persona da guarire; non importa la gravit\u00e0 della ferita o chi gliel'abbia inferta, questa sar\u00e0 sempre curata.\nInsieme a Sado, sembra percepire lo stato mentale ed emotivo delle persone. In particolare, ha dimostrato in pi\u00f9 di un'occasione la capacit\u00e0 di percepire lo stato d\u2019animo di Ichigo Kurosaki, quindi anche i suoi sentimenti di angoscia, delusione e preoccupazione, affliggendosi sinceramente quando vede Ichigo soffrire.\nAccoglienza.\nOrihime \u00e8 stata bene accolta dai lettori del manga, apparendo al quinto posto nel primo sondaggio di popolarit\u00e0 dei personaggi di \"Bleach\" condotto da \"Weekly Sh\u014dnen Jump\", al 12\u00ba nel secondo, al 10\u00ba nel terzo e all'ottavo nel pi\u00f9 recente, sorpassando Izuru Kira di 123 voti Alla prima edizione dei Seiy\u016b Award, nel marzo 2007, Yuki Matsuoka fu candidata alla categoria \"miglior attrice non protagonista\" per la sua interpretazione di Orihime.\nNumerose riviste specializzate hanno espresso apprezzamenti e critiche nei confronti del personaggio di Orihime. Jarred Pine di Mania Entertainment ha apprezzato lo sviluppo di Orihime nel primo volume del manga, dal momento che il suo incontro con il fratello Hollow ha aggiunto spessore al personaggio, elevandolo rispetto alla rappresentazione di \"bambola formosa\" con cui era stata introdotta Sebbene Carlo Santos di Anime News Network l'abbia trovata stereotipata per via del modo in cui ricorre ai suoi poteri, il critico ha sottolineato che, come altri personaggi della serie, anche Orihime \u00e8 interessante per via del suo carattere D. F. Smith di IGN si \u00e8 lamentato delle apparizioni di Orihime nella saga della Soul Society, ritenendo che la maggior parte di loro fossero esclusivamente comiche e molto ripetitive In un sondaggio condotto da Anime News Network, Orihime \u00e8 stata votata al quarto posto come peggior cuoca degli anime.\nIl personaggio di Orihime ha goduto di una popolarit\u00e0 aggiuntiva, anche tra i non appassionati della serie, grazie a \"Loituma Girl\", un breve video in animazione flash di Orihime che ruota in loop una cipolla d'inverno e montato su una sezione skat della versione del quartetto finlandese Loituma della canzone tradizionale \"Ievan polkka\". I cinque fotogrammi sono tratti dal secondo episodio dell'anime."}
{"id": "1125627", "revid": "726455", "url": "https://it.wikipedia.org/wiki?curid=1125627", "title": "Edificio principale del Museo Nazionale di Cracovia", "text": "L'Edificio principale del Museo Nazionale di Cracovia (in polacco: \"Gmach G\u0142\u00f3wny Muzeum Narodowego w Krakowie\") \u00e8 l'edificio nel quale risiede l'apparato amministrativo e parte del Museo nazionale di Cracovia.\nStoria.\nDisegnato da Czes\u0142aw Boraty\u0144ski, Edward Kreisler e Boles\u0142aw Schmidt, \u00e8 costituito da una imponente costruzione chiamata in polacco \"Gmach G\u0142owny\" (edificio principale) che sorge nel quartiere periferico occidentale di Cracovia. \nL'edificio fu costruito ad intervalli dal 1934 al 1989 diventando, a lavori terminati l'edificio principale del Museo Nazionale \u00e8 la pi\u00f9 grande delle sezioni nelle quali \u00e8 articolato Il Museo Nazionale di Cracovia.\nMostre.\nL'edificio principale ospita 3 mostre permanenti:\nDi norma questo spazio espositivo ospita anche numerose mostre a carattere temporaneo.\nEspone pittura novecentesca, arti decorative, armi e uniformi.\nLa pi\u00f9 grande delle tre sezioni \u00e8 la pinacoteca, che custodisce una vasta collezione di quadri polacchi e alcune sculture, tutte comprese dal 1890 fino ad oggi.&lt;br&gt;\nSono anche esposti diversi disegni per vetrate policrome, tra cui quelle per il Wawel eseguiti da Stanis\u0142aw Wyspia\u0144ski e alcuni quadri di Witkacy.\nL'edificio principale \u00e8 la sede amministrativa del Museo nazionale di Cracovia e vi hanno la sede il direttore, l'amministrazione e ufficio finanziario del museo. La direzione si occupa nell'articolare le manifestazioni all'interno delle varie sedi del museo finanziando e mettendo a disposizione i fondi per allestire le continue esposizioni."}
{"id": "1125631", "revid": "599013", "url": "https://it.wikipedia.org/wiki?curid=1125631", "title": "Jermain Defoe", "text": "Biografia.\nHa ascendenze caraibiche: i genitori sono originari della Dominica e di Saint Lucia. Defoe frequent\u00f2 la St Joachim Primary School di Custom House, Londra e la St Bonaventure's Catholic Comprehensive School di Forest Gate, a Londra. Gioc\u00f2 con la squadra del Senrab, famosa per aver prodotto talenti come Lee Bowyer, John Terry, Ashley Cole e Ledley King, e dal 1997, quattordicenne, frequent\u00f2 la FA National School of Excellence di Lilleshall, nello Shropshire. Vive nell'Hertfordshire ed \u00e8 cristiano. Il 24 aprile 2009 il fratellastro Jade 'Gavin' Defoe, ventiseienne noto come Esco, \u00e8 morto dopo aver subito un'aggressione a Leytonstone, Londra. Suo cugino Ryan Edgar \u00e8 a sua volta stato un calciatore, ritirato nel 2013.\nNel corso della sua esperienza a Sunderland, Defoe ha avuto modo di conoscere un suo piccolo tifoso, Bradley Lowery, bambino malato che lottava contro un male incurabile. Tra i due \u00e8 nata una profonda amicizia che ha spinto pi\u00f9 volte Jermain a trascorrere tempo in ospedale al fianco del piccolo.\nPurtroppo Bradley \u00e8 scomparso il 7 luglio 2017 e per ricordare il suo amico, Defoe, oltre a tatuarne il suo nome, ha scritto una lettera d\u2019addio molto commovente:\nCaratteristiche tecniche.\nGioca prevalentemente nel ruolo di centravanti, ma pu\u00f2 agire anche da seconda punta. Possiede buona velocit\u00e0, ed \u00e8 inoltre un ottimo finalizzatore.\nCarriera.\nClub.\nWest Ham.\nDefoe fu notato da osservatori del Charlton Athletic quando giocava con il Senrab e fu iscritto alla FA National School of Excellence di Lilleshall nel 1997. Due anni pi\u00f9 tardi, a sedici anni, assunse una decisione controversa: firmare da professionista con il West Ham United. Il Charlton ricevette quindi un risarcimento danni che poteva arrivare fino a 1,4 milioni di sterline, a seconda delle presenze del giocatore in Premiership e a livello internazionale. Fece parte della squadra Under-19 del West Ham che si aggiudic\u00f2 il titolo di Premiership Academy nel 1999-2000, segnando una doppietta contro l'Arsenal nella finale dei play-off, prima di esordire in prima squadra contro il Walsall in Coppa di Lega nel settembre 2000, circostanza in cui realizz\u00f2 l'unica rete della gara, terminata 1-0.\nIn seguito si trasfer\u00ec al Bournemouth, squadra di Second Division, con la formula del prestito. And\u00f2 a segno in dieci partite consecutive, eguagliando il primato del dopoguerra detenuto da John Aldridge. Segn\u00f2 19 gol in 29 presenze con il Bournemouth. L'allenatore del West Ham Harry Redknapp previde per lui una carriera brillante:\nDefoe fu il miglior marcatore del West Ham nel 2001-2002, anche se fu usato prevalentemente come riserva dall'allenatore Glenn Roeder. Furono 14 i suoi gol in 39 presenze in campionato e coppa, comprendendo il gol dell'1-0 contro il Manchester United all'Old Trafford nel dicembre 2001. Anche grazie alle sue reti il West Ham si piazz\u00f2 settimo in Premiership. Segn\u00f2 altri 11 gol in 42 presenze tra campionato e coppa nella stagione 2002\u20132003, ma non riusc\u00ec a evitare la retrocessione del West Ham.\nA meno di 24 ore dalla retrocessione Defoe inoltr\u00f2 una richiesta scritta di trasferimento in cui afferm\u00f2:\nLa rapidit\u00e0 della richiesta, tuttavia, gli attir\u00f2 polemiche dai tifosi e dai compagni di squadra e fu rifiutata dal club. In seguito si scus\u00f2 con i propri sostenitori dicendo:\nDefoe inizi\u00f2 la stagione 2003-2004 con il West Ham, ma il rifiuto di firmare un nuovo contratto e problemi disciplinari (tra cui tre espulsioni), che lo videro in campo per sole 22 volte su 34 possibili, indussero il West Ham ad accettare l'offerta del Tottenham Hotspur nella finestra di gennaio del calciomercato. Defoe lasci\u00f2 il West Ham dopo aver segnato 41 gol in 105 partite di campionato e coppa.\nTottenham.\nDefoe approd\u00f2 al Tottenham nel gennaio 2004 in cambio di 6 milioni di sterline, che sarebbero saliti a 7 in base a \"specifici criteri di prestazione\", e di Bobby Zamora. Il tecnico David Pleat disse:\nDefoe bagn\u00f2 l'esordio con la nuova squadra con un gol nel 4-3 casalingo contro il Portsmouth nel febbraio 2004 e segn\u00f2 altri 6 gol di l\u00ec alla fine della stagione 2003-2004, per un totale di 7 reti in 15 partite. Nel 2004-2005 mise a segno 13 gol in 36 partite di Premier League, tra cui una tripletta nel 5-1 contro il Southampton nel dicembre 2004, e 9 reti in 8 partite di FA Cup e Coppa di Lega. Fu votato Calciatore del Tottenham dell'anno dagli abbonati e dai soci del club. Intanto Defoe aveva messo fine alle voci di mercato firmando un rinnovo contrattuale di quattro anni e mezzo con il Tottenham nell'aprile 2005. La stagione successiva fu meno fruttuosa: l'allenatore Martin Jol schier\u00f2 Defoe alternandolo con Robbie Keane e Mido. Defoe inizi\u00f2 dal primo minuto 23 partite e subentr\u00f2 in 13 occasioni, segnando 9 gol.\nNel 2006-2007 Defoe totalizz\u00f2 49 presenze tra campionato e coppa con 18 gol all'attivo, giocando anche in Coppa UEFA. Nella partita Tottenham-West Ham 1-0 dell'ottobre 2006 sembr\u00f2 mordere alla spalla l'avversario Javier Mascherano, episodio che provoc\u00f2 una rissa tra i calciatori delle due squadre. La FA decise di non intervenire su Defoe perch\u00e9 l'arbitro Steve Bennett l'aveva ammonito per l'accaduto. Defoe segn\u00f2 il 50\u00ba e il 51\u00ba gol con il Tottenham nella partita vinta contro l'Aston Villa (2-1) il 26 dicembre 2006. Nel maggio 2007 and\u00f2 a rete nel 2-0 contro il Charlton, risultato che condann\u00f2 la sua ex squadra alla retrocessione in Championship. In un'intervista dopo la partita Defoe si disse dispiaciuto per il Charlton, al quale augur\u00f2 un pronto ritorno in Premiership.\nNell'estate del 2007 Defoe fu al centro di numerose voci di calciomercato in seguito all'acquisto da parte degli \"Spurs\" dell'attaccante Darren Bent, pagato 16,5 milioni di sterline. Jermain, per\u00f2, disse di voler rimanere al Tottenham e di volersi guadagnare un posto in squadra:\nIl 20 settembre 2007, in Coppa UEFA, Defoe subentr\u00f2 contro l' e segn\u00f2 i primi due gol stagionali. Fu poi escluso dalla successiva partita di campionato contro il Bolton Wanderers il 23 settembre. Il 25 novembre 2007 sbagli\u00f2 un rigore importante contro il West Ham United, sua ex squadra, all'ultimo minuto della partita del Boleyn Ground. La partita fin\u00ec 1-1.\nPortsmouth.\nDefoe and\u00f2 in prestito al Portsmouth nel gennaio 2008. Il club pag\u00f2 6 milioni di sterline al Tottenham. Al debutto con i \"Pompey\" segn\u00f2 il gol del pareggio (1-1) in casa contro il Chelsea. A marzo non pot\u00e9 giocare contro il Tottenham perch\u00e9 il regolamento della Premier League glielo imped\u00ec, essendosi Defoe accasato al Portsmouth con la formula del prestito. Nella settimana seguente, nella gara contro il Wigan Athletic, segn\u00f2 una doppietta, diventando il primo calciatore nella storia del Portsmouth ad andare in gol nelle sue prime cinque partite interne. Avendo giocato con il Tottenham le partite del terzo e quarto turno, Defoe fu costretto a saltare i match di FA Cup del Portsmouth, che vinse la competizione. Il trasferimento al Portsmouth, tra l'altro, non gli consent\u00ec di giocare la finale di Coppa di Lega che il Tottenham disput\u00f2 contro il Chelsea, dopo che nel torneo l'attaccante aveva giocato tutte le partite precedenti alla finale. Chiuse la stagione 2007-2008 con 8 gol in 12 presenze con la maglia del Portsmouth.\nCominci\u00f2 la stagione 2008-2009 il 30 agosto 2008, aprendo le marcature contro l'Everton (3-0) e il 13 settembre 2008 realizz\u00f2 i primi gol casalinghi del Portsmouth del 2008-2009 contro il Middlesbrough. Contribu\u00ec anche con una rete e un assist alla prima partita nelle coppe europee nella storia del Portsmouth, quella contro il Vit\u00f3ria Guimar\u00e3es il 18 settembre 2008.\nRitorno al Tottenham.\nA gennaio 2009 il presidente del Portsmouth Peter Storrie rivel\u00f2 l'intenzione di Defoe di lasciare il club nell'immediato futuro. Ci\u00f2 avvenne dopo un anno esatto di permanenza al Portsmouth. Si scrisse che la dirigenza del Tottenham non trov\u00f2 subito l'accordo con il club: il tecnico degli \"Spurs\" Harry Redknapp disse che \"i club sono distanti miglia sulla valutazione del giocatore\", aggiungendo che il Portsmouth voleva \"l'eccessiva somma di 20 milioni di sterline\". Le negoziazioni successive condussero a un risultato: il 6 gennaio 2009 il Portsmouth accett\u00f2 l'offerta di 15,75 milioni di sterline, comprendente alcune somme corrisposte dal Tottenham per i precedenti acquisti di Younes Kaboul e Pedro Mendes e i 4 milioni della clausola pattuita in precedenza tra i due club in caso di ritorno di Defoe al Tottenham. Il giocatore firm\u00f2 un contratto quinquennale da 60.000 sterline a settimana. Il 9 gennaio l'acquisto fu annunciato ufficialmente e Defoe fu presentato al White Hart Lane prima della partita di Coppa di Lega contro il Burnley, accontendando i tifosi che invocavano il ritorno dell'attaccante.\nL'11 gennaio 2009 Defoe ha esordito con gli \"Spurs\" nella partita di Premier League contro il Wigan e il 18 gennaio ha segnato il gol del definitivo pareggio (1-1) proprio contro il Portsmouth al White Hart Lane. Ha segnato anche il secondo gol della semifinale di ritorno di League Cup contro il Burnley, decisivo perch\u00e9, grazie a quella rete, nonostante la sconfitta gli \"Spurs\" si sono qualificati per la finale. Ha realizzato 3 gol nelle prime 4 partite, ma un infortunio lo ha costretto a saltare ancora una volta la finale di Wembley. Tornato in campo contro il Newcastle United il 19 aprile (vittoria per 1-0), riprese a segnare nella partita vinta per 2-1 contro il Manchester City, aiutando la squadra a raggiungere l'ottavo posto in campionato.\nA Defoe \u00e8 stata restituita la maglia numero 18, quella della sua prima esperienza al Tottenham, con la partenza per fine prestito dell'ex calciatore del Manchester United Fraizer Campbell. Il 19 agosto 2009 Defoe ha segnato la terza tripletta della propria carriera nel 5-1 esterno contro l'Hull City, seconda giornata del 2009-2010. Dopo la partita Redknapp ha dichiarato:\nIl periodo di forma gli ha permesso di segnare 7 gol tra Tottenham e Nazionale ed \u00e8 valso a Defoe il titolo di Giocatore del mese della Premier League.\nIl 12 settembre 2009 ha segnato a soli 38 secondi dal fischio di inizio della partita contro il Manchester United, vincitore per 3-1, portando cos\u00ec le sue reti a 5 in 5 partite. Il 22 novembre ha guidato la sua squadra nella vittoria per 9-1 contro il Wigan, segnando ben 5 gol, primato assoluto per una partita di Premier League, condiviso con Alan Shearer, Andy Cole e Dimit\u0103r Berbatov.\nToronto.\nCome da annuncio del 10 gennaio 2014, il 28 febbraio 2014 firma un accordo con il Toronto FC con un contratto di quattro anni di importo compreso tra \u00a3 68.000 e \u00a3 90.000 a settimana. Defoe subito torna al Tottenham in prestito fino alla fine di febbraio 2014 collezionando altre 2 presenze.\nHa debuttato con Toronto FC nella gara d'esordio stagionale a Seattle Sounders FC il 15 marzo 2014, segnando entrambi i gol nella vittoria per 2-1. Ha poi continuato ad andare in gol, con ben 11 gol nelle prime 16 partite di campionato per il club. Ha terminato la sua esperienza con 21 presenze e 12 gol.\nSunderland.\nIl 16 gennaio 2015 dopo nemmeno un anno dall'esperienza in MLS, torna a giocare in Premier League, firmando con i \"Black Cats\" un contratto di tre anni e mezzo in uno scambio con il giocatore Jozy Altidore diretto in Canada.\nHa debuttato nel Sunderland AFC il giorno seguente contro il Tottenham Hotspur, la sua ex squadra. Il 31 gennaio 2015 ha segnato il suo primo gol con la squadra inglese all'esordio casalingo nella vittoria per 2-0 contro Burnley. Il 5 aprile 2015 realizza un bellissimo gol nel derby contro il Newcastle con un tiro al volo che si infila nell'incrocio e, di fronte all'ovazione dello Stadium of Light, scoppia in lacrime.\nNella prima partita dell'anno ha segnato nella partita persa per 4-2 contro il Leicester City, andando perci\u00f2 in gol in 15 stagioni consecutive. Il 25 agosto 2015 ha segnato una tripletta nella vittoria per 6-3 in casa contro Exeter City nel secondo turno della Coppa di Lega 2015-2016. Ha poi segnato ancora una tripletta contro lo Swansea City nel 4-2 in trasferta al Liberty Stadium. Il 7 maggio 2016, segnando il gol vittoria contro il Chelsea, ha portato il proprio bilancio in Premier League a 15 gol stagionali, terminando poi con questa cifra la stagione come capocannoniere del club e venendo inoltre nominato miglior giocatore della stagione del Sunderland.\nIl 9 giugno 2016 ha firmato un nuovo contratto con i \"Black Cats\" valido fino al 2019. Il 13 agosto 2016, alla prima di campionato, ha segnato nella partita persa per 2-1 contro il Manchester City, andando quindi in gol per 16 stagioni consecutive. Il 19 novembre 2016 ha segnato il suo 150\u00ba gol in Premier League, diventando il settimo miglior realizzatore nella storia del massimo campionato inglese.\nBournemouth.\nIl 29 giugno 2017 si \u00e8 trasferito a parametro zero al Bournemouth, firmando un contratto triennale e tornando a vestire la maglia della squadra dopo sedici anni. Realizza il primo gol della nuova esperienza al Bournemouth il 16 settembre seguente, andando a segno nella gara vinta per 2-1 in casa contro il e mettendo a referto una propria rete in 17 stagioni consecutive di Premier League.\nRangers.\nDopo sole 8 presenze raccolte con il Bournemouth nella stagione 2018-2019, il 6 gennaio 2019 si trasferisce in prestito per 18 mesi ai . Va in gol per la prima volta con il club di Glasgow il 23 gennaio, nella sfida di campionato persa per 2-1 sul campo del .\nIl 25 gennaio 2020 firma un pre-contratto con il club scozzese, di durata annuale, valido a partire dall'estate successiva, dopo lo svincolo di Defoe dalle \"Cherries\".\nIl 12 gennaio 2022 rescinde il proprio contratto con il club.\nRitorno al Sunderland.\nIl 1\u00b0 febbraio 2022 fa ritorno al .\nNazionale.\nDefoe ha debuttato con la nazionale Under-21 da giocatore del Bournemouth nel marzo 2001 contro i pari et\u00e0 del Messico, segnando il secondo gol nella partita vinta per 3-0. Conta 23 presenze e 7 reti con l'Under-21. Ha esordito con la nazionale maggiore inglese nel marzo 2004 contro la (0-1) subentrando all'infortunato Darius Vassell. Escluso dal commissario tecnico Sven G\u00f6ran Eriksson sia dal campionato europeo del 2004 sia, con grande sorpresa, dal campionato mondiale del 2006, torna protagonista con l'avvento di Steve McClaren, sotto la cui gestione partecipa con continuit\u00e0 alle qualificazioni al campionato europeo del 2008. Inizialmente relegato ai margini della nazionale dal CT Fabio Capello, dal giugno 2008 ha progressivamente guadagnato spazio in squadra, fino a diventare titolare.\nPartecipa al campionato mondiale del 2010, dove nel corso delle prime due partite subentra nel secondo tempo, mentre nel terzo e decisivo match del girone contro la Slovenia gioca da titolare e segna al 23\u00ba minuto di gioco la rete dell'1-0 che consente ai britannici di qualificarsi agli ottavi di finale. Il 4 settembre 2010, in un match valevole per le qualificazioni al disputato allo stadio londinese di Wembley realizza una tripletta contro la Bulgaria. L'incontro terminer\u00e0 col punteggio di 4-0 in favore della nazionale inglese.\nIl 7 giugno 2012, a poche ore dall'inizio del campionato europeo, lascia il ritiro della nazionale inglese per l'improvvisa scomparsa del padre: rientra alcuni giorni dopo e scende in campo gi\u00e0 nella partita dell'11 giugno contro la .\nNel marzo 2017 viene convocato nuovamente in nazionale dal CT Gareth Southgate a distanza di quasi tre anni e mezzo. Il 26 marzo seguente gioca da titolare contro la Lituania una partita valevole per la qualificazione al campionato mondiale del 2018, andando anche a segno nella vittoria inglese per 2-0.\nStatistiche.\nPresenze e reti nei club.\nTra club, la nazionale maggiore e le nazionali giovanili, Defoe ha giocato globalmente 830 partite segnando 325 reti, alla media di 0,39 gol a partita.\n\"Statistiche aggiornate al 8 febbraio 2022\"."}
{"id": "1125632", "revid": "36426", "url": "https://it.wikipedia.org/wiki?curid=1125632", "title": "Chiesa di San Jacopo in Acquaviva", "text": "La chiesa di San Jacopo in Acquaviva si trova sul lungomare di Livorno, a fianco dell'Accademia navale, e si affaccia su una piazza intitolata all'omonimo santo.\nL'appellativo \"Acquaviva\" si deve alla presenza, testimoniata in vari documenti storici, di un'antica polla di acqua dolce che sgorgava nei pressi dell'eremo e della quale oggi non vi \u00e8 pi\u00f9 traccia.\n\u00c8 una delle chiese pi\u00f9 caratteristiche di Livorno per la sua postazione altamente scenografica, con un lato che si affaccia direttamente sul mare, dove nel dicembre 1952, a seguito di una violenta tempesta, la \"Grommet Reefer\", una nave frigorifera americana, si spezz\u00f2 in due parti.\nInoltre, presso l'antico luogo di culto si trova il settecentesco monumento a \"Pietro Leopoldo\", mentre, nella piazza antistante, si erge il pi\u00f9 recente busto in onore di \"Benedetto Brin\".\nStoria.\nDi presunte origini millenarie (il sito risalirebbe infatti, anche se per fonti non certe, al 320 d.C.) \u00e8 citata ufficialmente per la prima volta in un atto notarile del 1163. Dalle origini sino al Cinquecento l'eremo di San Jacopo fu affidato ai Padri Agostiniani.\nL'importanza del complesso crebbe notevolmente tanto che nel 1367, l'eremo ospit\u00f2 papa Urbano V e, pochi anni dopo, papa Gregorio XI. La vicinanza al mare ne fece luogo di sosta per i pellegrini che, per secoli, dalla cala naturale posta alle sue spalle partivano alla volta di Santiago di Compostela; la struttura costituiva anche un punto di avvistamento facente parte del sistema difensivo della costa, tanto \u00e8 vero che nel 1646 si ha notizia di una torre adiacente alla chiesa (la \"Torre di San Jacopo in Acquaviva\").\nNel 1572, per disposizione di Cosimo I, il complesso fu ceduto alla comunit\u00e0 dei Greci Uniti che era in attesa della concessione di una loro chiesa (l'attuale SS. Annunziata in via della Madonna). Sotto Ferdinando I (1587-1608) la chiesa di San Jacopo in Acquaviva sub\u00ec un rilevante intervento che comport\u00f2 l'erezione di una nuova chiesa sopra la pi\u00f9 antica e, nel 1606, torn\u00f2 agli Agostiniani. Nello stesso anno il Granduca Ferdinando I elev\u00f2 Livorno a rango di Citt\u00e0 e, con decreto dell'Arcivescovo di Pisa, San Jacopo fu dichiarata parrocchia (16 marzo).\nNel 1716, a seguito dell'esecuzione di alcune opere di restauro da parte della \"Compagnia del SS. Sacramento in San Jacopo in Acquaviva\", fu \"riscoperta\" l'antica chiesa sottostante che, restaurata, fu nuovamente consacrata il 24 luglio del 1717 con Decreto dell'Arcivescovo di Pisa Francesco Frosini. Dal 1760 al 1762 la chiesa sub\u00ec una profonda opera di trasformazione che comport\u00f2 la rotazione di 90\u00b0 dell'asse principale (dalla direzione est-ovest, con l'ingresso orientato verso il mare alla direzione nord-sud).\nL'aspetto attuale risale alla fine dell'Ottocento quando fu dotata di una nuova facciata (1891 su iniziativa della famiglia Mimbelli e su progetto di Dario Giacomelli) e di un campanile (1897). Nel 1915 fu demolito il piccolo cimitero che si trovava sul lato destro dell'edificio (al confine con il mare) ai fini della realizzazione di alcuni locali parrocchiali.\nUlteriori ampliamenti si ebbero tra il 1933 ed il 1935 sotto Torello Macchia, quando la navata fu allungata di alcuni metri. Fu danneggiata durante la seconda guerra mondiale e restaurata entro il 1949.\nNel gennaio del 2009 furono iniziati i lavori di restauro interni ed esterni alla chiesa, conclusi nell'aprile del 2011.\nLa pseudo-cripta, non pi\u00f9 visitabile per problemi di stabilit\u00e0 della volta di copertura dagli anni ottanta, \u00e8 stata riaperta provvisoriamente al pubblico il 25 settembre 2011, in occasione della consacrazione di tutta la chiesa. Nel mese di luglio 2013 sono iniziati i lavori di restauro della cripta. I lavori di restauro sono terminati nel mese di giugno 2014. Il 25 luglio il Vescovo di Livorno Simone Giusti ha riaperto al culto e alle visite la Cripta di San Jacopo.\nDescrizione.\nLa chiesa, situata sul lungomare di Livorno, si inserisce in un fronte continuo di edifici che delimitano il lato meridionale della grande piazza San Jacopo in Acquaviva.\nLa composizione, sostanzialmente simmetrica, \u00e8 variata sul versante rivolto verso il mare per la presenza del campanile ottocentesco.\nLa chiesa \u00e8 caratterizzata da una facciata a capanna di gusto neorinacimentale, inquadrata all'interno di lesene e sormontata da un frontone triangolare; l'asse centrale del prospetto \u00e8 evidenziato dal portale, chiuso sotto un timpato arcuato, oltre il quale si apre una finestra semicircolare di derivazione termale. La chiesa \u00e8 affiancata da un campanile alto 27 metri.\nL'interno, piuttosto semplice, \u00e8 a croce latina, con un'unica navata preceduta da una cantoria in controfacciata.\nTra le opere d'arte della chiesa occorre ricordare due tavolette di scuola giottesca, riscoperte nel 2005 in occasione di un'importante mostra tenutasi a Pisa sull'arte del Duecento. Dal 2008 questi dipinti sono stati definitivamente trasferiti nel Museo diocesano Leonello Barsotti, presso il Seminario Girolamo Gavi.\nInoltre, al 1985 risalgono le sei formelle in bronzo del portale e le tre pale d'altare, opera del livornese Antonio Vinciguerra. Attualmente le formelle in bronzo solo state collocate definitivamente all'interno della chiesa."}
{"id": "1125634", "revid": "110157", "url": "https://it.wikipedia.org/wiki?curid=1125634", "title": "Divisi\u00f3n de Honor 2004-2005 (calcio a 5)", "text": "La Divisi\u00f3n de Honor 2004-2005 \u00e8 stata la 16\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 4 settembre 2004 e si \u00e8 conclusa il 30 aprile 2005, prolungandosi fino al 25 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra il 7 maggio e il 25 giugno 2005. Il regolamento prevede che i quarti di finale si giochino al meglio delle tre gare mentre le semifinali e la finale al meglio delle cinque.\nSupercoppa di Spagna.\nLa 15\u00aa edizione della competizione ha opposto l', vincitore di campionato e Coppa, al , finalista della Coppa di Spagna. Il trofeo \u00e8 stato assegnato tramite una gara unica disputata sul campo neutro di Siviglia."}
{"id": "1125636", "revid": "247222", "url": "https://it.wikipedia.org/wiki?curid=1125636", "title": "Un giorno insieme (album)", "text": "Un giorno insieme \u00e8 il quarto album in studio del gruppo musicale italiano i Nomadi. Venne pubblicato in Italia nel 1973 dalla EMI Italiana, su etichetta Columbia. Dopo un'assenza di un anno, nel gruppo ritorn\u00f2 il chitarrista Franco Midili. All'album fu fatta seguire una tourn\u00e9e che vide il gruppo suonare anche negli Stati Uniti d'America.\nTracce.\nLato ALato B"}
{"id": "1125641", "revid": "78273", "url": "https://it.wikipedia.org/wiki?curid=1125641", "title": "Liguorini", "text": ""}
{"id": "1125643", "revid": "121837", "url": "https://it.wikipedia.org/wiki?curid=1125643", "title": "Beta Leonis", "text": ""}
{"id": "1125644", "revid": "116440433", "url": "https://it.wikipedia.org/wiki?curid=1125644", "title": "Thomas Dekker (scrittore)", "text": "Vita.\nNon si sa molto sulle origini e sugli anni giovanili di Dekker. Da alcuni riferimenti contenuti nelle sue opere, si crede che sia nato a Londra verso il 1572. Il suo cognome \u00e8 di origine olandese, e alcuni suoi lavori tradotti dal latino fanno ipotizzare che abbia frequentato le scuole secondarie.\nDekker inizi\u00f2 a scrivere per il teatro nell'ultimo lustro del XVI secolo. La sua firma \u00e8 stata trovata sul manoscritto del dramma \"Sir Thomas More\", risalente al triennio 1591-1593. Ha scritto testi per la compagnia teatrale \"Admiral's Men\" (\"del Lord Ammiraglio\") di Philip Henslowe nel cui \"Diario\" \u00e8 menzionato per la prima volta nel 1598. Sono registrati suoi lavori rappresentati prima del 1594, ma non \u00e8 chiaro se ne fosse l'unico autore in quanto il suo lavoro consisteva spesso in revisioni o in aggiornamenti di opere preesistenti. Tra il 1598 e il 1602 ha firmato circa quaranta drammi in collaborazione con Henslowe. A quegli anni risalgono anche alcune collaborazioni con Ben Jonson e John Marston che presumibilmente contribuirono alla controversia nota, fra il 1600 e il 1601, come la \"Guerra dei Teatri\". Francis Meres inser\u00ec Dekker nel suo elenco dei principali drammaturghi nel 1598.\nBen Jonson fece della satira su Dekker battezzandolo \"Demetrius Fannius\" in \"Poetastro\" e come \"Anaides\" in \"\"Cynthia si diverte\". La reazione di Dekker si manifest\u00f2 con \"Satiromastix\", il finale della rappresentazione satirica \"Poetomachia\"\", in cui Jonson venne rappresentato come \"Orazio\", un individuo affettato e ipocrita. Nonostante la polemica, nel 1603 Jonson e Dekker tornarono a collaborare di nuovo fra di loro in occasione di una parata per l'incoronazione di Giacomo I d'Inghilterra.\nIl primo periodo giacobita fu per Dekker molto confuso e frenetico. Alla fine del 1602 avvenne la rottura con Henslowe, per ragioni non note. Dekker lavor\u00f2 per qualche tempo per la compagnia teatrale Worcester's Men (\"del Conte di Worcester\"), poi ritorn\u00f2 a lavorare con la compagnia \"Admiral's Men\", ora finanziata dal Principe del Galles \"Henry Frederick Stuart\", scrivendo \"La Cortigiana Onesta \" (\"The Honest Whore\"), che costitu\u00ec un grande successo, \"La Cortigiana di Babilonia\" (\"The Whore of Babylon\", 1607) e di \"Se Questo non \u00e8 un buon dramma, il Diavolo se lo pigli\" (\"If This Be Not a Good Play, the Devil is in It\", 1611) il cui esito fu invece deludente; quest'ultima commedia, prima del fiasco con la compagnia \"Queen Anne's Men\" (\"della Regina Anna\") al \"Red Bull Theatre\", era stata rifiutata dalla compagnia \"Prince Henry's Men\" (\"del Principe di Galles\").\nDekker condusse costantemente una vita disordinata tanto da essere imprigionato per debiti una prima volta nel 1599. Nel 1612 l'evento pi\u00f9 drammatico: fu rinchiuso alla prigione \"King's Bench\" per un debito di quaranta sterline che aveva contratto con il padre di John Webster. Rimase in prigione sette anni, nonostante l'aiuto di amici come Edward Alleyn e Endymion Porter. Gli anni di prigionia furono difficili; Dekker disse di essere uscito da quell'esperienza con i capelli bianchi.\nRiacquistata la libert\u00e0 nel 1619, Dekker riprese a scrivere per il teatro, collaborando sia con drammaturghi della sua generazione, come John Day e John Webster sia con scrittori pi\u00f9 giovani come John Ford e Philip Massinger. Uno di questi drammi, \"Keep the Widow Waking\" (1624, scritto in collaborazione con John Ford, John Webster, e William Rowley) era ispirato a due omicidi avvenuti poco prima a Whitechapel. Nella seconda met\u00e0 del decennio, Dekker ancora una volta si limit\u00f2 a scrivere libelli e a rielaborare vecchi lavori teatrali. Non pubblic\u00f2 pi\u00f9 alcun lavoro dopo il 1632; si ritiene pertanto che sia il \"Thomas Dekker, proprietario di una abitazione\" che fu seppellito l'anno 1632 nella Chiesa di Saint James in Clerkenwell.\nAttivit\u00e0.\nIn tutta la sua carriera, Dekker scrisse velocemente, sotto la spinta dei creditori, senza preoccuparsi eccessivamente della qualit\u00e0 del suo lavoro. I suoi lavori presentano spesso i segni di questa frettolosit\u00e0: sono spesso ripetitivi, sciatti nel linguaggio e non sempre originali. Il ritratto che ne fece Ben Jonson \u00e8 ritenuto veritiero da molti critici: Dekker \u00e8 considerato da molti un abilissimo artigiano rinascimentale i cui talenti furono dissipati per il bisogno implacabile di produrre il pi\u00f9 possibile. Dekker \u00e8 stato etichettato anche come un sentimentale. Di recente i critici, pur riconoscendo la mediocrit\u00e0 di molti dei suoi lavori, considerano Dekker uno scrittore impegnato che ritrasse col suo lavoro esplor\u00f2 le tensioni sociali e politiche della sua et\u00e0. Le sue commedie si presentano come un misto di realismo e fantasia, sono state sempre molto apprezzate per il loro umorismo; presentano quasi sempre un quadro molto animato degli ambienti popolari londinesi dell'epoca, e non \u00e8 raro trovare nei dialoghi dei frammenti lirici che sono stati considerati tra i migliori dell'epoca.\nTeatro.\nQuando Dekker cominci\u00f2 a scrivere per il teatro, erano ancora vivi Thomas Nashe e Thomas Lodge; quando mor\u00ec, era gi\u00e0 nato John Dryden. Come la maggior parte dei drammaturghi della sua epoca, Dekker seppe adattarsi ai cambiamento delle mode e dei gusti; comunque, anche i suoi lavori nei generi, alla moda nell'et\u00e0 Elisabettiana, della satira e della commedia, mostrano i segni del suo talento e del suo geniale umorismo. La maggioranza dei lavori teatrali che sopravvivono ancor oggi sono infatti commedie o testi satirici.\nLa maggior parte dei lavori di Dekker sono andati perduti. La vita disordinata e la mancata collaborazione con una compagnia teatrale fissa (come avvenne per Shakespeare e John Fletcher) pu\u00f2 aver favorito la perdita o mancata pubblicazione dei suoi manoscritti. Durante la sua esistenza pubblic\u00f2 all'incirca venti lavori teatrali; di questi, pi\u00f9 della met\u00e0 sono commedie mentre le tragedie importanti sono tre:\nLa prima fase della carriera di Dekker \u00e8 documentata nei registri di Philip Henslowe. Il suo nome appare per la prima volta nel 1598 collegato a \"Fayeton\" (presumibilmente, \"Phaeton\", \"Fetonte\"). Sono poi registrati, nel 1599, i compensi per \"The Triplicity of Cuckolds\", \"The Mad Man's Morris\", e \"Hannibal and Hermes\", scritti in collaborazione con Robert Wilson, Henry Chettle, e Michael Drayton. Nel 1599 scrisse, in collaborazione con Chettle, \"The Page of Plymouth\" e alcune commedie aventi per soggetto personaggi mitologici: Troilo, Cressida e Agamennone. In quell'anno collabor\u00f2 anche, con Chettle, Jonson, e Marston in un dramma su Roberto II di Scozia. Quello stesso 1599 vide anche la produzione di tre lavori che ci sono tutti pervenuti:\nNel 1600 scrisse \"\"The Seven Wise Masters\", \"Fortune's Tennis\", \"Cupid and Psyche\", e \"Fair Constance of Rome\". L'anno seguente, oltre a \"Satiromastix\" di cui si \u00e8 detto prima a proposito della polemica con Ben Johnson, collabor\u00f2 con Thomas Middleton a \"Sebastian of Portugal\", \"Blurt\" e \"Master Constable\". Nel 1602 revision\u00f2 due vecchi drammi, \"Ponzio Pilato\" e la seconda parte di \"Sir John Oldcastle\". Scrisse inoltre \"Caesar's Fall\", \"Jephthah\", \"A Medicine for a Curst Wife\", \"Sir Thomas Wyatt\" (sulla ribellione di Thomas Wyatt), e \"Christmas comes but once a Year\".\nDopo 1602, Dekker divise i suoi interessi tra la composizione di brevi prose e quella di componimenti teatrali, per cui la produzione di opere teatrali decrebbe notevolmente. Con Middleton scrisse \"La Cortigiana Onesta\"\" per il teatro \"Fortune\" nel 1604, e \"La Famiglia dell'Amore\" (\"The Family of Love \"). Con John Webster scrisse \"Attenzione a Nord!\" (\"Northward Ho\") e \"Attenzione a Ovest!\" (\"Westward Ho\"). Sul fiasco della satira anticattolica \"Cortigiana di Babilonia\" e della tragicommedia \"Se Questo non \u00e8...\" (\"If This Be Not... \") \u00e8 gi\u00e0 stato riferito. La collaborazione con Middleton continu\u00f2 anche nel 1611 con \"La ragazza ruggente\" (\"\"The Roaring Girl\"\"), una biografia romanzata di una famosa borseggiatrice dell'epoca, Mary Frith.\nDekker non scrisse drammi durante il periodo in cui fu recluso. Riacquistata la libert\u00e0, collabor\u00f2 con John Day nei drammi \"Guy of Warwick\" (1620), \"The Wonder of a Kingdom\" (1623) e \"The Bellman of Paris\" (1623). Un altro lavoro di questo periodo, \"Il nobile soldato spagnolo\" (\"The Noble Spanish Soldier\") \u00e8 probabilmente la revisione di un precedente lavoro scritto in collaborazione con Day. Con John Ford \" scrisse \"Il favorito del sole\" (\"The Sun's Darling\", 1624), \"Il Cavaliere Delicato\" (\"\"The Fairy Knight2\", 1624) e \"Il mercante di Bristow\" (\"The Bristow Merchant\", 1624). \"L'Ambasciatore gallese\" (\"The Welsh Ambassador\"), perduto, pu\u00f2 essere un rifacimento de \"Il nobile soldato spagnolo\".\nProsa.\nAnche negli scritti in prosa Dekker mostr\u00f2 lo stesso vigore che \u00e8 stato osservato nei lavori teatrali. Gli opuscoli in prosa sono stati scritti in tutti i periodi della sua vita, anche durante il carcere, e trattano una grande variet\u00e0 di soggetti in un'altrettanta grande variet\u00e0 di stili. Una copiosa produzione libellistica inizi\u00f2 nel 1603, forse in occasione della chiusura dei teatri per una epidemia di peste bubbonica. Il suo primo fu \"L'anno Meraviglioso\" (\"The Wonderful Year\"), un resoconto giornalistico dell'anno (1603) della morte di Elisabetta, dell'ascesa al trono di Giacomo I, e dell'epidemia di peste bubbonica. Un buon successo ottennero i due successivi opuscoli sulla peste: \"News From Gravesend\" e \"The Meeting of Gallants at an Ordinary\". \"The Double PP\" (1606) \u00e8 un libello anticattolico scritto in reazione alla Congiura delle polveri.\nDopo 1608, Dekker scrisse i suoi libriccini pi\u00f9 popolari: una serie di libelli in cui si descrivono i vari trucchi truffatori e ladri, fra cui \"Thieves' cant\", un vocabolario sul gergo dei malfattori. Questi libelli, che furono spesso aggiornati e ristampati pi\u00f9 volte da Dekker, comprendono \"The Belman of London\" (1608), \"Lanthorne and Candle-light\", \"Villainies Discovered by Candlelight\", e \"English Villainies\": sono formati sul modello dei libelli, simili per contenuto, scritti da Robert Greene.\nAltri opuscoli sono di taglio giornalistico e offrono ritratti vividi della Londra giacobita. \"The Dead Term\" (1608) descrive Westminster durante le vacanze estive. \"The Guls Horne-Booke\" (1609) descrive la vita dei gentiluomini di citt\u00e0, dando preziose informazioni sul comportamento degli spettatori nei teatri Londinesi. \"Work for Armourers\" (1609) e \"The Artillery Garden\" (1616) (l'ultimo in versi) descrive l'ambiente legato alle industrie militari di Inghilterra. \"London Look Back\" (1630) tratta dell'anno 1625, l'anno della morte di Giacomo I, mentre \"Wars, Wars, Wars\" (1628) tratta delle persecuzioni degli Ugonotti in Francia.\nCome era atteso, Dekker cerc\u00f2 di sfruttare anche la sua esperienza in prigione. \"Dekker His Dreame\" (1620) \u00e8 un lungo poema che descrive la sua disperata reclusione; vi aggiunse sei dialoghi tratti dalla sesta edizione (1616) di \"Sir Thomas Overbury's Characters\", mentre \"Lanthorne and Candlelight\" sono delle riflessioni sulle sue esperienze in prigione.\nI libelli di Dekker, rivelano i segni di una composizione frettolosa e senza preoccupazioni stilistiche ancor pi\u00f9 dei suoi lavori teatrali. Ma, ancor pi\u00f9 di questi ultimi, sono in grado ancor oggi di intrattenere piacevolmente e di offrire preziose rappresentazioni della vita quotidiana nella Londra giacobita.\nCuriosit\u00e0.\nUn successo di Dekker nel XX secolo \u00e8 legato ai Beatles: la canzone \"Golden Slumbers\" (1969) contiene brani tratti dalla omonima ballata di Dekker."}
{"id": "1125650", "revid": "599013", "url": "https://it.wikipedia.org/wiki?curid=1125650", "title": "Diego Fajardo", "text": "Carriera.\nAla-centro di 208 centimetri, noto in campo per le sue doti aggressive sotto le plance, Fajardo inizia la sua carriera di giocatore di pallacanestro con il Valladolid. Nella stagione 1997-98 arriva per la prima volta in Italia, approdando alla Viola Reggio Calabria.\nSuccessivamente veste le maglie dell'Andrea Costa Imola e della Pallacanestro Biella. Nella stagione 2000-01 passa a Cant\u00f9, con la quale raggiunge la salvezza in un momento di forte crisi per i canturini.\nNella stagione 2001-02 si divide tra Verona ed il Caja San Fernando. Nel 2002-03 firma per Roseto, in quel momento squadra di buon livello con la quale disputa anche la ULEB Cup, mentre nella stagione 2003-04 ritorna alla Viola Reggio Calabria.\nNel 2004 approda per la prima volta all'Olimpia Milano, squadra che dopo diversi anni di crisi, riesce a tornare nell'\u00e9lite del basket italiano. Con le scarpette rosse meneghine, Fajardo disputa due buone annate, sebbene non abbia partecipato alla finale scudetto del 2005 contro la Fortitudo Bologna che lo ha tenuto fermo nel finale di stagione.\nNella stagione 2006-07 Fajardo dapprima gioca con il Tau Vitoria, per\u00f2 poco dopo passa al Bruesa. Nel maggio 2007 viene di nuovo ingaggiato dall'Olimpia Milano in occasione del finale di stagione.\nNella stagione 2009-10 gioca nella Virtus Bologna.\nIl 20 settembre 2010 viene ufficializzato il suo acquisto da parte della Pallacanestro Varese, con cui gioca due campionati.\nDopo una parentesi in Iran, nell'aprile 2013 viene ingaggiato dal Pistoia Basket 2000 in vista dei play-off di Legadue, poi vinti. Nel successivo settembre firma con il Canarias per sostituire il greco Fotios Lampropoulos, vittima di una rottura del legamento crociato anteriore del ginocchio sinistro."}
{"id": "1125651", "revid": "339392", "url": "https://it.wikipedia.org/wiki?curid=1125651", "title": "Anna Kournikova", "text": ""}
{"id": "1125658", "revid": "767487", "url": "https://it.wikipedia.org/wiki?curid=1125658", "title": "She-Devil - Lei, il diavolo", "text": "She-Devil - Lei, il diavolo (\"She-Devil\") \u00e8 un film del 1989, diretto da Susan Seidelman e basato sul romanzo \"Vita e amori di una diavolessa\" (\"The Life and Loves of a She-Devil\") di Fay Weldon. Tra gli interpreti figurano Roseanne Barr al suo debutto cinematografico, Meryl Streep e Ed Begley Jr..\nTrama.\nRuth Patchett, casalinga sciatta e sovrappeso, \u00e8 sposata con l'attraente Bob, ambizioso commercialista; hanno anche due bambini molto indisciplinati, Nicolette e Andy.\nDopo aver incontrato a un party la scrittrice di romanzi rosa Mary Fisher, Bob e Mary cominciano una relazione. Pur consapevole del tradimento, Ruth in un primo momento cerca di non reagire, cercando di convincersi che Bob sta attraversando semplicemente un breve periodo di crisi familiare. Col tempo per\u00f2 Ruth si sente sempre pi\u00f9 confusa, tanto che ad una cena coi genitori di Bob cucina per sbaglio un topolino del figlio Andy. Ruth e il marito litigano e Bob decide di fare le valigie e di lasciarla, accusandola di essere una passivit\u00e0 per la sua vita e di avere l'aspetto di una \"diavolessa\". Elenca poi i pilastri che secondo lui ogni uomo dovrebbe avere: la sua casa, la sua famiglia, la sua carriera e la sua libert\u00e0. Quando Bob se ne va, Ruth giura di vendicarsi sia di Bob che di Mary e trascrive l'elenco delle cose importanti di Bob, da eliminare una alla volta.\nPer prima distrugge la casa: mentre i figli sono a scuola, Ruth prende il cane, una foto della famiglia e il fascicolo di Bob sulle finanze di Mary, poi apre il rubinetto del gas, mette delle sigarette accese in un cestino dei rifiuti, accende il microonde con dentro alcune bombolette spray e sovraccarica una presa elettrica: appena uscita, la casa esplode. Ruth poi porta i figli e il cane alla bellissima villa di Mary, dicendo che deve trovare lavoro e che i bambini dovranno stare un po' col padre.\nDopo aver visto nel fascicolo di Mary il pagamento di una retta di una casa di riposo per la madre, Ruth riesce a farsi assumere presso quella casa di riposo, con lo pseudonimo di Vesta Rose. L\u00ec conosce l'infermiera Hooper, molto piccola di statura ma gran lavoratrice. Seguendo il suo piano, Ruth interrompe la somministrazione di farmaci, il che fa diventare i degenti pi\u00f9 attivi e lucidi; fa poi amicizia con la madre di Mary, dicendole che \u00e8 ingiusto essere messi in una casa di riposo mentre la figlia fa la bella vita. Ruth riesce poi a far credere che la madre di Mary non sia autosufficiente, facendola cos\u00ec allontanare. La direttrice della casa di riposo manda quindi la signora Fisher dalla figlia, con grande disappunto di Mary.\nIntanto l'infermiera Hooper diventa amica di Ruth e le rivela di essere riuscita ad accumulare un bel po' di denaro grazie ad anni di lavoro e di risparmi: le due donne decidono cos\u00ec di lasciare il lavoro di infermiere e di aprire un'agenzia di collocamento, chiamata Vesta Rose, per aiutare donne oppresse e socialmente rifiutate a trovare buoni posti di lavoro. Una di loro \u00e8 Olivia Honey, molto attraente ma molto ingenua, che Bob assume come sua segretaria. Bob comincia una relazione con Olivia, ma la licenzia dopo che lei confessa il suo amore per lui; Olivia, col cuore spezzato, rivela allora a Ruth che Bob toglie percentuali di interesse dai conti dei suoi clienti per metterli in un proprio conto in una banca svizzera. Una notte, le due donne entrano di nascosto nell'ufficio di Bob e tolgono enormi quantit\u00e0 di denaro dai conti dei clienti di Bob per trasferirli nel suo conto svizzero, in modo che l'appropriazione indebita appaia evidente a tutti i clienti.\nNel frattempo la vita di Mary crolla intorno a lei: a causa di Olivia, Bob trascura Mary; i figli di Bob sono sempre pi\u00f9 indisciplinati, anche perch\u00e9 lui non \u00e8 abituato a gestirli; la cameriera Ute \u00e8 sempre pi\u00f9 occupata per l'aumento del carico di lavoro della famiglia Patchett e il maggiordomo Garcia non \u00e8 disposto a dare una mano. Un giorno una giornalista vuole intervistare Mary, ma, mentre lei \u00e8 al telefono, la signora Fisher rivela segreti scabrosi sulla giovent\u00f9 della figlia: dopo pochi giorni tutto ci\u00f2 viene pubblicato, esasperando ulteriormente Mary. Come se non bastasse, lo scapestrato Andy provoca indirettamente la morte del suo amato barboncino che precipita da una scarpata nel tentativo di riprendere un bastone da lui lanciato. A causa di tutto questo, Mary perde l'ispirazione artistica e il suo nuovo romanzo dal titolo \"Amore al risciacquo\" si rivela un fiasco commerciale. Infine, Ruth invia anonimamente a Mary delle foto che provano il tradimento di Bob con Olivia. Un giorno, dopo che l'ormai esasperata cameriera Ute d\u00e0 le dimissioni, Mary vede sua madre, il maggiordomo Garcia e i figli di Bob fare sguaiatamente festa: decide finalmente di riprendere il controllo della sua vita, licenzia Garcia e stabilisce regole ferree con Bob, con i bambini e con sua madre.\nMary allora organizza una festa con i suoi amici pi\u00f9 cari ma, mentre Bob sta facendo un brindisi in onore di Mary, la polizia lo arresta per le sue frodi fiscali. L'avvocato di Bob dice a Mary e a Bob che la sua linea di difesa punter\u00e0 a far credere che si \u00e8 trattato di un errore nel sistema informatico, insistendo sul fatto che anche a Mary sono state tolte enormi cifre; sentendo questo, Mary scarica senza indugi Bob. Bob e il suo avvocato inizialmente sono ottimisti sull'esito del processo, perch\u00e9 il giudice del caso non \u00e8 mai stato molto severo per i reati fiscali, ma il piano fallisce quando Ruth chiede un favore ad una donna che ha ottenuto un lavoro da segretaria in tribunale grazie a lei, che passa cos\u00ec il caso di Bob a un giudice imparziale. Bob \u00e8 giudicato colpevole e condannato a diciotto mesi di carcere.\nRuth, diabolica e allo stesso tempo felicissima, ha cos\u00ec distrutto tutte le cose che Bob aveva indicato come basi della propria vita: casa, famiglia, carriera e libert\u00e0.\nUn anno dopo Ruth ed i bambini visitano Bob in prigione. Bob dice a Ruth che avr\u00e0 la libert\u00e0 vigilata in un paio di mesi e che spera di poter recuperare il rapporto con la sua famiglia; questo porta Ruth a commentare che la gente pu\u00f2 cambiare in meglio.\nMary intanto ha venduto il suo palazzo e ha pubblicato un nuovo libro, non pi\u00f9 il solito romanzo sdolcinato ma una specie di manuale su amore e tradimenti, che si rivela un successo commerciale e di critica. In una libreria, Mary firma autografi e dediche ai suoi lettori; in fila per una dedica c'\u00e8 Ruth, che Mary non riconosce, e dietro di lei Alain, un affascinante uomo francese con cui Mary inizia subito a flirtare."}
{"id": "1125663", "revid": "3115", "url": "https://it.wikipedia.org/wiki?curid=1125663", "title": "Fi\u013eakovo", "text": "Fi\u013eakovo (in ungherese: \"F\u00fclek\", in tedesco: \"F\u00fclleck\"; in turco \"Filek\") \u00e8 una citt\u00e0 della Slovacchia facente parte del distretto di Lu\u010denec, nella regione di Bansk\u00e1 Bystrica. Storicamente ha fatto parte della regione di N\u00f3gr\u00e1d (\"Novohrad\").\nStoria.\nI primi documenti scritti riguardanti alla citt\u00e0 risalgono al 1242 dopo l'invasione mongola che miracolosamente sopravvive; nel centro della citt\u00e0 si trovano i resti di un castello medievale. La fortezza e la cittadina aveva sempre importanza durante la sua storia tempestosa. Nel medioevo regnarono qui i cosiddetti \"piccoli re\" come Matteo Cs\u00e1k o possidenti in fede del re d'Ungheria p.es. Mattia Corvino. Sotto la dominanza osmana la gente soffr\u00ec molto, ma chi pagava le tasse gravi pot\u00e9 sopravvivere. Dopo la liberazione del 1593 gli Asburgo ebbero influenza notevole. Alla fine del XVII secolo l'esercito turco alleato del conte Imre Th\u00f6k\u00f6ly incendi\u00f2 la citt\u00e0. Dopo la ricostruzione il popolo pot\u00e9 lavorare in pace per un ventennio, dedicandosi in particolare alle vigne.\nNel 1918 Fi\u013eakovo fece parte della nuova Cecoslovacchia. Dopo la caduta della Cecoslovacchia comunista, dal 1993 la cittadina fa parte della Slovacchia. Dopo il crollo del comunismo anche la modesta industria locale \u00e8 entrata in crisi.\nGruppi etnici e religiosi.\nNel 2001 la composizione etnica della citt\u00e0 era la seguente:\nLa maggior parte della popolazione \u00e8 cattolica."}
{"id": "1125664", "revid": "287204", "url": "https://it.wikipedia.org/wiki?curid=1125664", "title": "Filakovo", "text": ""}
{"id": "1125666", "revid": "729019", "url": "https://it.wikipedia.org/wiki?curid=1125666", "title": "707\u00aa Unit\u00e0 per missioni speciali", "text": "Il 707\u00b0 Commando dell'esercito sudcoreano (in inglese \"707th Special Mission Battalion\", in coreano \"707 \ud2b9\uc218\uc784\ubb34\ub300\ub300\") \u00e8 un corpo speciale dell'esercito della Corea del Sud, i cui componenti sono chiamati anche \"Tigri Bianche\". Il 707\u00ba si addestra anche con altre forze d'\u00e9lite nel mondo, tra le quali la United States Army, la Delta Force, l'esercito britannico, il SAS, il russo FSB, la gendarmeria francese, l'FBI, le forze speciali di Hong Kong e la polizia di Singapore. Il motivo \u00e8 di acquisire esperienza ed incrementare le relazioni con i governi stranieri.\n\u00c8 stato formato nel 1972 dopo il Massacro di Monaco durante la XX Olimpiade; fu rapidamente formato per prevenire un ulteriore attacco terroristico per le Olimpiadi di Seoul del 1988. Il loro Quartier Generale si trova a Songham, a sud-est di Seoul.\nArmamento ed equipaggiamento.\nLa mitraglietta HK MP5 \u00e8 usata sia per i combattimenti ravvicinati sia per le crisi con ostaggi. Il Benelli M4 Super 90 viene usato con proiettili elettrici o di gomma per stordire l'obiettivo. Per le missioni di cecchinaggio si affidano a fucili quali Accuracy International AWM o Steyr SSG 69.\nPer altre operazioni speciali usano la carabina Daewoo K1, il fucile d'assalto Daewoo K2 Assault Rifle, e la mitragliatrice silenziata da 9mm Daewoo K7. Se ha bisogno di potenza di fuoco pesante, l'unit\u00e0 usa la mitragliatrice leggera Daewoo K-3, con il lanciagranate K-201 40mm, e il lanciamissili terra-aria portabile Javelin contro elicotteri che volano bassi. Come armi da fianco possiedono pistole IMI Jericho 941 e Heckler und Koch USP."}
{"id": "1125670", "revid": "287204", "url": "https://it.wikipedia.org/wiki?curid=1125670", "title": "Alberto Sughi", "text": "Biografia.\nParticolarmente attento ai valori cromatici della rappresentazione, ha esposto in due personali a Bologna e Torino nel 1962, alla Biennale di Venezia e alla Quadriennale di Roma, di cui nel 1993 \u00e8 stato anche presidente; nel 1997 entr\u00f2 a far parte della Accademia nazionale di San Luca.\nNel 2005 l'allora Presidente della Repubblica Italiana Carlo Azeglio Ciampi gli consegn\u00f2 il Premio Vittorio De Sica per la Cultura.\n\u00c8 morto a Bologna il 31 marzo 2012 all'et\u00e0 di 83 anni.\nStile e mostre.\nScelse la strada del realismo, nell'ambito del dibattito fra astratti e figurativi dell'immediato dopoguerra. I dipinti di Sughi rifuggono tuttavia ogni tentazione sociale; mettono piuttosto in scena momenti di vita quotidiana senza eroi. Enrico Crispolti nel 1956 inquadr\u00f2 la sua pittura nell'alveo del realismo esistenziale.\nLa ricerca di Alberto Sughi procede per cicli tematici: le cosiddette \"Pitture verdi\", dedicate al rapporto fra uomo e natura (1971-1973), il ciclo \"La cena\" (1975-1976); agli inizi degli '80 appartengono i venti dipinti e i quindici studi di \"Immaginazione e memoria della famiglia\"; dal 1985 la serie \"La sera o della riflessione\". L'ultima serie di dipinti, esposta nel 2000, \u00e8 intitolata \"Notturno\".\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nHa ordinato mostre personali in diverse sedi, fra cui la Galleria d'Arte Moderna di Bologna (1977), la Galleria del Maneggio di Mosca (1978), al Castel Sant'Angelo di Roma, il Museo delle Belle Arti di Budapest e la Galleria Nazionale di Praga (1986), al Museo d'arte moderna e contemporanea di Ferrara (1988), la Casa Masaccio a San Giovanni Valdarno (1990), il Museo d'Arte di San Paolo (1994) e il Museo Civico di Sansepolcro (2003). Ha partecipato al ciclo di mostre \"La ricerca dell'identit\u00e0\" a Cagliari, Palermo e Ascoli Piceno (2003-2004) e alla mostra \"Il Male - Esercizi di pittura crudele\" alla Palazzina di Caccia di Stupinigi di Torino nel 2005.\nNel 1994 ha ricoperto la carica di Presidente dell'Ente Quadriennale Nazionale d'Arte di Roma. Nello stesso anno ha partecipato alla mostra \"Il ritratto interiore\", al Museo Archeologico Regionale di Aosta. Si \u00e8 tenuta una mostra nel Salone delle Scuderie in Pilotta a Parma (2005-2006). \nNel 2007 due mostre antologiche di Sughi sono state presentate alla Biblioteca Malatestiana di\nCesena, curata da Vittorio Sgarbi, e al Complesso Vittoriano, Roma, curata da Arturo Carlo Quintavalle.\nNel 2009 il lavoro di Alberto Sughi \u00e8 stato presentato a Palermo al Palazzo Sant\u2019Elia in una mostra curata da Maurizio Calvesi, poi portata a Londra all'Istituto di Cultura Italiana.\nNel giugno 2011 \u00e8 al Padiglione Italia della 54\u00aa Biennale di Venezia curata da Vittorio Sgarbi, dove presenta al pubblico \"Un Mondo di freddo e di ghiaccio\"."}
{"id": "1125671", "revid": "486946", "url": "https://it.wikipedia.org/wiki?curid=1125671", "title": "Metilcellosolve", "text": ""}
{"id": "1125672", "revid": "287204", "url": "https://it.wikipedia.org/wiki?curid=1125672", "title": "Bkerke", "text": ""}
{"id": "1125676", "revid": "767487", "url": "https://it.wikipedia.org/wiki?curid=1125676", "title": "Principe azzurro cercasi", "text": "Principe azzurro cercasi (\"The Princess Diaries 2: Royal Engagement\") \u00e8 un film del 2004 diretto da Garry Marshall, seguito di \"Pretty Princess\" del 2001.\nTrama.\nMia Thermopolis, ormai diventata una splendida giovane donna, \u00e8 pronta ad assumere il ruolo di principessa di Genovia. Tuttavia, non appena trasferitasi nel palazzo reale insieme alla saggia nonna, la Regina Clarisse, scopre che i suoi giorni da principessa sono contati: le leggi di Genovia, impongono che ogni principessa deve essere sposata prima di poter essere incoronata regina. Ecco quindi che le vengono presentati una serie di pretendenti, principi celibi alcuni dei quali ben disposti a chiederle la mano. Dopo una lunga selezione conosce Andrew Jacoby e, dopo aver ricevuto un anello di diamanti, inizia il fidanzamento ufficiale.\nIntanto il Visconte Mabrey, che da tempo ambisce al trono reale, spinge suo nipote Nicholas Deveraux a corteggiare Mia per poter poi scalzarla dal trono e ottenere finalmente il potere per la sua famiglia. Ma il giovane Nicolas si innamora di Mia e lei ricambia cosicch\u00e9, dopo un lungo discorso al parlamento, riesce a convincere i delegati di poter diventare regina anche senza un marito. Mia diventa Regina senza essersi sposata con Andrew ma si fidanza con Nicolas, il quale si \u00e8 rifiutato di diventare Re per lasciare il trono alla donna che ama. Un matrimonio verr\u00e0 comunque celebrato: \u00e8 quello tra la regina Clarisse e il responsabile della sicurezza Joe, da sempre segretamente innamorato ma che, conscio del suo ruolo, non ha mai avuto il coraggio di dichiararsi."}
{"id": "1125684", "revid": "339392", "url": "https://it.wikipedia.org/wiki?curid=1125684", "title": "Mikhail Youzhny", "text": ""}
{"id": "1125690", "revid": "1718925", "url": "https://it.wikipedia.org/wiki?curid=1125690", "title": "Ia Orana Maria", "text": "Ia Orana Maria (\"Ave Maria\") \u00e8 un dipinto del pittore francese Paul Gauguin, realizzato nel 1891 e conservato al Metropolitan Museum of Art di New York.\nDescrizione.\nPer soddisfare la sua implacabile sete di stimoli pittorici e nuove esperienze Gauguin nel 1891 si rec\u00f2 a Tahiti, nella Polinesia francese: \"Ia Orana Maria\" \u00e8 una delle prime opere appartenenti a questo importante capitolo dell'arte gauguiniana. \u00c8 lo stesso Gauguin a descriverci i contenuti del dipinto:\nNel distretto di Mataiea, a differenza degli altri villaggi dell'isola, non veniva ancora largamente professata la religione cristiana e perci\u00f2 Gauguin fu perfettamente in grado di spogliare il tema della Madonna con il bambino della mitizzazione ufficiale promossa dalla Chiesa e di trasfigurarlo nella natura lussureggiante della Polinesia. Questa tela, dove troviamo raffigurati esattamente Ges\u00f9 e Maria \u00abtahitiani\u00bb, intende dunque recuperare quella spiritualit\u00e0 della vita di tutti i giorni e trasfigurarla sotto il sole dei Tropici: sar\u00e0 tuttavia l'ultima a sfondo cristiano realizzata dall'artista, che da quel momento in poi inizi\u00f2 ad interessarsi maggiormente alle mitologie maori residue sull'isola.\nIn \"Ia Orana Maria\", in ogni caso, Gauguin fonde armoniosamente la religione cristiana con gli stimoli visivi provenienti dalle terre del Sud. Ci troviamo in un contesto naturalistico lussureggiante e rigoglioso, degno di un \u00abparadiso terrestre\u00bb: vi troviamo, infatti, un albero del pane, degli ibischi, dei candidi fiori di tiar\u00e8, noti per il loro profumo sublime, e infine una natura morta esotica con due caschi di banane, disinvoltamente poggiati su un piccolo altare legno su cui \u00e8 laconicamente incisa la salutazione angelica: \u00abIa Orana\u00bb [Ave Maria]. \u00c8 in questo modo che l'osservatore comprende di stare davanti a una trasposizione tahitiana del tema della Madonna con il bambino: partendo da sinistra, in effetti, scorgiamo un bellissimo angelo dall'incarnato scuro e dalle ali gialle e viola. Ha appena annunciato alle due tahitiane davanti a lui il mistero dell'Incarnazione: le due donne, infatti, si stanno avviando sul sentiero in atteggiamenti deferenti, con le mani giunte sul petto, in segno di saluto. In primo piano, infine, troviamo una donna (o, meglio, la \"Madonna\") avvolta in uno sgargiante pareo rosso con il Ges\u00f9 bambino sulle spalle: entrambe le figure sono aureolate, a testimonianza della loro sacralit\u00e0.\nCon \"Ia Orana Maria\", insomma, Gauguin traspone un tema iconografico tradizionalmente cristiano in un contesto tahitiano, orchestrando un suggestivo sincretismo culturale e figurativo: era sua opinione, infatti, che la civilt\u00e0 occidentale con la sua ideologia convulsamente contorta (si consulti, in tal senso, il paragrafo \"\") avesse rovinato e contaminato un mondo puro come quello tahitiano. Questo bipolarismo, tuttavia, si traduce anche sul piano pi\u00f9 strettamente volumetrico: Gauguin, infatti, non esita ad abolire il chiaroscuro, risolvendo il pareo della donna in soli termini coloristici, senza per questo rinunciare a conferire un vigoroso risalto plastico alla natura morta in primo piano. Nonostante la composizione sia poi gremita di elementi e figure, inoltre, Gauguin riesce a trasmettere all'osservatore un senso di calma e di quiete, enfatizzato dalla sapiente concatenazione di linee orizzontali (sentiero, orizzonte, braccia e spalle delle donne) e verticali (le figure e le alberature). Questa potente raffigurazione, che amalgama il forte senso decorativo dell'arte orientale con l'ancestrale solidit\u00e0 dell'arte occidentale, vibra anche di un potente cromatismo, frammentato in tinte sgargianti che si valorizzano scambievolmente. \u00c8 in questo modo che Gauguin ottiene \u00abun miscuglio inquietante e saporoso di splendore barbaro, di liturgia cattolica, di sogno ind\u00f9, d\u2019immaginazione gotica, di simbolismo oscuro e sottile\u00bb, come ha mirabilmente osservato l'intellettuale francese Octave Mirbeau."}
{"id": "1125691", "revid": "1186321", "url": "https://it.wikipedia.org/wiki?curid=1125691", "title": "Composizione VIII", "text": "Composizione VIII (\"\u041a\u043e\u043c\u043f\u043e\u0437\u0438\u0446\u0438\u044f VIII\") \u00e8 un dipinto a olio su tela di 140x201 cm realizzato nel 1923 dal pittore Vasilij Kandinskij.\n\u00c8 conservato nel Guggenheim Museum di New York.\nL'opera rappresenta forme geometriche elementari (cerchi, triangoli, quadrati, linee...), disposte in maniera apparentemente casuale. Cerchi e linee rette sono le forme dominanti della composizione e contribuiscono a creare una struttura geometrica rigida, rafforzata anche da colori opachi utilizzati per lo sfondo. All'interno del quadro \u00e8 possibile riconoscere anche trapezi, cunei e linee curve. Particolare rilievo \u00e8 dato al cerchio viola, nero e rosso in alto a sinistra e al grande cuneo che taglia verticalmente il centro del dipinto.\nSignificato.\nKandinsky, dopo una prima fase espressionista come nel suo Primo acquerello astratto inizia a trovare una regolarit\u00e0 matematica e geometrica nel suo lavoro, attribuendo un significato preciso a forme e colori, fino a elaborare una vera e propria teoria che pubblicher\u00e0 nel suo libro pi\u00f9 famoso, Lo Spirituale nell'Arte. \nOgni linea di questo quadro ha un significato psicologico: le linee triangolari rappresentano tensione, quelle orizzontali rappresentano un sentimento di calma, quelle circolari rappresentano movimento, e cos\u00ec via. Kandinsky riteneva inoltre che ogni forma e ogni colore avessero attinenza con la musica, in un rapporto di sinestesia, cio\u00e8 di collegamento fra sfere sensoriali differenti. In questo dipinto si pu\u00f2 infatti immaginare che ogni forma e ogni intervento cromatico abbiano un significato anche musicale, un ritmo e un'armonia, come se fossero un suono cristallizzato dentro la tela."}
{"id": "1125692", "revid": "1543377", "url": "https://it.wikipedia.org/wiki?curid=1125692", "title": "Insieme multicolore", "text": "Insieme multicolore \u00e8 un dipinto a olio e smalto su tela (116x89 cm) realizzato nel 1938 dal pittore Vasilij Kandinskij.\n\u00c8 conservato nel Centre Pompidou di Parigi.\nCollegamenti esterni.\nCentre Georges Pompidou \u2013 Sito ufficiale"}
{"id": "1125694", "revid": "2091899", "url": "https://it.wikipedia.org/wiki?curid=1125694", "title": "Ritratto della duchessa de Alba in nero", "text": "Il Ritratto della duchessa de Alba in nero \u00e8 un dipinto a olio su tela (210x148 cm) realizzato nel 1797 dal pittore spagnolo Francisco Goya. \u00c8 conservato nell'Hispanic Society of America di New York.\nLa donna raffigurata \u00e8 la duchessa de Alba rimasta vedova del marito don Jos\u00e9 Alvarez de Toledo, marchese di Villafranca. Indossa un vestito nero da \"maja\" e indica imperiosamente una scritta sulla sabbia.\nStoria.\nGoya aveva conosciuto la duchessa de Alba nel 1795 e le aveva fatto un ritratto; in quell'occasione erano probabilmente divenuti amanti. Nel 1797 il duca de Alba, don Jos\u00e9 Alvarez de Toledo, muore a Siviglia. La moglie, dopo i funerali, si reca nella residenza dei duchi d'Alba a Sanl\u00facar e l\u00ec trascorre l'estate insieme a Goya.\nForse sono mesi d'amore, forse no, nulla \u00e8 rimasto di scritto, nessun aneddoto o allusione. Ma disegni s\u00ec, schizzi che anche quando non la ritraggono direttamente, le assomigliano, come se Goya pensasse molto a lei. \u00c8 il cosiddetto \"Album A di Sanl\u00facar\". E poi il dipinto, questo: due anni sono trascorsi dal primo ritratto, in bianco, della duchessa. Ora la dipinge in nero, il lutto della vedovanza ma, al tempo stesso, in un gioco equivoco, l'abito delle \"majas\", delle popolane di Madrid.\nGoya porter\u00e0 questo quadro sempre con s\u00e9. Alla morte della moglie, lascer\u00e0 il ritratto al figlio Javier. E quando la duchessa di l\u00ec a poco morir\u00e0, lascer\u00e0 anch'ella una rendita di 10 reali al giorno allo stesso Javier. La duchessa apparir\u00e0 ancora nei \"Caprichos\": il \"Capricho 61, Andata per sempre\", la ritrae fluttuante nell'aria sulle teste di tre stregoni-toreri. Il viso \u00e8 sempre altezzosamente distaccato.\nDescrizione e stile.\nIl paesaggio \u00e8 sgombro di orpelli e serve solo da sfondo per la figura che si staglia regalmente altezzosa, avvolta nel panno nero come una vera \"maja\". La donna sembra quasi inarcare le reni per slanciare la figura. Pi\u00f9 che una vera trasgressione \u2013 era una moda ormai diffusa tra la nobilt\u00e0 \u2013 l'abito sembra invece simbolo di un gioco estremo, il travestimento come nuova arma di seduzione. La duchessa \u00e8 ritratta mentre si staglia impettita sotto un cielo gravido di pioggia, davanti a un fiume dove si riflette la luce dorata della Spagna, con il piede sinistro leggermente avanzato e la mano sinistra adagiata sul fianco; \nGoya le disegna al dito un anello gentilizio dove \u00e8 inciso \u00abAlba\u00bb. \u00abSolo Goya\u00bb \u2013 \u00e8 inciso sulla sabbia, a poca distanza dai piedi della duchessa (potrebbe forse cancellarlo, se soltanto volesse). E ce lo indica, quel nome, ci ordina di leggerlo, mentre il volto, come quello degli dei, \u00e8 austeramente inespressivo.\nSe non furono amanti \u2013 si veda la malcelata delusione del rifiuto nella lettera a Zapater in cui chiede all'amico di \u00abaiutarlo a dipingere la d'Alba\u00bb - tuttavia la donna fu certamente la sua musa che alimenter\u00e0 passioni fertilissime: l'estate di Sanl\u00facar e la sua assorta felicit\u00e0 avrebbero generato il buio, nella sua vita e nella storia di Spagna e d'Europa. Dice Pierre Gassier che \u00abtutto quello che fino ad allora gli era sembrato solido e gradevole sembra come disgregarsi intorno a lui. Tutto questo, insieme alla delusione d'amore, turbina nel cervello di Goya e affolla la sua solitaria sordit\u00e0 di riflessioni e di sdegno non ben definiti\u00bb."}
{"id": "1125695", "revid": "767487", "url": "https://it.wikipedia.org/wiki?curid=1125695", "title": "Pesca miracolosa (Raffaello)", "text": "La Pesca miracolosa \u00e8 un dipinto a tempera su carta (360x400 cm) di Raffaello Sanzio, databile al 1515-1516 e conservato nel Victoria and Albert Museum di Londra. Fa parte dei cartoni per gli arazzi della Cappella Sistina.\nStoria.\nLeone X incaric\u00f2 Raffaello di realizzare dei cartoni preparatori per una serie di arazzi da collocare nella Cappella Sistina, tra la fine del 1514 e l'inizio del 1515. I cartoni vennero inviati a Bruxelles e trasformati in arazzi nella bottega di Pieter van Aelst. Giunsero a Roma entro il 1519, venendo esposti (sette su dieci) durante la solennit\u00e0 di santo Stefano (26 dicembre) di quell'anno. Gli altri tre dovettero pervenire immediatamente dopo. I cartoni erano destinati a decorare il registro pi\u00f9 basso delle pareti (quello coi finti tendaggi), nella zona separata dalla transenna marmorea destinata al papa e ai religiosi; erano utilizzati nelle solenni festivit\u00e0 e si leggevano, come le storie soprastanti, dalla parete dell'altare verso il lato opposto.\nI cartoni, tagliati a pezzi per la tessitura, rimasero presso l'arazziere che ne trasse diverse altre copie e, secondo le consuetudini dell'epoca, li prest\u00f2 forse anche ad altre botteghe. Serie ritessute si trovano a Berlino, Vienna, Madrid, Mantova, Loreto, ecc.\nVennero poi acquistati a Genova nel 1623, per la manifattura di Mortlake per conto del principe ereditario inglese, il futuro Carlo I. Dopo la morte del re, alla vendita dei beni della corona, i cartoni furono acquistati da Cromwell, che li fece tenere in casse nella Banqueting House di Whitehall. Dopo la Restaurazione tornarono in possesso dei reali: Carlo II tent\u00f2 di venderli alla manifattura dei Gobelins, ma venne bloccato dai ministri.\nA fine del XVII secolo vennero ricomposti, incollati su tela e restaurati da William Cooke, su incarico di Guglielmo III, desideroso di esporli. Fece infatti realizzare un'apposita galleria a Hampton Court, dove restarono fino al 1913. Spostati a Buckingham House e poi in altre sedi, vennero infine destinati al nascente museo dall Regina Vittoria, nel 1865.\nDescrizione e stile.\nIl cartone riflette specularmente la scena dell'arazzo, per la tecnica a basso liccio in cui i modelli sono tenuti sotto l'ordito, che poi viene rovesciato.\nLa scena si ispira a un passo del Vangelo di Luca (V, 4 e ss.) ed \u00e8 quasi interamente riferita alla mano del maestro. La scena va letta da destra, dove gli apostoli, legando gesti e sguardi, conducono l'occhio dello spettatore verso la figure di Cristo. Tutto \u00e8 ambientato in un vasto e luminoso paesaggio, con fini notazioni naturalistiche: il paese in riva al lago, i pesci vividi nelle barche dei pescatori, la flora e la fauna lacustre, soprattutto i tre aironi in primo piano.\nRaffaello, consapevole del confronto con Michelangelo in Cappella, impost\u00f2 i disegni con un crescendo drammatico, dove le figure prevalgono sul paesaggio e sull'architettura di sfondo, contrapponendosi in gruppi o in personaggi isolati, per facilitare la lettura delle azioni. Gli schemi sono dunque semplificati e i gesti e la mimica dei personaggi enfatizzati, per renderli pi\u00f9 eloquenti e \"universali\". A differenza di Michelangelo per\u00f2 la monumentalit\u00e0 non deriva dal tormento plastico delle figure, ma da equilibri accuratamente studiati, che bilanciano la composizione e i sussulti spirituali dei protagonisti, nonostante le volute asimmetrie.\nL'uso della tempera, in tonalit\u00e0 chiare, and\u00f2 incontro alla ristretta gamma a disposizione degli arazzieri, cos\u00ec come sono un adattamento allo scopo le grandi masse di luci ed ombre. Nonostante la sorveglianza di Bernard van Orley, affinch\u00e9 i modelli venissero rispettati fedelmente, gli arazzieri alterarono inevitabilmente le composizioni, indurendo i lineamenti delle figure e i paesaggi, nonch\u00e9 aggiungendo l'oro e vari arricchimenti ornamentali."}
{"id": "1125696", "revid": "88209280", "url": "https://it.wikipedia.org/wiki?curid=1125696", "title": "Ritratto di Milliet", "text": "Il Ritratto di Milliet \u00e8 un dipinto del pittore olandese Vincent van Gogh, realizzato nel 1888 e conservato al Museo Kr\u00f6ller-M\u00fcller di Otterlo.\nIl ritrattato: Paul-Eug\u00e8ne Milliet.\nL'opera raffigura Paul-Eug\u00e8ne Milliet, un sottotenente del terzo reggimento degli Zuavi che, dopo aver combattuto valorosamente nel Tonchino, si era trasferito in licenza nella citt\u00e0 provenzale di Arles. Nonostante la sua vocazione militare Milliet mostrava un sincero interesse per le Belle Arti e amava dilettarsi con la pittura ed il disegno: l'amicizia con van Gogh, anch'egli residente ad Arles in quel periodo, risult\u00f2 pertanto spontanea e gradevole per entrambi.\nPaul-Eug\u00e8ne amava discutere di arte insieme all'amico pittore e da lui prese lezioni di disegno, ma non di pittura, siccome ne disapprovava i metodi. Il loro rapporto non fu certo privo di turbolenze: Vincent, infatti, era assai sensibile alle critiche dell'amico, che arriv\u00f2 persino a descriverlo come \u00abun tipo strano [...] impulsivo e bizzarro, come qualcuno che sia stato a lungo sotto il sole cocente del deserto [...] che diventava anormale ogni volta che prendeva in mano un pennello\u00bb. \u00abAveva fede, fede nel suo talento\u00bb continu\u00f2 Milliet \u00abuna fede in qualche modo cieca. Orgoglio. Non sembrava molto forte di costituzione. Ma nel complesso, un buon amico, un tipo niente male\u00bb.\nVan Gogh, preso da un eccessivo amor proprio, era piuttosto facile al risentimento e fatic\u00f2 a dimenticare la spregiudicatezza di questi giudizi. Ci\u00f2 malgrado, il pittore si compiaceva dell'amicizia che lo legava con il Milliet e adorava trascorrere il proprio tempo con lui, parlando d'arte o girovagando per i campi del Meridione francese. Di seguito si riporta uno stralcio della lettera 506, indirizzata com'era di consueto al fratello Th\u00e9o:\nDescrizione.\nPaul-Eug\u00e8ne Milliet \u00e8 ripreso frontalmente, a mezzo busto, su uno sfondo verde e uniforme. Che sia uno zuavo lo si capisce dall'uniforme militare, sulla quale troviamo appuntata anche la medaglia al valore per il suo sostegno all'attivit\u00e0 bellica in Tonchino: l'appartenenza di Milliet a tale corpo militare viene poi ribadita dalla presenza della falce con la stella nell'angolo in alto a destra, usuale stemma araldico del reggimento zuavo. \nLe pennellate sono larghe, energiche e molto rapide: van Gogh, infatti, esegu\u00ec il ritratto \"au premier coup\", lamentandosi tra l'altro dell'eccessiva rapidit\u00e0 d'esecuzione che fu costretto ad impiegare per via del Milliet che \u00abposa[va] male\u00bb. Il viso di Milliet \u00e8 reso con dovizia di dettagli, e il pittore non esita a soffermarsi sulle sue sopracciglia, sulle orecchie a sventola, sui suoi baffi rossicci, sul suo sguardo risoluto e determinato e sul suo cappello rosso, svagatamente inclinato da un lato, come se si affacciasse solo temporaneamente sulla tela."}
{"id": "1125697", "revid": "339392", "url": "https://it.wikipedia.org/wiki?curid=1125697", "title": "Yevgeny Kafelnikov", "text": ""}
{"id": "1125701", "revid": "112324099", "url": "https://it.wikipedia.org/wiki?curid=1125701", "title": "Bkerk\u00e9", "text": "Bkerk\u00e9 (ortografie alternative: Bkerke o Bkerkeh, in arabo: \u0628\u0643\u0631\u0643\u064a, \"Bkirki \") \u00e8 una piccola citt\u00e0 del Libano situata a circa 650 m di altitudine sopra la baia di Jounieh. Attualmente \u00e8 sede del Patriarcato di Antiochia dei Maroniti."}
{"id": "1125702", "revid": "124755813", "url": "https://it.wikipedia.org/wiki?curid=1125702", "title": "Museo di San Francesco (Greve in Chianti)", "text": "Il Museo d'arte sacra di San Francesco (Greve in Chianti) \u00e8 stato inaugurato il 7 settembre 2002, nel complesso dell'ex convento di San Francesco.\nDal novembre 2003, nel Museo \u00e8 stato inaugurato l\"'Antiquarium\", dove sono esposti reperti etruschi, romani e medievali rinvenuti nel territorio.\nPercorso espositivo e opere.\nNel Museo, che si sviluppa su due livelli, si conservano opere d'arte e suppellettile liturgica proveniente dal territorio.\nPiano terra.\nLa visita inizia al piano terra con l'oratorio dove sono esposti: \nIl percorso espositivo prosegue con la sagrestia dove, insieme ai paramenti sacri, sono conservate altre interessanti opere: \nPrimo piano.\nAl primo piano sono presentate altre preziose opere d'arte e suppllettile liturgica, databile dal XVI al XIX secolo, fra le quali si segnalano:\nSezione archeologica.\nCompleta la visita del primo piano la sezione archeologica del Museo, dove sono esposti reperti rinvenuti nel territorio e databili ad epoche diverse. Di particolare interesse: "}
{"id": "1125706", "revid": "767487", "url": "https://it.wikipedia.org/wiki?curid=1125706", "title": "Odette (film 1934)", "text": "Odette \u00e8 un film del 1934 diretto da Jacques Houssin e Giorgio Zambon.\nTrama.\nOdette \u00e8 ormai la compagna di un truffatore dopo essere stata cacciata dal marito che aveva scoperto i suoi tradimenti.\nQuando viene a sapere dell'imminente matrimonio della figlia implora il marito di lasciargliela vedere, sia pure in incognito. Ottenuto l'incontro la donna si toglie la vita.\nProduzione.\nOdette \u00e8 una pellicola italiana in bianco e nero realizzata dalla casa cinematografica Caesar Film e si basa sul remake della versione di \"Odette\". Il film \u00e8 stato girato in due versioni: italiano e francese.\nNel ruolo principale di Odette ritroviamo, come nella precedente versione muta, ancora una volta Francesca Bertini, (alla sua seconda ed ultima esperienza come protagonista di un film sonoro) una delle attrici preferite dallo stesso fondatore della casa cinematografica, Giuseppe Barattolo.\nIl film fu la prima pellicola del cinema italiano ad essere stata sottoposta al doppiaggio; la Bertini \u00e8 infatti doppiata dall'attrice e doppiatrice Giovanna Scotto."}
{"id": "1125710", "revid": "339392", "url": "https://it.wikipedia.org/wiki?curid=1125710", "title": "Nikolay Davydenko", "text": ""}
{"id": "1125715", "revid": "1632387", "url": "https://it.wikipedia.org/wiki?curid=1125715", "title": "Ginevra (ciclo arturiano)", "text": "Ginevra (in Gallese: \"Gwenhwyfar\"; in Bretone: \"Gwenivar\"; in Cornico: \"Gwynnever\"; in Inglese: \"Guenevere\"; in Latino: \"Wenebara\".) era la leggendaria regina consorte di re Art\u00f9.\nNei racconti e nel folklore, si narra spesso della sua infelice storia d'amore con Lancillotto. Questa storia appare per la prima volta nell'opera di Chr\u00e9tien de Troyes, \"Lancillotto o il cavaliere della carretta\", e riappare come motivo ricorrente in numerose opere che trattano il ciclo arturiano, a partire dai primi del secolo 13\u00b0, fino ad arrivare al romanzo di Thomas Malory, \"La morte di Art\u00f9\". Molto spesso, il tradimento della regina di Camelot e del cavaliere della Tavola Rotonda sono stati considerati come la rovina stessa del regno.\nOrigine del nome.\nLa forma gallese del nome, Gwenhwyfar, che sembra essere affine con il nome \"Findabair\" irlandese, pu\u00f2 essere tradotto come \"l'incantatrice bianca\", o in alternativa \"la fata bianca/il fantasma bianco\", e non si esclude un collegamento con il mondo celtico. Alcuni hanno suggerito che il nome potrebbe derivare da \"Gwenhwy-fawr\" o \"Gwenhwy la Grande\", che contrasta il carattere di \"Gwenhwy-fach\", \"Gwenhwy la piccola\"; Gwenhwyfach appare nella letteratura gallese come sorella di Ginevra, ma nella sua edizione delle \"Triadi gallesi\", Rachel Bromwich afferma che questa \u00e8 un'etimologia poco probabile. Goffredo di Monmouth, che per primo conia il nome Merlino, rende il suo nome in latino (anche se ci sono variazioni ortografiche, di cui molte si trovano nei suoi vari manoscritti, tra cui quelli della Historia Regum Britanniae). Giraldus Cambrensis la chiama \"Wenneuereia\". Il nome cos\u00ec come lo leggiamo oggi entra in gioco solo nel XV secolo. Il nome in inglese moderno \u00e8 scritto Jennifer, dal linguaggio della Cornovaglia.\nIl personaggio.\nGinevra \u00e8 una fanciulla di straordinaria bellezza, molto gentile e generosa citata in diverse opere del ciclo arturiano, con lineamenti raffinati, carnagione diafana, lunghi capelli scuri, occhi verdi e ben proporzionata. Figlia di re Leodegrance, aveva affascinato Art\u00f9, che l'aveva chiesta in sposa, ma, contemporaneamente, era rimasta affascinata da Lancillotto.\nL'illecito e tragico amore tra Lancillotto e la bella Ginevra, che rompe l'equilibrio di Camelot (diventando una delle cause della sua caduta), fu uno dei simboli dell'amor cortese medioevale. \u00c8 celebre, per esempio, la citazione dantesca di \"Lancilotto e Ginevra\" nel canto di Paolo e Francesca della \"Divina Commedia\".\nGinevra \u00e8 un personaggio che compare anche nell\"'Orlando furioso\". Innamorata di Ariodante, tramite un inganno dell'infimo duca di Albania, viene punita per adulterio. Rinaldo, il valoroso guerriero, per\u00f2 la salva, uccidendo il re d'Albania e liberandola dalla falsa accusa.\nIn \"Le nebbie di Avalon\" di Marion Zimmer Bradley \u00e8 uno dei personaggi principali e, come da tradizione, \u00e8 moglie di Art\u00f9 e amante di Lancillotto. Nella serie televisiva \"Merlin\" della BBC \u00e8 la serva personale di Morgana, grande amica di Merlino ed \u00e8 innamorata di Art\u00f9, pur provando qualcosa per Lancillotto. Nel film \"King Arthur\" del 2004, versione insolita delle leggenda di Art\u00f9, Ginevra \u00e8 innamorata di Art\u00f9, ma si sposa con lui solo dopo la morte di Lancillotto."}
{"id": "1125718", "revid": "751106", "url": "https://it.wikipedia.org/wiki?curid=1125718", "title": "Ubuntu Studio", "text": "Ubuntu Studio \u00e8 una distribuzione ufficiale di Ubuntu rivolta alla produzione multimediale amatoriale e professionale.\nDescrizione.\nUbuntu Studio utilizza un tema differente da \"Human\", il tema consueto di Ubuntu.\nUbuntu Studio \u00e8 stata pensata per mettere a disposizione dell'utente un \"set\" di software per la produzione multimediale, come Blender per l'elaborazione di grafica tridimensionale, Kino e Stopmotion per la postproduzione cinematografica, e altri programmi di elaborazione audio come Ardour.\nParticolarit\u00e0.\nUbuntu Studio usa un kernel sistema real-time per ridurre la latenza delle applicazioni, durante l'installazione permette di scegliere se installare tutti i pacchetti oppure solo alcuni in base alle effettive necessit\u00e0 dell'utente. I software sono suddivisi in: Audio, Video e Grafica. Inoltre \u00e8 dotata di un menu personalizzato audio-visivo con comodi sottomenu organizzati per tipo, molto utile per gestire in maniera ordinata i numerosi programmi messi a disposizione.\n\u00c8 possibile aggiornare online il sistema operativo da una distribuzione standard Ubuntu a Ubuntu Studio installando i relativi pacchetti."}
{"id": "1125723", "revid": "2014155", "url": "https://it.wikipedia.org/wiki?curid=1125723", "title": "Giovanni Della Rovere", "text": "Biografia.\nSignore di Senigallia e del vicariato di Mondavio.\nGiovanni Della Rovere, nipote del papa Sisto IV (Francesco Della Rovere), nel 1474 fu nominato, grazie allo zio, signore di Senigallia e del vicariato di Mondavio. Fu \"prefetto di Roma\" (comandante delle truppe ordinarie per la difesa della citt\u00e0), duca di Sora e di Arce. Era figlio di Raffaello e di Teodora Manirolo (di origini greche), genitori anche del cardinale Giuliano della Rovere, poi papa Giulio II. Giovanni divenne genero di Federico da Montefeltro sposando la figlia di questi, Giovanna, e inaugur\u00f2 la linea dinastica Montefeltro Della Rovere, sovrana del ducato di Urbino fino al 1631 ed estintasi nel 1694 con la morte di Vittoria, granduchessa di Toscana.\nGiovanni della Rovere \u00e8 ricordato, inoltre, per essere stato capitano generale della Chiesa e al suo nome sono legate la costruzione della rocca roveresca di Senigallia e di Mondavio nonch\u00e9 le fortificazioni di Mondolfo.\nDuca di Sora.\nL'importanza politica del ducato di Sora emerse con Giovanni Della Rovere, quando, a seguito della battaglia di Fornovo, Carlo VIII di Francia, incoronato re di Napoli, fu sconfitto dal partito aragonese. A seguito di ci\u00f2 fu organizzato a Isola di Sora da nobili abruzzesi e laziali, una congiura contro il potere aragonese restaurato, per riproporre il dominio francese sul regno di Napoli e decentrare ulteriormente i poteri feudali nella valle del Liri. I protagonisti di quest'incontro furono Graziano de Guerres, capitano di Carlo VIII negli Abruzzi, Giovanni Paolo Cantelmi, Giovanni Della Rovere, Federico di Monfort e Giovanbattista Caracciolo. L'ascesa al potere dell'imperatore Carlo V d'Asburgo in Europa decret\u00f2 il fallimento della cospirazione, lasciando per\u00f2 le tracce di una debole resistenza politica al dominio spagnolo che rafforz\u00f2 il legame di Sora con le politiche nazionali pontificie.\nCarriera militare.\nLa citt\u00e0 fu anche base logistica delle spedizioni militari volte a riaffermare i diritti francesi sulla Campania e sugli Abruzzi, che intraprese Giovanni Della Rovere, tra il 1494 e il 1501 (anno della sua morte). Duca di Sora e di Arce, signore di Senigallia, con Giovanni Paolo Cantelmi allest\u00ec un esercito di fanteria e cavalleria per attaccare le truppe aragonesi insediate all'Aquila degli Abruzzi; conquist\u00f2 la citt\u00e0 dopo aver sconfitto anche la postazione filoaragonese di Bartolomeo d'Alviano che aveva occupato Tagliacozzo per difendere i confini settentrionali.\nNel 1495 conquist\u00f2 Ceprano, Montecassino e la Terra di San Benedetto (divenuta commenda di Giovanni de' Medici), portando il territorio ducale alla sua massima estensione.. Nel 1496 difese la valle del Liri dall'assedio di Prospero Colonna e Federico I di Napoli, perdendo per\u00f2 i domini di Esperia e Monte San Giovanni Campano, e, per un breve periodo, anche Arce, finch\u00e9 papa Alessandro VI non riconferm\u00f2 i suoi titoli di prefetto di Roma e duca di Sora.\nMorte.\nGiovanni mor\u00ec a Roma il 6 novembre 1501, all'et\u00e0 di 44 anni, e fu sepolto nella chiesa di Santa Maria delle Grazie (Senigallia).\nDiscendenza.\nDa Giovanna da Montefeltro ebbe sei figli:"}
{"id": "1125724", "revid": "1023546", "url": "https://it.wikipedia.org/wiki?curid=1125724", "title": "Testamento di Abramo", "text": "Il Testamento di Abramo \u00e8 un apocrifo dell'Antico Testamento pervenutoci in greco, slavo ecclesiastico, romeno, etiopico, copto e arabo. Fu probabilmente redatto verso la fine del I secolo d.C. in ambiente giudaico.\nNonostante la dicitura tradizionale si tratta propriamente di una apocalisse, da non confondere per\u00f2 col testo Apocalisse di Abramo.\nDescrive un viaggio di Abramo in cielo guidato da Michele."}
{"id": "1125726", "revid": "6066", "url": "https://it.wikipedia.org/wiki?curid=1125726", "title": "Focei", "text": ""}
{"id": "1125729", "revid": "1573940", "url": "https://it.wikipedia.org/wiki?curid=1125729", "title": "Udhra ibn Abd Allah al-Fihri", "text": "Biografia.\nNel 726, alla morte del \"w\u0101l\u012b\" \u02bfAnbasa ibn Su\u1e25aym al-Kalb\u012b, \u02bfUdhra fu proclamato \"w\u0101l\u012b\" di al-Andalus, \"ad interim\", nell'attesa che il \"w\u0101l\u012b\" d'Ifr\u012bqiya (da cui al-Andalus dipendeva), proclamasse il nuovo governatore.\n\u02bfUdhra rimase in carica per circa due mesi; poi fu sostituito dal nuovo \"w\u0101l\u012b\", Ya\u1e25y\u0101 ibn Sal\u0101ma al-Kalb\u012b."}
{"id": "1125731", "revid": "124515704", "url": "https://it.wikipedia.org/wiki?curid=1125731", "title": "Monte Argentella", "text": "Il monte Argentella \u00e8 una montagna situata sul confine tra Marche e Umbria, tra le province di Ascoli Piceno e Perugia, nel parco nazionale dei Monti Sibillini.\nDescrizione.\nLa vetta di 2200 m s.l.m. si innalza lungo lo spartiacque principale costituito dal crinale che congiunge il Monte Vettore e il Monte Sibilla, e che divide i Piani di Castelluccio a ovest dalla valle di Pilato a est. Lungo questo crinale si innalzano anche il monte Palazzo Borghese e il Monte Porche a nord, e la Cima del Redentore a sud.\nIl versante occidentale digrada verso i Piani di Castelluccio, dove le pendici del monte diventano declivi erbosi (Colle Albieri, Colle Abruzzago, Colli Alti e Bassi) delimitati a nord dal fosso Brecciaro e dalla macchia di San Lorenzo, e a sud dal Fosso delle Fonti. Al contrario, il versante orientale \u00e8 costituito da ripidi pendii rocciosi che si gettano nella valle del Lago di Pilato, e pi\u00f9 a nord nell'alta valle dell'Aso.\nIl crinale sud del Monte Argentella scende ripido verso il valico di Forca Viola, che separa la montagna dalla Cima del Redentore.\nPaesi vicini.\nI paesi pi\u00f9 vicini al monte Argentella sono Castelluccio di Norcia sul versante occidentale e Foce di Montemonaco sul versante orientale.\nAccesso alla vetta.\nIl monte Argentella \u00e8 raggiungibile dal versante sud tramite il valico di Forca Viola (percorso 554), punto di incontro dei vari percorsi escursionistici che salgono dai Piani di Castelluccio (percorso 553), dalla Capanna Ghezzi (percorsi 555 e 558) e da Foce di Montemonaco (percorsi 151 e 153.\nIl crinale nord si raggiunge con la vecchia \"Strada Imperiale\" che sale dai Piani di Castelluccio (percorsi 552 e 555, o tramite i sentieri provenienti dagli impianti sciistici di Monte Prata (percorso 261; oppure da Foce di Montemonaco, salendo verso il laghetto di Palazzo Borghese e il Pian delle Cavalle (percorso 154), o attraverso i Prati di Santa Maria."}
{"id": "1125733", "revid": "8911", "url": "https://it.wikipedia.org/wiki?curid=1125733", "title": "Gruppo Lehman Brothers", "text": ""}
{"id": "1125742", "revid": "599013", "url": "https://it.wikipedia.org/wiki?curid=1125742", "title": "Ebi", "text": ""}
{"id": "1125748", "revid": "484362", "url": "https://it.wikipedia.org/wiki?curid=1125748", "title": "Medieval metal", "text": ""}
{"id": "1125751", "revid": "2091899", "url": "https://it.wikipedia.org/wiki?curid=1125751", "title": "Albino N\u00fa\u00f1ez Dom\u00ednguez", "text": "Studi\u00f2 magistero nella Scuola Normale di Ourense, essendo \"discepolo prediletto di Don Vicente Risco, Don Felipe Pedreira, di Don Jose Soler e Donna Araceli Ancochea\" (A. Vilanova). Insegn\u00f2 come maestro nei paesini di Amoroce e Maceda (Ourense), iniziando nell'ambiente povero dei villaggi di campagna della Galizia il suo fervore per la pedagog\u00eda, che sarebbe stata la grande passione della sua vita.\nNel 1932, la ATEO (Associazione dei lavoratori d'istruzione di Ourense), della quale era il presidente, decide di stampare una rivista (rassegna) pedagogica che si chiamerebbe \"Scuola del Lavoro\" e che tenne una felice traiettoria per due anni, con ventisei numeri pubblicati. Si occupa della sua direzione Albino N\u00fa\u00f1ez Dominguez, \u00abun maestro innamorato della sua professione e pieno d'idee rinnovate, avendo come collaboratori tutto il consiglio direttivo del giornale anteriore, la Repubblica, e la maggior parte degli insegnanti repubblicani dispersi per la provincia orensana\u00bb. (Joam C. Chilhon Iglesias).\nLa rivista costitu\u00ec una vera rivoluzione nell'insegnamento, ancorata in quel tempo ai vecchi metodi. Albino N\u00fa\u00f1ez le dette un carattere fortemente tecnico-pedagogico, rifiutando pienamente il dannoso memorismo e l'eccessivo intellettualismo dell'epoca e introdusse i metodi della \"Scuola Nuova\", basati nelle pi\u00f9 recenti dottrine pedagogiche e in tentativi empirici per la sua realizzazione. Fu il primo mezzo di diffusione che ha fatto arrivare alle scuole della provincia orensana le nuove tecniche pedagogiche ( Montessori, Kerschesteiner, Decroly, Dewey, Cousinet, ecc\u2026)\nAl passare il concorso al Corpo di Direttori Scolastici, N\u00fa\u00f1ez Dominguez fu mandato al Gruppo Scolastico \"Concepci\u00f3n Arenal\" della Coru\u00f1a, dove svilupp\u00f2 le nuove tecniche scolastiche, raggiungendo nuovi fini dell'educazione e orientando a questi fini l'opera sociale della scuola \"attraverso mezzi psicobiologici d'apattazione del comportamento\". Per\u00f2 la guerra civile tronc\u00f2 le sue aspirazioni umanistiche quando era direttore del centro sopraindicato. A partire dal 1936 si dedica all'istruzione privata, prima a Lugo, e pi\u00f9 tardi a Ourense, dove fonda, nel 1949 il Centro d'istruzione \"Estudios Galicia\". Il grande interesse di questo centro aveva le sue radici, soprattutto, nella speciale attenzione dedicata alla formazione dei maestri che successivamente avrebbero portato alle loro aule le nuove tecniche d'insegnamento, collegandosi cos\u00ec alla sua prima tappa di direttore della \"Escuela del Trabajo\" (\"Scuola di Lavoro\") come divulgatore dei metodi di avanzata pedagog\u00eda nella provincia di Ourense.\nNell'agosto del 1959 fu riabilitato, prima come maestro e dopo come direttore scolastico, occupando come ultima posizione A Estrada (Pontevedra). Il Centro di E.G.B. di Casardomato (Ourense) porta il suo nome, proposto dal Consiglio Comunale (1980).\nOpera.\nAnche se gran parte dell'opera di Albino Nu\u00f1ez Dom\u00ednguez rimane inedita, si possono citare interessanti lavori della sua autorit\u00e0:\nFu anche autore del libro Temi di pedagog\u00eda (Ourense, 1963), dove sono raccolte le sue idee educative, basate sulle sue esperienze personali e su profonde letture dei pedagoghi del suo tempo. Libro curioso nella sua origine (nato come risultato delle sue lezioni orali dettate agli alunni, i quali si sono comportati come degli amanuensi raccogliendo con fedelt\u00e0 le sue parole e facendo possibile la sua pubblicazione), nel quale affronta, nella sua quasi totalit\u00e0, la problematica educativa, caratterizzandosi per la sua grande capacit\u00e0 di sintesi e per la chiara esposizione. Difende la scuola attiva e funzionale, il rispetto alla libert\u00e0 dell'allievo e propugna il metodo eur\u00edstico-socratico come il pi\u00f9 idoneo per raggiungere la conoscenza scientifica, metodo di cui la meccanizzazione attuale continua a costituire la base dell'istruzione programmata.\nOltre al suo lavoro educativo, N\u00fa\u00f1ez Dom\u00ednguez realizz\u00f2 studi geografici, di toponimia e letterari, collabor\u00f2 assiduamente nella stampa galliciana (La Regi\u00f3n, La Voz de Galicia, Faro de Vigo, La Noche, Lar, Viviros\u2026) e tradusse al galiziano poesie di Antonio Machado.\nCollegamenti esterni.\nApprofondimenti biografici"}
{"id": "1125752", "revid": "1305772", "url": "https://it.wikipedia.org/wiki?curid=1125752", "title": "700 (disambigua)", "text": "Trasporti.\nEssa \u00e8 costituita dalla variante delle ex strade statali 7 via Appia e 265 dei Ponti della Valle."}
{"id": "1125754", "revid": "287204", "url": "https://it.wikipedia.org/wiki?curid=1125754", "title": "701 (disambigua)", "text": ""}
{"id": "1125756", "revid": "122869961", "url": "https://it.wikipedia.org/wiki?curid=1125756", "title": "Curtis's Botanical Magazine", "text": "Curtis's Botanical Magazine \u00e8 una rivista di giardinaggio illustrata ideata da William Curtis nel diciottesimo secolo e tuttora pubblicata, anche se ha subito vari cambi di nome. \n\u00c8 conosciuta anche come \"\"The Botanical Magazine\" o \"Flower-Garden Displayed\"\". La rivista espone al lettore le caratteristiche di piante ornamentali e rare che vengono descritte attraverso tavole dipinte a mano, accompagnate da una o due pagine di testo in cui sono elencate le propriet\u00e0 delle piante, la storia e le caratteristiche di sviluppo.\nStoria.\nLa serie illustrata nasce nel 1787, e si contraddistingue subito per le bellissime illustrazioni di Sydenham Edwards, viene pubblicata dal Royal Botanic Gardens Kew.\nFonti.\nI seguenti testi sono pertinenti al progetto letterario Project Gutenberg Literary Archive Foundation:"}
{"id": "1125758", "revid": "287204", "url": "https://it.wikipedia.org/wiki?curid=1125758", "title": "702 (disambigua)", "text": ""}
{"id": "1125764", "revid": "287204", "url": "https://it.wikipedia.org/wiki?curid=1125764", "title": "703 (disambigua)", "text": ""}
{"id": "1125766", "revid": "287204", "url": "https://it.wikipedia.org/wiki?curid=1125766", "title": "704 (disambigua)", "text": ""}
{"id": "1125769", "revid": "287204", "url": "https://it.wikipedia.org/wiki?curid=1125769", "title": "705 (disambigua)", "text": ""}
{"id": "1125773", "revid": "228587", "url": "https://it.wikipedia.org/wiki?curid=1125773", "title": "Personaggi minori di Ken il guerriero", "text": ""}
{"id": "1125774", "revid": "287204", "url": "https://it.wikipedia.org/wiki?curid=1125774", "title": "706 (disambigua)", "text": ""}
{"id": "1125777", "revid": "15756", "url": "https://it.wikipedia.org/wiki?curid=1125777", "title": "Jesse Ventura", "text": "Soprannominato \"The Body\", \"The Star\" e \"The Governing Body\", \u00e8 stato 38\u00ba governatore dello stato del Minnesota, eletto nella file del Partito della Riforma (\"Reform Party\"). Autore di alcune opere come \"American conspiracies\", sosterrebbe diverse teorie del complotto, come quella degli attentati dell'11 settembre 2001 e soprattutto l'assassinio di John Fitzgerald Kennedy. Si \u00e8 dichiarato ateo nel 2011. I suoi nonni paterni provenivano dall'attuale Slovacchia mentre sua madre aveva origini tedesche.\nBiografia.\nLa carriera di wrestler.\nVentura fece il suo debutto come lottatore professionista nel 1975 facendosi conoscere sul ring con i nomi di \"The Great\", \"The Body\", \"The Star\" e \"The Mind\", interpretando il personaggio del culturista da spiaggia prepotente e scorretto che utilizzava il motto: \"Win if you can, lose if you must, but always cheat!\" (\"Vinci se puoi, perdi se devi, ma bara sempre!\"), facendoselo stampare anche sulle magliette. Molto del suo personaggio deriv\u00f2 da quello di \"Superstar\" Billy Graham, carismatico e celebre lottatore degli anni settanta-ottanta. Anni dopo, in veste di telecronista, Ventura era invece solito accusare Graham di avere rubato il personaggio da lui.\nIl suo primo feud di rilievo fu quello con Dutch Savage &amp; Jimmy Snuka contro i quali vinse il titolo Pacific Northwest Wrestling (battendo una volta l'uno e l'altro) e il titolo tag team in cinque occasioni diverse (due con Bull Ramos e \"Playboy\" Buddy Rose, ed una con Jerry Oates). In seguito si trasfer\u00ec nella American Wrestling Association in Minnesota, dove nel 1979 form\u00f2 un tag team con Adrian Adonis denominato \"East-West Connection\". Il 20 luglio 1980 il duo vinse i titoli World Tag Team Championship senza nemmeno combattere, via forfait quando Verne Gagne, met\u00e0 della coppia campione in carica (l'altro era Mad Dog Vachon), non si present\u00f2 per difendere la cintura a Denver, Colorado. La coppia detenne i titoli per circa un anno, perdendo contro gli \"High Flyers\" (Greg Gagne &amp; Jim Brunzell).\nIl ritiro dal ring e l'attivit\u00e0 di commentatore tv.\nPoco tempo dopo aver perso le cinture, Ventura &amp; Adonis passarono alla World Wrestling Federation dove ebbero come manager \"Classy\" Freddie Blassie. Anche se la coppia non riusc\u00ec a conquistare i titoli di coppia World Tag Team Championship, sia Adonis che Ventura lottarono anche come lottatori singoli, sfidando svariate volte il campione World Heavyweight Bob Backlund.\nVentura continu\u00f2 a lottare fino al settembre 1984 quando dei coaguli di sangue nei polmoni misero fine alla sua carriera sul ring. Nel 1985 Ventura torn\u00f2 sul ring, formando un tag-team con \"Macho Man\" Randy Savage con manager Miss Elizabeth.\nNel dicembre 1985 Ventura partecip\u00f2 anche ad un six-man tag team match dove, insieme a Roddy Piper, e \"Cowboy\" Bob Orton sconfisse Hillbilly Jim, Uncle Elmer, e Cousin Luke in un match trasmesso a \"Saturday Night's Main Event\".\nIn seguito smise nuovamente di combattere per dedicarsi all'attivit\u00e0 di commentatore tv prettamente heel per \"All-Star Wrestling\", rimpiazzando Angelo Mosca, e poi per \"Superstars of Wrestling\", inizialmente insieme a Vince McMahon e Bruno Sammartino, e poi solo con McMahon dopo l'uscita di Sammartino dalla WWF nel 1988. Ventura conduceva anche un suo segmento dedicato alle interviste chiamato \"The Body Shop\". In contemporanea svolse anche l'attivit\u00e0 di telecronista per qualche squadra della National Football League, inclusi Minnesota Vikings e Tampa Bay Buccaneers. Pi\u00f9 notoriamente, Jesse Ventura condusse, insieme a McMahon, le prime sei edizioni di WrestleMania (cinque delle quali con Gorilla Monsoon). A \"SummerSlam 1988\" partecip\u00f2 come arbitro speciale al match tra Mega Powers (Hulk Hogan &amp; Randy Savage) e Mega Bucks (Ted DiBiase &amp; Andr\u00e9 the Giant). A causa di una disputa con McMahon circa l'uso della sua immagine per un prodotto della SEGA, nell'agosto 1990 Ventura fu licenziato dalla WWF.\nNel febbraio 1992, entr\u00f2 nella World Championship Wrestling come commentatore tv in occasione del ppv \"SuperBrawl II\". Ventura venne licenziato dalla WCW da Eric Bischoff per essersi addormentato durante una puntata di \"WCW Worldwide\" nel luglio 1994, anche se voci non confermate affermarono che il suo allontanamento avesse a che fare con l'arrivo di Hogan in WCW.\nIl suo stile di telecronaca, sia in WWF che in WCW, favoriva inesorabilmente i \"cattivi\" della federazione, unica notevole eccezione si ebbe in occasione di \"WrestleMania VI\" quando si affrontarono Hulk Hogan e Ultimate Warrior. Poich\u00e9 si trattava di due \"face\") entrambi amati dal pubblico, Ventura tenne una posizione neutrale nel suo commento al match, arrivando persino a lodare il gesto finale di Hogan che alla fine dell'incontro consegn\u00f2 la cintura di campione mondiale a Warrior che lo aveva battuto. Hogan e Ventura furono per molto tempo grandi amici fuori dal ring, ma il loro rapporto si deterior\u00f2 nel 1984 quando Ventura scopr\u00ec che Hulk aveva detto a McMahon della sua intenzione di mettere in piedi un sindacato dei lottatori.\nIl ritorno in WWF/E.\nNella met\u00e0 del 1999, Ventura riapparve \"una tantum\" in WWF durante il suo periodo di Governatore del Minnesota, nella veste di arbitro ospite speciale per il main event di \"SummerSlam 1999\" a Minneapolis. Il 13 marzo 2004 venne ammesso nella WWE Hall of Fame, e la sera seguente a \"WrestleMania XX\", intervist\u00f2 a bordo ring Donald Trump, che gli garant\u00ec adeguato appoggio finanziario nel caso avesse voluto rientrare in politica e candidarsi alle elezioni presidenziali.\nIl 23 novembre 2009, Jesse Ventura apparve come ospite d'onore durante una puntata di \"Raw\", rispolverando la sua gimmick da heel mettendosi a sparlare di John Cena.\nAltre attivit\u00e0.\nAttore.\nCome attore, ha anche partecipato ad una puntata del telefilm \"X-Files\" (\"Jose Chung's From Outerspace - Dov'\u00e8 la verit\u00e0?\") in cui impersona uno dei due \"uomini in nero\" (Men in Black) e ad una puntata del telefilm \"Super Vicki\" (\"02x17 - Un vecchio amico-Wham-Bam Body Slam/Wally the Wimp\") dove interpreta s\u00e9 stesso, anche se nella finzione era un vecchio amico (gracile ed imbranato) di Ted (il padre-costruttore di Vicki) conosciuto col nome di Wally Semolino, nei primi anni '90 ha partecipato a due episodi (6 e 7 episodio) della serie televisiva New World Zorro dove interpretava un pirata alla ricerca del figlio. Tuttavia le sue partecipazioni pi\u00f9 significative sono quella da co-protagonista in \"Predator e L'implacabile\" del 1987.\nAttivit\u00e0 politica.\nInizi\u00f2 l'attivit\u00e0 politica dapprima come sindaco, dal 1991 al 1995, di Brooklyn Park in Minnesota e poi, nel 1999, come governatore dello stato americano dopo una controversa campagna elettorale incentrata sul rimborso delle tasse. Fu governatore dello stato dal 4 gennaio 1999 al 6 gennaio 2003 col sostegno elettorale del Partito Riformista (\"Reform Party\") da cui prese le distanze nel 2000 quando Pat Buchanan fu scelto come candidato dei riformisti alle elezioni presidenziali statunitensi del 2000.\nTerminato il mandato nel 2003, Ventura continu\u00f2 l'attivit\u00e0 politica in Minnesota riavvicinandosi in parte alle posizioni del Partito Riformista."}
{"id": "1125778", "revid": "287204", "url": "https://it.wikipedia.org/wiki?curid=1125778", "title": "707 (disambigua)", "text": ""}
{"id": "1125780", "revid": "1543377", "url": "https://it.wikipedia.org/wiki?curid=1125780", "title": "Tempeste di polvere asiatiche", "text": "Le tempeste di polvere asiatiche (chiamate anche polvere gialla, sabbia gialla, vento giallo o tempeste di polvere della Cina) sono un fenomeno meteorologico stagionale che colpisce sporadicamente gran parte dell'Asia Orientale durante i mesi primaverili. La polvere si origina nei deserti della Mongolia ed in quelli della Cina e del Kazakistan settentrionali, dove venti superficiali ad alta velocit\u00e0 e intense tempeste di sabbia sollevano dense nuvole di sottili particelle di suolo arido. \nQueste nuvole sono poi trasportate verso est dai venti dominanti e passano sopra la Cina, la Corea del Nord e del Sud, e il Giappone, nonch\u00e9 parti dell'Estremo Oriente russo. Talvolta, i particolati aviotrasportati sono spinti molto oltre, in concentrazioni significative che influenzano la qualit\u00e0 dell'aria ad est addirittura fino agli Stati Uniti.\nNell'ultimo decennio circa, \u00e8 divenuto un serio problema, a causa degli inquinanti industriali (che in precedenza non costituivano una minaccia) e dell'intensificata desertificazione in Cina, cos\u00ec come negli ultimi decenni quando la regione dell'Aral in Kazakistan si inarid\u00ec a causa del fallimento di un piano agricolo sovietico. Le tempeste di sabbia, con specifico riferimento alla Cina, sono state chiamate \"terrorismo della polvere gialla\" da alcuni gruppi coreani.\nCause.\nNegli anni recenti, tra le cause del fenomeno vanno indicate la distruzione ambientale in Cina determinata dal superpascolo (sfruttamento eccessivo dei pascoli), dal massiccio sviluppo industriale abbinato alla mancanza di controlli sui parametri di qualit\u00e0 dall'aria, e dall'estesa combustione di carbone senza filtraggio adeguato. In Kazakistan, una politica agricola fallimentare ha lasciato arido e scoperto il Mare d'Aral, dove ai tempi dell'Unione Sovietica venivano condotti esperimenti segretissimi su armi biologiche. Politicamente, sembra che la questione kazaka sia una notizia vecchia.\nInquinanti.\nZolfo (un componente delle piogge acide), fuliggine, cenere, monossido di carbonio e altri inquinanti tossici, compresi metalli pesanti (come mercurio, cadmio, cromo, arsenico, piombo, zinco, rame) e altre sostanze cancerogene, accompagnano spesso le tempeste di polvere, come pure virus, batteri, funghi, fitofarmaci, antibiotici, asbesti, ingredienti plastici, prodotti della combustione nonch\u00e9 ftalati che imitano gli ormoni. Sebbene gli scienziati sapessero che i pennacchi di polvere intercontinentali possono veicolare batteri e virus, \u00abla maggior parte delle persone aveva assunto che la luce ultravioletta [del sole] avrebbe sterilizzato queste nuvole,\u00bb dice il microbiologo Dale W. Griffin, che lavora anche con il Servizio geologico degli Stati Uniti (\"United States Geological Survey\", USGS) a San Pietroburgo. \u00abOra abbiamo scoperto che non \u00e8 vero.\u00bb\nEffetti.\nLe aree colpite dalla polvere hanno manifestato l'insorgere di diverse patologie della vista ed \u00e8 noto che la polvere causa una molteplicit\u00e0 di problemi di salute, non limitati al mal di gola e all'asma, in persone altrimenti sane. Spesso, alle persone si consiglia di evitare o di ridurre al minimo le attivit\u00e0 all'aperto, a seconda della gravit\u00e0 delle tempeste. Per coloro che gi\u00e0 soffrono di asma o di infezioni respiratorie, pu\u00f2 essere fatale. \u00c8 stato dimostrato che in una regione colpita la polvere aumenta il tasso di mortalit\u00e0 giornaliero dell'1,7%.\nSebbene la sabbia stessa non sia necessariamente dannosa per il suolo, a causa delle emissioni di zolfo e della conseguente pioggia acida, le tempeste distruggono anche la terra coltivabile degradando il suolo, mentre depositi di cenere, fuliggine e metalli pesanti, come pure biomateriali potenzialmente pericolosi, ricoprono il terreno di contaminanti, comprese le terre coltivate, gli acquiferi, ecc. Le tempeste di polvere hanno effetti particolarmente pesanti anche su piante ed animali, distruggendo coltivazioni, habitat, e diffondendo metalli tossici che interferiscono con la riproduzione. I coralli sono colpiti in modo particolarmente duro. I metalli tossici si propagano lungo la catena alimentare, dai pesci ai mammiferi superiori. La visibilit\u00e0 aerea si riduce, determinando la cancellazione di voli, viaggi via terra, attivit\u00e0 all'aperto, e pu\u00f2 essere collegata a notevoli perdite di attivit\u00e0 economica. Il Giappone ha dato notizia di panni lavati macchiati di giallo.\nIl \"Korea Times\" ha riferito che costa 3 milioni di won, 23.000 litri di acqua e 6 ore semplicemente pulire un jumbo jet.\nGravit\u00e0.\nShanghai il 3 aprile 2007 ha registrato un indice di qualit\u00e0 dell'aria di 500: negli Stati Uniti 300 \u00e8 considerato \u00abrischioso\u00bb (\"hazardous\") e qualsiasi valore sopra 200 \u00e8 \u00abinsalubre\u00bb (\"unhealthful\"). Quello del 2007 finora sembra essere il valore peggiore mai registrato.\nLa desertificazione in Cina si \u00e8 intensificata, in quanto 1.740.000\u00a0km\u00b2 di terra sono \u00abaridi\u00bb, ci\u00f2 sconvolge le vite di 400 milioni di persone e causa perdite economiche dirette di 54 miliardi di yuan (7 miliardi di dollari) all'anno, secondo i dati dell'Ente statale per le foreste (\"State Forestry Administration\", SFA). Questi dati probabilmente sottostimano ampiamente, in quanto prendono in considerazione solo gli effetti diretti, senza includere gli effetti sanitari, dell'inquinamento ed altri secondari, come pure gli effetti sulle nazioni vicine.\nIl riscaldamento globale come anche El Ni\u00f1o giocano un ruolo nelle tempeste di polvere asiatiche, perch\u00e9 le coltri di ghiaccio che formano in inverno possono impedire alla polvere di sollevarsi da terra.\nAttenuazione.\nIn anni recenti, la Corea del Sud e la Repubblica Popolare Cinese hanno partecipato a sforzi di riforestazione nella regione d'origine delle tempeste di polvere. Tuttavia, questo non ha avuto alcun significativo effetto sul problema. Nell'aprile 2006, i meteorologi sudcoreani hanno denunciato la peggiore tempesta di polvere gialla in quattro anni. \nIl Giappone ha donato soldi, attrezzature e conoscenze tecnologiche per installare filtri di zolfo sulle centrali a carbone in Cina. Nonostante ci\u00f2, una bassissima percentuale di centrali ha i filtri di zolfo installati.\nAnche la Cina, con il sostegno internazionale, ha compiuto passi per piantare alberi nelle aree desertiche, asserendo di aver piantato 12 miliardi di alberi. Tuttavia, i venti in alcuni luoghi sono cos\u00ec forti che gli alberi semplicemente crollano o sono sepolti nella sabbia. In aggiunta, \u00e8 stato denunciato pi\u00f9 di una volta che in Cina, invece di piantare alberi, venivano semplicemente dipinti di verde i pendii delle colline.\nNomi locali.\nLa polvere asiatica \u00e8 nota localmente con vari nomi, ciascuno dei quali significa \u00abpolvere gialla\u00bb o \u00absabbia gialla\u00bb:\nComposizione.\nUn'analisi delle nuvole di polvere asiatiche condotta in Cina nel 2001 mostr\u00f2 che contenevano alte concentrazioni di silicio (24-32%), alluminio (5.9-7.4%), calcio(6.2-12%) e ferro, inoltre erano presenti numerose sostanze tossiche, in quanto si pensa che i materiali pi\u00f9 pesanti (come i velenosi mercurio e cadmio provenienti dalla combustione di carbone) si depositino fuori dalle nuvole nelle zone pi\u00f9 vicine all'origine.\nTuttavia, Sarah O'Hara dell'Universit\u00e0 di Nottingham in Inghilterra, scrivendo per il \"Lancet\" dice che questo non significa che gli effetti siano peggiori pi\u00f9 vicino alla fonte. Le persone a maggiore distanza dalla fonte della polvere sono pi\u00f9 spesso esposte a particelle di polvere sottili, quasi invisibili, che possono inconsapevolmente inalare in profondit\u00e0 nei loro polmoni, in quanto la polvere grossolana \u00e8 troppo grande per essere inalata in profondit\u00e0. Dopo l'inalazione, essa pu\u00f2 causare la cicatrizzazione a lungo termine del tessuto polmonare nonch\u00e9 indurre cancro e malattie polmonari.\nUno studio americano che analizza la composizione dei casi di polveri sopra il Colorado evidenzia anche la presenza di monossido di carbonio, probabilmente incorporato nelle nuvole mentre passavano sopra le regioni industrializzate dell'Asia.\nRapporti storici.\nLa prima documentazione nota di un caso di polvere asiatica in Corea fu nel 174 d.C. nel regno di Silla. La polvere era nota come \u00abWoo-To\u00bb (\u96e8\u571f) e si credeva all'epoca che fosse il risultato di un dio irato che mandava gi\u00f9 polvere invece di pioggia o neve.\nDocumentazioni specifiche riferite a casi di polvere asiatica in Corea esistono anche dai periodi Baekje, Goguryeo e Joseon."}
{"id": "1125781", "revid": "110157", "url": "https://it.wikipedia.org/wiki?curid=1125781", "title": "Monte Porche", "text": "Il monte Porche (2.233\u00a0m) \u00e8 una montagna situata nelle Marche, in Provincia di Ascoli Piceno, nel comune di Montemonaco, che fa parte del gruppo dei Monti Sibillini.\nDal Monte Porche ha origine la sorgente del fiume Aso, che attraversa da ovest ad est, direzione monti-mare, le province di Ascoli Piceno e Fermo, segnando praticamente il confine fra di esse.\nPaesi vicini.\nIl paese pi\u00f9 vicino a Monte Porche \u00e8 Castelluccio di Norcia.\nPercorsi.\n\u00c8 collegato a nord con le Porche di Vallinfante (2.113\u00a0m), a sud con Palazzo Borghese (2.145\u00a0m) e ad est con la Cima Vallelunga (2.221\u00a0m) e la Sibilla (2.173\u00a0m)."}
{"id": "1125785", "revid": "287204", "url": "https://it.wikipedia.org/wiki?curid=1125785", "title": "708 (disambigua)", "text": ""}
{"id": "1125788", "revid": "1543377", "url": "https://it.wikipedia.org/wiki?curid=1125788", "title": "Map of the Problematique", "text": "Map of the Problematique \u00e8 un singolo del gruppo musicale britannico Muse, pubblicato il 18 giugno 2007 come quinto estratto dal quarto album in studio \"Black Holes and Revelations\".\nDescrizione.\nQuarta traccia di \"Black Holes &amp; Revelations\", l'introduzione di \"Map of the Problematique\" \u00e8 stata associata a \"Enjoy the Silence\" dei Depeche Mode. Il titolo del brano \u00e8 ispirato al libro \"Rapporto sui limiti dello sviluppo\" del 1972, testo commissionato dal Club di Roma che tratta la crescita della popolazione umana e le conseguenze di tale crescita sull'ecosistema terrestre e sulla stessa sopravvivenza dell'uomo. Il libro tratta una sorta di mappa delle problematiche globali presentando una serie di sfide che il mondo potrebbe trovarsi ad affrontare nel prossimo futuro.\nPubblicazione.\nIl brano avrebbe dovuto essere il quarto singolo estratto dall'album per il mercato al di fuori del Regno Unito al posto di \"Invincible\" che invece sarebbe dovuto divenire il quinto, ma l'uscita per la vendita fisica venne annullata sebbene avesse raggiunto commenti positivi dopo la pubblicazione del singolo per il download digitale.\nIl singolo venne messo a disposizione dei fan sul sito ufficiale del gruppo inizialmente in formato MWA con compressione DRM. Sul sito Muselive.com venne pubblicata la notizia che circolavano alcune versioni del singolo con una compressione AAC pulita del DRM e dopo la segnalazione, sul sito \u00e8 stata pubblicata la traccia ACC nonostante la politica della Warner Music fosse contraria a tale distribuzione. In un messaggio di posta elettronica ufficiale del gruppo inviata ai propri fan, i Muse annunciarono che in concomitanza con il doppio concerto che si sarebbe tenuto al Wembley Stadium, solo per quel lasso di tempo il download del brano avrebbe contenuto un pacchetto per i fan con foto, sfondi per il desktop e screensaver con le immagini esclusive del concerto. Nel 2009 il catalogo online dei singoli digitali presenti sul sito del gruppo venne aggiornato e la canzone \u00e8 stata inclusa anche nell'iTunes Store formando un unico EP.\nLive.\nDopo la pubblicazione di \"Black Holes and Revelations\" la canzone viene messa in scaletta durante ogni concerto del gruppo. Durante i concerti del tour di supporto a \"Black Holes and Revelations\", il finale della canzone veniva esteso con il riff di chitarra di \"Maggie's Farm\" di Bob Dylan."}
{"id": "1125794", "revid": "1522738", "url": "https://it.wikipedia.org/wiki?curid=1125794", "title": "Triennio liberale spagnolo", "text": "L'espressione Triennio liberale (1820-1823), o Triennio Costituzionale, si riferisce ai circa tre anni del lungo regno di Ferdinando VII, compresi fra il pronunciamento militare del tenente colonnello Rafael del Riego, il 1\u00ba gennaio 1820, e la revoca della Costituzione, il 1\u00ba ottobre 1823.\nLa costituzione del 1812.\nCon l'invasione napoleonica si avr\u00e0 una sollevazione popolare che porter\u00e0 alla sconfitta dell'esercito napoleonico. Tale guerra di popolo non si fermer\u00e0 qui, ma andr\u00e0 avanti per avere una costituzione, che verr\u00e0 concessa e promulgata a Cadice nel 1812, la Costituzione di Cadice, moderata ma comunque liberale. Ferdinando VII, al suo ritorno in Spagna nel 1814, la dichiara illegale e scioglie le Cort\u00e8s.\nLa sollevazione militare del 1820.\nNel 1820, a seguito della rivolta in Sud America nelle colonie spagnole, il re Ferdinando VII radun\u00f2 una parte del proprio esercito a Cadice per imbarcarlo alla volta del Sud America. A Cadice vi erano numerosi generali che si erano formati nella guerra di popolo del 1808, che aveva portato all'approvazione della Costituzione di Cadice, e che male avevano digerito la sua cancellazione.\nMa l'esercito si rifiut\u00f2 di partire, ribellandosi e chiedendo il ripristino della Costituzione di Cadice. Ribellione cui si pose alla testa il giovane generale Rafael del Riego, anch'esso formatosi nella guerra di liberazione del 1808.\nPresto molte citt\u00e0 del sud della Spagna vennero poste sotto il loro controllo, e si formarono anche delle milizie cittadine.\nA questo punto il re fu costretto a ripristinare la Costituzione del 1812, formando dei governi con i generali ribelli pi\u00f9 moderati, e a questo punto, l'esercito ribelle si divise, da una parte i moderati che si sentivano soddisfatti, dall'altra parte gli \"exaltados\", che volevano portare la rivoluzione fino in fondo, ovvero alla formazione di una repubblica.\nNel 1821 si arriv\u00f2 ad uno scontro tra le due branche rivoluzionarie, dove gli \"exaltados\" furono sconfitti momentaneamente, ma a questo punto il re Ferdinando VII proclam\u00f2 una insurrezione filomonarchica dalle campagne, sostenuta dai generali pi\u00f9 moderati dell'esercito e dal clero, mentre nel frattempo formava governi sempre pi\u00f9 moderati e teneva aperti i canali della diplomazia con i paesi della Santa Alleanza.\nI paesi della Santa Alleanza, che si erano riuniti nel congresso di Verona nel 1822, decisero di intervenire per porre fine alla situazione di instabilit\u00e0 politica che la Spagna stava vivendo, affidando questo compito alla Francia reazionaria di Luigi XVIII.\nL'intervento francese non avr\u00e0 problemi ad imporsi, e Riego verr\u00e0 fatto prigioniero e poi impiccato, mentre la Costituzione verr\u00e0 nuovamente ritirata.\nIl governo liberale.\nLe divisioni del partito liberale.\nI mesi che seguirono furono caratterizzati da una diffusa instabilit\u00e0 politica. Essa era, anzitutto, legata alla evidente ostilit\u00e0 del sovrano al regime costituzionale. Cui si aggiungeva, da parte liberale, una marcata frattura fra i pi\u00f9 moderati liberali \"docea\u00f1istas\" (con riferimento all'anno della prima promulgazione della costituzione, il 1812), ed i pi\u00f9 radicali liberali \"veintenos\" (con riferimento all'anno della seconda promulgazione della costituzione, il 1820).\nIl confronto non si limitava alle \"Cortes\", ma aveva larghi riflessi nella reciproca ostilit\u00e0 fra societ\u00e0 segrete rivali. Fra le quali spiccarono la Massoneria (con i liberali moderati), la \"Sociedad del anillo\" (moderata) e la \"Confederaci\u00f3n de caballeros comuneros\" (radicale).\nQuest'ultima, a sua volta, si scisse, all'inizio del 1823, in due gruppi rivali, uno moderato e il secondo estremista, pi\u00f9 vicina alle posizioni della Carboneria spagnola.\nGli insuccessi in politica interna.\nIn un simile clima, non sorprende che la popolazione cominciasse a risentire di una crescente disaffezione verso il governo costituzionale. Che non pot\u00e9 procedere ad alcuna riforma significativa (famoso il caso della mancata abolizione della decima, sostituita da una curiosa 'mezza decima', medio diezmo) e condusse una politica finanziaria rovinosa.\nPer compensare le evidenti diffolt\u00e0 economiche e sociali, la maggioranza parlamentare sapeva ricompattarsi in una politica anti-clericale, che includeva l'abolizione dell'Inquisizione (che non sarebbe stata, poi, mai pi\u00f9 reintrodotta), la cacciata dei Gesuiti, sottolineata da alcuni episodi di inutile crudelt\u00e0, incluso l'assassinio di 25 di questi ultimi nei pressi di Manresa (Catalogna). Anche in questo stabilendo un pericoloso precedente nella pratica politica, ancor oggi, si pu\u00f2 affermare, non del tutto superato.\nLe trame di Ferdinando VII.\nFerdinando VII, naturalmente, non si peritava di attizzare tali endemiche rivalit\u00e0, mentre negoziava in segreto con la Santa Alleanza un intervento militare, capace di rovesciare il governo costituzionale e ripristinare il governo assolutista.\nLa cosiddetta prima guerra civile.\nIl partito reazionario, d'altra parte, forte anche del continuato appoggio del sovrano, cominci\u00f2, verso la fine del triennio, una serie di sommosse e tentativi di rovesciare il governo in carica. Iniziative che possono essere considerate come i prodromi del futuro movimento carlista.\nLa seconda restaurazione.\nL'intervento francese.\nLe evidenti difficolt\u00e0 del regime costituzionale facilitarono la decisione delle potenze della Santa Alleanza, le quali autorizzarono, a seguito del congresso di Verona del 9-14 ottobre 1822, la Francia di Luigi XVIII a condurre un corpo di spedizione in Spagna, volto a reintrodurre la monarchia assoluta.\nQuesti invi\u00f2 un corpo di spedizione formato da ben 95.000 uomini, i cosiddetti \"Centomila Figli di San Luigi\", e guidato dal duca d'Angoul\u00eame.\nQuesti attravers\u00f2 la frontiera il 7 aprile 1823 e, il 24 maggio, venne trionfalmente accolto a Madrid. La capitale era stata abbandonata dai liberali radicali, che si erano rifugiati nella grande citt\u00e0 commerciale di Cadice, recando con loro il monarca prigioniero.\nQui i deputati liberali delle Cortes Generales si riunirono per votare la destituzione del prigioniero Ferdinando. Ma giunsero anche i francesi, che cominciarono un assedio, concluso il 31 agosto, dopo la battaglia del Trocadero (cui partecip\u00f2 anche Carlo Alberto di Savoia), con la capitolazione della citt\u00e0.\nIl decennio nefasto.\nFerdinando VII, restaurato nei suoi poteri di monarca assoluto, diede inizio alla fase peggiore del suo lungo regno, normalmente richiamata come il Decennio nefasto (1823-1833). Il partito liberale sub\u00ec, tutto intero, una durissima repressione. Moltissimi furono i notabili ed intellettuali emigrati, specie a Londra, nel quartiere di Somerstown, ove taluni sopravvissero grazie ad un modesto sussidio offerto loro dal governo inglese, per aver combattuto, dieci anni prima, il comune avversario Napoleone. \nMolti anche coloro che furono semplicemente eliminati, a partire dal simbolo della rivoluzione, il Riego, impiccato il 7 novembre 1823 nella Piazza de La Cebada, a Madrid."}
{"id": "1125796", "revid": "1226", "url": "https://it.wikipedia.org/wiki?curid=1125796", "title": "Triennio Liberale", "text": ""}
{"id": "1125800", "revid": "287204", "url": "https://it.wikipedia.org/wiki?curid=1125800", "title": "709 (disambigua)", "text": ""}
{"id": "1125805", "revid": "287204", "url": "https://it.wikipedia.org/wiki?curid=1125805", "title": "710 (disambigua)", "text": ""}
{"id": "1125810", "revid": "74801", "url": "https://it.wikipedia.org/wiki?curid=1125810", "title": "Aero Vodochody", "text": "La Aero Vodochody s.a., o semplicemente Aero, \u00e8 una casa produttrice di veicoli della Repubblica Ceca, fondata nel 1919 presso Vodochody nel distretto di Praha-v\u00fdchod. Ha prodotto aerei utilizzati nella seconda guerra mondiale dai tedeschi e nella guerra fredda da ambedue i blocchi.\n\u00c8 stata venduta alla Boeing dopo il crollo del comunismo, ma ricomprata dallo stato ceco in quanto trascurata dall'acquirente.\nNel gennaio 2007 \u00e8 stata nuovamente privatizzata, attualmente \u00e8 di propriet\u00e0 della societ\u00e0 ceco-slovacca Penta Investments.\n\u00c8 attualmente la prima casa produttrice di aerei da addestramento a reazione (dal punto di vista di aerei prodotti), da sola copre 2/3 degli aerei di questo tipo prodotti.\nAttualmente produce gli aerei L-159, L-39, L-59, componenti per conto di terzi (ad esempio collabora ai progetti Alenia C-27J, F/A-18, JAS-39 Gripen, Embraer 170/190, Airbus 320/340, Boeing 767) e gli elicotteri Sikorsky S-76 per conto della Sikorsky Aircraft.\nStoria.\nL'azienda viene fondata su iniziativa di Vladimir Kabe\u0161 il 10 gennaio 1919 ad Hole\u0161ovice, cittadina ora integrata nell'area suburbana di Praga, con la ragione sociale di Aero, tov\u00e1rna letadel Dr. Kabe\u0161. Attiva nel settore metalmeccanico con principale attivit\u00e0 in quello aeronautico realizza su licenza modelli di progettazione tedesca come l'Aero Ae-01, versione locale dell'Hansa-Brandenburg B.I. Qui, nel 1921, viene sviluppato il primo modello di nuova concezione, il monomotore biplano di linea Aero A-10, basato sui modelli realizzati dalla austro ungarica Ph\u00f6nix Flugzeugwerke.\nNel 1923 sposta la produzione nei nuovi stabilimenti situati ad Vyso\u010dany, anch'essa cittadina vicino a Praga, diversificando i propri prodotti verso nuovo settori quali quello automobilistico.\nAutovetture prodotte in passato.\nLa produzione automobilistica si \u00e8 protratta dal 1928 al 1949 ed era orientata sulla costruzione di vetture di cilindrata ridotta equipaggiate di motori di derivazione motociclistica.\nTutti motori erano a due tempi, raffreddati a liquido."}
{"id": "1125812", "revid": "287204", "url": "https://it.wikipedia.org/wiki?curid=1125812", "title": "Only Happy When It Rains", "text": "Only Happy When It Rains \u00e8 il secondo singolo estratto dall'album \"Garbage\", degli americani Garbage. Ebbe un grande successo nel Regno Unito, in cui fu il primo singolo del gruppo a entrare nella Top 40.\nNel 1996, \"Only Happy When It Rains\" fu pubblicata ovunque. Negli Stati Uniti si classific\u00f2 nella Billboard Hot 100, e fece entrare l'album che la contiene nella Billboard 200. Nel 2007 la canzone fu rimasterizzata in occasione dell'uscita del greatest hits album \"Absolute Garbage\".\nProfilo della canzone.\n\"Only Happy When It Rains\" fu scritta e registrata tra il marzo 1994 e il maggio 1995 dai membri della band: Duke Erikson, Shirley Manson, Steve Marker e Butch Vig sia allo studio di Marker, sia agli Smart studios di Madison (Wisconsin).\nCol suo testo pessimista su una base di chitarre in stile grunge, \"Only Happy When It Rains\" divenne il primo successo dei Garbage sia negli USA che in Inghilterra. Il basso in \"Only Happy When It Rains\" \u00e8 suonato da Mike Kashou, e le percussioni sono a cura del musicista Pauli Ryan.\nPubblicazioni del singolo.\n\"Only Happy When It Rains\" era considerato dalle case discografiche dei Garbage la canzone dell'album con il maggior potenziale commerciale. Il video di \"Only Happy When It Rains\" \u00e8 stato girato a Madison (Wisconsin), nel gennaio del 1996, e diretto da Samuel Bayer.\nB-side.\n\"Girl Don't Come\" una canzone scritta dai Garbage agli Smart Studios ad agosto 1995. Una versione pi\u00f9 breve di \"Girl Don't Come\" fu pubblicata sul lato b del vinile di \"Only Happy When It Rains\" nella versione per il mercato inglese. \"Girl Don't Come\" ha fatto da colonna sonora al gioco, per PlayStation e Dreamcast, F1 Racing Championship. \"Sleep\" \u00e8 il secondo b-side del singolo di Only Happy When It Rains. Un video promo di \"Sleep\" \u00e8 stato girato ed incluso nella prima collezione di video dei Garbage."}
{"id": "1125813", "revid": "8911", "url": "https://it.wikipedia.org/wiki?curid=1125813", "title": "Dioicismo", "text": ""}
{"id": "1125816", "revid": "287204", "url": "https://it.wikipedia.org/wiki?curid=1125816", "title": "711 (disambigua)", "text": ""}
{"id": "1125817", "revid": "834", "url": "https://it.wikipedia.org/wiki?curid=1125817", "title": "4 Ragioni per innamorarsi di lui", "text": ""}
{"id": "1125824", "revid": "287204", "url": "https://it.wikipedia.org/wiki?curid=1125824", "title": "712 (disambigua)", "text": ""}
{"id": "1125826", "revid": "287204", "url": "https://it.wikipedia.org/wiki?curid=1125826", "title": "713 (disambigua)", "text": ""}
{"id": "1125830", "revid": "287204", "url": "https://it.wikipedia.org/wiki?curid=1125830", "title": "714 (disambigua)", "text": ""}
{"id": "1125835", "revid": "287204", "url": "https://it.wikipedia.org/wiki?curid=1125835", "title": "715 (disambigua)", "text": ""}
{"id": "1125837", "revid": "2167098", "url": "https://it.wikipedia.org/wiki?curid=1125837", "title": "Rifugiato", "text": "Per rifugiato si intende generalmente una persona che si trova al di fuori del proprio paese di origine e che non pu\u00f2 o non vuole tornarvi per un fondato timore di discriminazione politica, religiosa, razziale, di nazionalit\u00e0 o per timore di persecuzione . Un rifugiato che ha formalmente presentato domanda di asilo ed \u00e8 in attesa che gli venga concesso lo status di rifugiato dallo stato contraente o dall'Alto Commissariato delle Nazioni Unite per i Rifugiati (UNHCR) pu\u00f2 temporaneamente essere definito anche come \"richiedente asilo\". La principale agenzia internazionale che coordina la protezione dei rifugiati \u00e8 l'Ufficio delle Nazioni Unite dell'UNHCR. Le Nazioni Unite hanno un secondo ufficio per i rifugiati, l'Agenzia delle Nazioni Unite per il soccorso e l'occupazione (UNRWA), che \u00e8, ad esempio, l'unico ufficio responsabile del sostegno alla grande maggioranza dei rifugiati palestinesi.\nDefinizioni.\nLa definizione di rifugiato ha subito diverse evoluzioni nel corso del tempo. La prima definizione moderna a disciplinare lo statuto di rifugiato internazionale fu quella sancita nel 1921 dalla Commissione per i Rifugiati della Societ\u00e0 delle Nazioni. In seguito agli eventi della seconda guerra mondiale e in risposta al gran numero di persone in fuga dall'Europa orientale, la Convenzione ONU relativa allo statuto dei rifugiati del 1951 defin\u00ec come \"rifugiato\" qualsiasi persona che:\nNel 1967 questa definizione fu sostanzialmente confermata nel Protocollo delle Nazioni Unite relativo allo statuto dei rifugiati. L'accordo internazionale sancisce inoltre l'equiparazione fra i cittadini dello Stato ospitante e i rifugiati in materia civile, di esercizio della professione e soprattutto di assistenza.\nCome si evince dalla definizione del 1951, lo statuto di rifugiato fu pensato inizialmente in risposta agli eventi della seconda guerra mondiale in Europa, tra cui in particolare l'Olocausto, ed \u00e8 per questo esclusivamente incentrata sulla difesa di individui perseguitati da autorit\u00e0 statali, come fu il caso degli ebrei nella Germania nazista. Tuttavia la nozione giuridica di rifugiato \u00e8 successivamente stata ampliata in diversi contesti e per diversi scopi. La \"Convenzione che regola gli aspetti specifici dei problemi dei rifugiati in Africa\" adottata dall'Organizzazione dell'unit\u00e0 africana nel 1969 ha ampliato la definizione del 1951, includendo:ogni persona che, a causa di un'aggressione esterna, di un'occupazione militare, di un'invasione straniera o di eventi che turbano gravemente l'ordine pubblico in una parte o nella totalit\u00e0 del suo paese d'origine o di nazionalit\u00e0, \u00e8 costretta a lasciare il suo luogo di residenza abituale per cercare rifugio in un altro luogo fuori dal suo paese d'origine o di nazionalit\u00e0.Inoltre la \"Dichiarazione di Cartagena sui rifugiati\", un trattato regionale latino-americano legalmente non vincolante del 1984, estende lo statuto di rifugiato a:persone che sono fuggite dal loro paese perch\u00e9 la loro vita, sicurezza o libert\u00e0 sono minacciate da situazioni di violenza generalizzata, aggressioni straniere, conflitti interni, violazioni massicce dei diritti umani o altre circostanze che hanno gravemente turbato l'ordine pubblico.A partire dal 2011, lo stesso UNHCR, oltre alla definizione del 1951, riconosce come rifugiati anche persone che:si trovano fuori del loro paese di nazionalit\u00e0 o di residenza abituale e non possono farvi ritorno a causa di minacce gravi e indiscriminate alla vita, all'integrit\u00e0 fisica o alla libert\u00e0 derivanti da violenze generalizzate o da eventi che turbano gravemente l'ordine pubblico.Gli standard minimi per lo statuto di rifugiato nell'Unione Europea, come presentati nell'art. 2 (c) della direttiva n. 2004/83/CE, riproducono essenzialmente la definizione ristretta di rifugiato offerta dalla Convenzione ONU del 1951. Tuttavia, in virt\u00f9 degli articoli 2(e) e 15 della stessa direttiva, le persone che sono fuggite in seguito ad una situazione di violenza generalizzata causata da un conflitto armato possono beneficiare, sotto certe condizioni, di una forma complementare di protezione, chiamata protezione sussidiaria. La stessa forma di protezione \u00e8 prevista per i profughi o gli sfollati che, pur non essendo rifugiati, sono tuttavia esposti, in caso di ritorno nei loro paesi d'origine, alla pena di morte, alla tortura o ad altri trattamenti inumani o degradanti."}
{"id": "1125838", "revid": "1522738", "url": "https://it.wikipedia.org/wiki?curid=1125838", "title": "Lucy Camden", "text": ""}
{"id": "1125839", "revid": "287204", "url": "https://it.wikipedia.org/wiki?curid=1125839", "title": "716 (disambigua)", "text": ""}
{"id": "1125843", "revid": "767487", "url": "https://it.wikipedia.org/wiki?curid=1125843", "title": "Chappaqua", "text": "Chappaqua \u00e8 un film sperimentale del 1966 scritto, diretto ed interpretato da Conrad Rooks.\nIl film si avvale dei cameo di esponenti della Beat Generation ed altri personaggi celebri dell'epoca: lo scrittore William S. Burroughs, il guru Swami Satchidananda, i poeti Allen Ginsberg, Peter Orlovsky e Moondog e i musicisti Ravi Shankar e Ornette Coleman.\nNel 1966 l'opera ha vinto il Leone d'Argento - Gran Premio della giuria alla 31\u00aa Mostra internazionale d'arte cinematografica di Venezia.\nTrama.\nIl film segue la storia del tossicodipendente americano Russel Harwick, che si trasferisce a Parigi in una clinica e si fa seguire da uno specialista per cercare di disintossicarsi. Nel pieno delle cure, il paziente riesce a scappare e a procurarsi della droga, ma viene trovato e riportato in clinica per continuare la terapia. Alla fine viene dimesso sebbene le sue condizioni non siano minimamente migliorate.\nIl nome del film deriva dal piccolo villaggio di Chappaqua, New York, Contea di Westchester, che vi \u00e8 rappresentato in una serie di paesaggi invernali. Nel film, il villaggio \u00e8 un simbolo abbastanza ovvio dell'innocenza infantile, libera dalle droghe, vissuta nella periferia della citt\u00e0. La campagna \u00e8 anche uno dei diversi punti di giunzione tramite i quali la pellicola instaura un dialogo con la cultura nativo-americana. La parola \"chappaqua\" deriva da una parola algonchina per la \"laurel swamp\", una variet\u00e0 nordamericana di quercia.\nStile del film.\nTratto caratteristico del film sono le frequenti digressioni psichedeliche, che all'apparenza costituiscono un apparato abbastanza disomogeneo. Le continue visioni del protagonista (anche in momenti di apparente sobriet\u00e0) rendono infatti difficile la comprensione della storia, nonostante la semplicit\u00e0 della fabula. L'utilizzo della \"cinepresa a spalla\" ha l'effetto di rendere lo spettatore pi\u00f9 partecipe alle visioni (\"trip\") del protagonista. Un ruolo fondamentale nell'efficacia delle sequenze psichedeliche lo giocano la colonna sonora e il lavoro di postproduzione, in particolare in relazione al sapiente uso dei colori.\nSono presenti tutti gli elementi e le tematiche che fanno di questo film uno dei pi\u00f9 famosi esempi di film psichedelici."}
{"id": "1125844", "revid": "287204", "url": "https://it.wikipedia.org/wiki?curid=1125844", "title": "717 (disambigua)", "text": ""}
{"id": "1125849", "revid": "287204", "url": "https://it.wikipedia.org/wiki?curid=1125849", "title": "718 (disambigua)", "text": ""}
{"id": "1125851", "revid": "287204", "url": "https://it.wikipedia.org/wiki?curid=1125851", "title": "719 (disambigua)", "text": ""}
{"id": "1125854", "revid": "1564499", "url": "https://it.wikipedia.org/wiki?curid=1125854", "title": "Sella di Ariano", "text": "La sella di Ariano \u00e8 un valico dell'Appennino campano ubicato in corrispondenza dell'altipiano di \"Camporeale\" (o \"Campo Reale\") nel territorio comunale di Ariano Irpino. Situata a un'altitudine di , la sella unisce il bacino del Miscano - Ufita (versante tirrenico) alla valle del Cervaro (versante adriatico).\nToponimo.\nIl termine \"sella\" \u00e8 sinonimo di \"passo\", \"valico\", mentre \"Ariano\" era l'antica denominazione (ufficiale fino al XIX secolo) della citt\u00e0 di Ariano Irpino.\nNonostante l'apparente sinonimia, la sella di Ariano non deve essere confusa con il \"passo di Ariano\", ossia con il punto pi\u00f9 elevato in altitudine della storica strada regia delle Puglie (poi divenuta strada nazionale della Campania e delle Puglie). A differenza della sella, il \"passo di Ariano\" (situato all'interno del centro abitato di Ariano Irpino, a ) \u00e8 posto interamente sul versante tirrenico e, in epoca contemporanea, non \u00e8 percorso da vie di grande comunicazione.\nStoria.\nIl valico era frequentato fin dal Paleolitico medio (- anni or sono); all'epoca dell'uomo di Neandertal risalgono infatti le selci lavorate e scheggiate a patina bionda che si emergono in gran numero e in pi\u00f9 punti dell'altipiano; esse consistono in strumenti riferibili all'industria litica musteriana alternate a nuclei e scarti di lavorazione.\nLa sella rimase poi in uso per tutto il Neolitico, come attestato dai resti sporadici dell'et\u00e0 del bronzo venuti alla luce sullo stesso altipiano di Camporeale nell'ambito di un recinto adibito a necropoli, ricollegabili ai coevi villaggi rupestri de La Starza (il pi\u00f9 antico della Campania) e de La Ferrara, ubicati a non molti chilometri di distanza.\nAll'epoca romana risalgono invece gli scarsi frammenti di ceramica figulina assai dilavati che pure emergono dall'altipiano. A quel tempo la sella era infatti percorsa dalla via Aemilia, dalla via Minucia e dalla via Herculea; tali strade consolari convergevano nel \"vicus\" di Aequum Tuticum, situato a breve distanza dal valico ( in direzione nord-ovest).\nNel Medioevo il pianoro acquis\u00ec nuovamente rilevanza storica poich\u00e9 vi si tennero le Assise di Ariano del 1140, ossia le prime assemblee costituenti del Regno di Sicilia convocate e presiedute da re Ruggero II d'Altavilla in persona; non \u00e8 da escludersi che l'etimologia del toponimo \"Campo reale\" possa risalire a tale evento.\nLa sella ha costituito inoltre per lunghi secoli un cruciale punto di snodo per la transumanza, ossia per il movimento stagionale delle greggi tra Abruzzo e Puglia. Dal regio tratturo Pescasseroli-Candela (che attraversava l'intero altipiano) si diramavano infatti il tratturello Camporeale-Foggia e un diverticolo discendente lungo il greto del Cervaro; quest'ultimo tracciato si immetteva poi sul tratturello Ponte di Bovino-Cerignola.\nA partire dal XVI secolo la sella di Ariano \u00e8 percorsa dalla strada regia delle Puglie (la principale via di comunicazione tra Napoli, all'epoca capitale del Regno, e le province pugliesi), il cui punto di valico \u00e8 posto lungo il margine meridionale dell'altipiano a un'altitudine di .\nIn epoca post-unitaria fu costruita anche la linea ferroviaria Napoli-Foggia, avente una quota massima effettiva di soli poich\u00e9 il valico \u00e8 attraversato tramite un traforo a traiettoria curva (la cosiddetta galleria di Ariano o di Camporeale, lunga ). \nLa notte tra il 29 e il 30 settembre 1889 all'interno del traforo di valico si verific\u00f2 l'incidente ferroviario di Pianerottolo che provoc\u00f2 diversi morti e feriti nonch\u00e9 una strage di animali a causa dello scontro frontale fra due treni, uno dei quali carico di bestiame.\nIn epoca fascista la vecchia strada regia delle Puglie fu dapprima ribattezzata strada nazionale 80 della Campania e delle Puglie (dal 1923), poi strada statale 90 delle Puglie (dal 1928). Nel corso dello stesso anno 1928 sull'altipiano fu attrezzato un campo di fortuna in erba naturale destinato all'eventuale atterraggio d'emergenza dei velivoli in transito nello spazio aereo sovrastante; a tale scopo il tracciato del regio tratturo, nonch\u00e9 quello dell'attigua linea telegrafica, furono leggermente deviati.\nNel secondo dopoguerra fu costruita una diramazione della strada statale 90 delle Puglie diretta a Benevento, la cosiddetta strada statale 90 bis, il cui punto di valico \u00e8 ubicato sull'orlo settentrionale del pianoro a .\nNei decenni successivi l'altipiano, situato in posizione baricentrica tra le due principali regioni dell'Italia meridionale, fu destinato a ospitare insediamenti produttivi, mentre al 2006 risale la fondazione dell'ente di ricerca BioGeM (Biol\u00f3gia e Genetica Molecolare) presso cui dal 2012 \u00e8 operativa una stazione della rete sismica nazionale (sigla: BIOG) ubicata al centro del pianoro a un'altitudine di e posta al servizio dell'INGV (Istituto Nazionale di Geofisica e Vulcanologia)."}
{"id": "1125855", "revid": "465169", "url": "https://it.wikipedia.org/wiki?curid=1125855", "title": "Te lo agradezco, pero no", "text": "Te lo agradezco, pero no \u00e8 il secondo duetto tra Shakira ed Alejandro Sanz dopo la hit \"La tortura\"."}
{"id": "1125856", "revid": "287204", "url": "https://it.wikipedia.org/wiki?curid=1125856", "title": "720 (disambigua)", "text": ""}
{"id": "1125857", "revid": "921573", "url": "https://it.wikipedia.org/wiki?curid=1125857", "title": "Franco Castellano (attore)", "text": "Biografia.\nDi origine friulana, vive da tempo a Serra Sant'Abbondio nelle Marche. Ha frequentato l'Accademia nazionale d'arte drammatica a Roma dove si \u00e8 diplomato nel 1982. Dopo il diploma ha partecipato al Festival di Edimburgo lavorando con Irene Worth; ha quindi frequentato corsi a Berlino, Londra e New York .\nNei primi anni novanta recita in alcune docufiction all'interno del programma di Giuliano Ferrara 'Lezioni d'amore', che sar\u00e0 oggetto di censura. \u00c8 poi \"Romeo\", un personaggio omosessuale di \"Commesse\" e \"Commesse 2\", e Michele Sacerdoti in \"Sospetti\".\n\u00c8 protagonista di \"Sar\u00f2 il tuo giudice\", recita nel ruolo di un ebreo in \"Perlasca - Un eroe italiano\" (con Luca Zingaretti).\n\u00c8 il medico \"Denny Hope\" ne \"La cittadella\" con Massimo Ghini nel 2003 ed \u00e8 il perfido Hermann Ludovici in \"Orgoglio\" con Elena Sofia Ricci e Daniele Pecci. Compare anche in \"Cime tempestose\" e in numerosi altri sceneggiati.\nHa recitato anche nella mini fiction \"Il sangue e la rosa\", in cui interpretava un colonnello della polizia.\nNel 2008 \u00e8 tra gli interpreti della fiction \"Puccini\". Nel 2009 \u00e8 apparso nella miniserie TV diretta da Maurizio Zaccaro \"Lo smemorato di Collegno\".\nNella stagione teatrale 2009\u20132010 \u00e8 il protagonista dello spettacolo \"Fiore di cactus\" assieme a Eleonora Giorgi e Giorgia Trasselli.\nNel 2011 \u00e8 nel cast de \"La donna della domenica\", film per la televisione di Giulio Base. In seguito \u00e8 diretto da Fabrizio Costa nelle sei puntate de \"Il commissario Nardone\", ennesima serie poliziesca, con protagonista Sergio Assisi.\nNella stagione teatrale 2014\u20132015 \u00e8 coprotagonista nel Mercante di Venezia insieme a Giorgio Albertazzi, mentre nel 2015-2016 \u00e8 coprotagonista, insieme a Stefania Rocca, di \"Scandalo\" di Arthur Schnitzler, con la regia di Franco Per\u00f2."}
{"id": "1125858", "revid": "93328", "url": "https://it.wikipedia.org/wiki?curid=1125858", "title": "Calcio (gioco)", "text": ""}
{"id": "1125859", "revid": "287204", "url": "https://it.wikipedia.org/wiki?curid=1125859", "title": "721 (disambigua)", "text": ""}
{"id": "1125860", "revid": "287204", "url": "https://it.wikipedia.org/wiki?curid=1125860", "title": "722 (disambigua)", "text": ""}
{"id": "1125861", "revid": "287204", "url": "https://it.wikipedia.org/wiki?curid=1125861", "title": "Si Tu No Vuelves", "text": ""}
{"id": "1125864", "revid": "22356", "url": "https://it.wikipedia.org/wiki?curid=1125864", "title": "Avicephala", "text": "Gli avicefali (Avicephala ) sono un ordine di rettili estinti, vissuti esclusivamente nel Permiano e nel Triassico (tra 250 e 210 milioni di anni fa).\nTra i camaleonti e gli uccelli.\nDi recente costituzione, questo gruppo di rettili \u00e8 composto da pochi generi insolitamente diversificati, tutti comunque dall'aspetto insolito. Molte specie possedevano strane zampe adatte ad afferrare, simili a quelle dei camaleonti, e addirittura code prensili. Si pensa che questi animali fossero adattati a uno stile di vita arboreo, o forse semiacquatico. Il nome Avicephala significa \"teste da uccello\", in quanto i crani di questi rettili avevano una particolare forma triangolare, che per qualche verso ricordava quella degli uccelli. Sembra che alcune forme fossero addirittura sprovviste di denti. Questa somiglianza ha portato alcuni studiosi a ritenere che alcuni avicefali, come il bizzarro \"Longisquama\", potessero essere i veri antenati degli uccelli. Gran parte dei paleontologi, tuttavia, ritiene che questo sia un semplice fenomeno di convergenza evolutiva. La medesima somiglianza potrebbe aver condotto a classificare l'enigmatico fossile \"Protoavis\" come \"il primo uccello\". In realt\u00e0 i fossili frammentari attribuiti a questo animale potrebbero essere una chimera, ovvero un insieme di ossa appartenenti a specie diverse, tra cui un avicefalo (Renesto, 2000).\nStrane strutture.\nGli avicefali possedevano una variet\u00e0 di strane caratteristiche distintive, oltre ai loro crani da uccello. Alcuni mostravano appendici dermiche di forma unica, come le strutture dorsali simili a penne di \"Longisquama\", e le ossa sporgenti simili a costole di \"Coelurosauravus\", le quali reggevano una membrana e potrebbero essere state usate per planare da un albero all'altro.\n\"Gobba\" e dita opponibili.\nUn altro gruppo di avicefali, i drepanosauri o simiosauri, mostravano una serie di bizzarre caratteristiche scheletriche che ricordano i camaleonti. Al di sopra delle scapole, molte specie possedevano una sorta di \"gobba\" formata dalla fusione di alcune vertebre, forse usata per l'inserzione di potenti muscoli del collo e per movimenti improvvisi in avanti della testa (forse per catturare insetti). Molti avicefali possedevano \"mani\" specializzate, con due dita opponibili alle altre tre, un adattamento per afferrare i rami. Alcuni individui di \"Megalancosaurus\" avevano un dito opponibile su ogni piede, in un modo molto simile a quello dei primati. Forse questa struttura era posseduta solo dai maschi o solo dalle femmine, ed era usata durante l'accoppiamento per afferrare il partner.\nCode da scorpione.\nMolte specie avevano una larga coda prensile, a volte terminante in uno strano uncino che la faceva assomigliare a una coda di scorpione, probabilmente usato per arrampicarsi. Queste code, alte e piatte come quelle dei tritoni e dei coccodrilli, hanno indotto alcuni ricercatori a ipotizzare un habitat acquatico e non arboreo per questi animali. Le opinioni al riguardo sono controverse, e un buon esempio \u00e8 costituito da \"Hypuronector\", un animale interpretato come arboricolo da alcuni studiosi, e come acquatico da altri. La coda di questo genere, in effetti, era estremamente profonda e piatta, non prensile, molto simile a una \"pinna\".\nFossili italiani.\nMolti tra i reperti pi\u00f9 interessanti di questo gruppo, e anche tra i primi ad essere scoperti, sono stati rinvenuti in Italia: i generi ben conosciuti \"Megalancosaurus\", \"Drepanosaurus\" e \"Vallesaurus\" provengono da Lombardia e Veneto.\nTassonomia.\nStoria tassonomica.\n\u00c8 stato difficile ricostruire la filogenia dei vari gruppi di avicefali; alcuni di questi enigmatici rettili, i drepanosauridi e \"Longisquama\", sono stati assegnati in un primo momento ai prolacertiformi (Renesto, 1994). Senter (2004) ha comunque classificato queste forme come stretti parenti dei celurosauravidi: \u00e8 nato cos\u00ec il termine Avicephala, come sister taxon dei Neodiapsida (il gruppo che include tutti i moderni rettili diapsidi e i loro parenti estinti).\nTra gli avicefali, Senter ha creato il gruppo dei simiosauri (Simiosauria, \"lucertole scimmia\"), per quelle forme arboricole molto specializzate. \"Hypuronector\" e \"Vallesaurus\" vengono considerati primitivi parenti di questo clade.\nClassificazione.\nClasse Reptilia\nFilogenia.\nCladogramma modificato da Senter, 2004 .\n Avicephala\n |?- \"Longisquama\"\n |--Coelurosauravidae\n | |--\"Rautiania\"\n | `--\"Coelurosauravus\"\n `--Simiosauria\n |--\"Vallesaurus\"\n `--+--\"Hypuronector\"\n `--Drepanosauridae\n |?-Unnamed sp. (GR 1113) (Harris &amp; Downs, 2002)\n |--\"Drepanosaurus\"\n `--+--\"Dolabrosaurus\"\n `--\"Megalancosaurus\""}
{"id": "1125865", "revid": "1522738", "url": "https://it.wikipedia.org/wiki?curid=1125865", "title": "Kevin Kinkirk", "text": ""}
{"id": "1125866", "revid": "287204", "url": "https://it.wikipedia.org/wiki?curid=1125866", "title": "723 (disambigua)", "text": ""}
{"id": "1125867", "revid": "287204", "url": "https://it.wikipedia.org/wiki?curid=1125867", "title": "724 (disambigua)", "text": ""}
{"id": "1125868", "revid": "22356", "url": "https://it.wikipedia.org/wiki?curid=1125868", "title": "Avicefali", "text": ""}
{"id": "1125869", "revid": "287204", "url": "https://it.wikipedia.org/wiki?curid=1125869", "title": "725 (disambigua)", "text": ""}
{"id": "1125870", "revid": "287204", "url": "https://it.wikipedia.org/wiki?curid=1125870", "title": "Museo diocesano (Palermo)", "text": "Il Museo diocesano di Palermo (abbrev. MUDIPA) \u00e8 un ente museale ecclesiastico presente nel capoluogo siciliano. Ha sede presso alcuni ambienti del Palazzo Arcivescovile.\nStoria.\nVenne fondato nel 1927 dal cardinale Alessandro Lualdi, Arcivescovo di Palermo (1904-1927), seguendo l'orientamento di Papa Pio XI, che promosse l'istituzione di tali Musei d'arte legati al culto, in modo da raccogliere le opere d'arte provenienti dalle chiese in disuso, che rischiavano la dispersione o la distruzione. La direzione del Museo fu affidata a mons. Guido Anichini.\nIl nucleo iniziale della collezione era costituito soprattutto dalle numerose sculture che decoravano la Cattedrale di Palermo prima della radicale ristrutturazione del 1781 e che, fino ad allora, erano rimaste precariamente ammassate nei sotterranei della Cattedrale, del Palazzo Arcivescovile e all'interno di depositi vicini. Alla collezione si aggiunsero anche diverse opere d'arte e d'arredo sacro, proveniente dal Museo Nazionale di Palermo, oggi Galleria Regionale di Palazzo Abatellis, e asportate dalle chiese in demolizione a causa degli sventramenti subiti dal centro storico della citt\u00e0 gi\u00e0 dalla fine dell'Ottocento.\nDopo la seconda guerra mondiale, nel 1952, il Museo viene nuovamente inaugurato per volere del cardinale Ernesto Ruffini, Arcivescovo di Palermo (1945-1967), con un nuovo e fondamentale allestimento dovuto a mons. Filippo Pottino. Pottino era gi\u00e0 direttore dagli anni '30 del XX secolo, dunque ben prima della nuova apertura, diversamente da quanto riportato da alcuni testi. Il Monsignore, oltre a recuperare le opere del precedente allestimento, portate in diversi rifugi durante il periodo bellico, aggiunse alla collezione molti dipinti provenienti da chiese distrutte durante i bombardamenti.\nL'allestimento voluto da mons. Pottino, a causa delle difficolt\u00e0 poste dai locali del Palazzo Arcivescovile, seguiva solo approssimativamente un criterio cronologico e talora anche tematico. Inoltre varie ragioni di carattere economico impedirono in seguito al Museo di restare aperto al pubblico per un lungo periodo.\nTra il 1970 e il 1972, dopo lo scandalo suscitato dal furto della \"Nativit\u00e0\" del Caravaggio dall\"Oratorio di San Lorenzo\" (1969), vennero trasportate ai depositi del Museo numerose opere provenienti da chiese chiuse al culto. Nel 1972 vi fu una nuova inaugurazione per volere del cardinale Salvatore Pappalardo, Arcivescovo di Palermo (1970-1996), che ne affid\u00f2 la direzione a mons. Paolo Collura, ma non molti anni dopo il Museo fu di nuovo costretto alla chiusura per mancanza di personale e guasti alle strutture. Nonostante la chiusura al pubblico, si continuarono a raccogliere e restaurare opere e fu permessa la visita del Museo a studiosi e studenti.\nA met\u00e0 degli anni ottanta, su decisione del cardinale Pappalardo, cominciarono i lavori di restauro dei locali del Palazzo Arcivescovile, che interessarono tutti l'edificio. I lavori comportarono il disallestimento e la chiusura definitiva del museo, perch\u00e9 nel terzo livello dell'edificio (i sottotetti, dove fin dal 1927 si trovava una buona met\u00e0 del museo) si decise di allocare gli uffici della Curia precedentemente al piano terra. I lavori furono necessari anche per consolidare i solai e i tetti del vetusto palazzo. Gli interventi, curati dall'ufficio tecnico della Curia con l'alta sorveglianza della Soprintendenza ai BB.CC.AA. di Palermo, furono per\u00f2 molto traumatici per le fragili strutture del piano nobile, ragion per cui oggi i pavimenti delle sale del museo sono tutti con altezze diverse. Nel 1991 ebbero inizio anche degli scavi archeologici, i cui reperti possono essere osservati dai visitatori odierni del Museo. Nel 1998 e nel 1999 la prof. Maria Concetta Di Natale, con un ultimo importante contributo scientifico, organizz\u00f2 due mostre nel Salone Filangieri con opere d'arte provenienti dai depositi, in attesa della riapertura del museo.\nIl Museo ha riaperto al pubblico il 22 dicembre 2003, come mostra temporanea per volont\u00e0 del Cardinale Salvatore De Giorgi, Arcivescovo di Palermo, riaprendo con l'allestimento permanente il 1\u00ba giugno del 2004, presentando le opere esposte negli ambienti restaurati del pianterreno e del piano seminterrato.\nL'esposizione propone, in ordine cronologico, un panorama della produzione artistica della citt\u00e0 che comprende anche le opere d'arte decorativa e gli arredi sacri, presenti in maniera considerevole nel Museo. L'allestimento architettonico e i restauri degli ambienti sono stati curati dalla Soprintendenza ai BB.CC.AA. di Palermo, sulla base del progetto precedente dell'Ufficio Tecnico dell'Arcidiocesi, mentre ordinamento museologico e la selezione delle opere sono stati curati dalla prof. Maria Concetta Di Natale, con il contributo operativo di un gruppo di lavoro universitario, coordinato dal dott. Pierfrancesco Palazzotto, in servizio presso l'Ufficio Beni Culturali Ecclesiastici dell'Arcidiocesi dal 1998, che da quel momento in poi si occuper\u00e0 in maniera autonoma continuativamente e fattivamente di tutte le attivit\u00e0 organizzative, scientifiche e culturali del museo.\nDopo l'apertura il museo ha sviluppato un certo numero di iniziative, comprendenti l'implementazione delle opere esposte e, soprattutto, la revisione della comunicazione interna ed esterna, culturale ed informativa, nel corso del piano di investimenti finanziato dalla Regione Siciliana con i fondi del Por Sicilia 2000-2006 - misura 2.03, cofinanziati dal Museo stesso, che hanno avuto esito agli inizi del 2009. Il progetto, che comprendeva la nuova immagine istituzionale del museo, curato scientificamente da Pierfrancesco Palazzotto, previde la sostituzione degli inadeguati apparati di comunicazione culturale interna, e la realizzazione delle nuove didascalie e dei pi\u00f9 adeguati pannelli a doppia lingua (secondo le moderne norme museologiche), delle audioguide in quattro lingue, ed anche della segnaletica interna ed esterna, tutto sulla base di una grafica univoca.\nDal 2010 il piano nobile \u00e8 visibile, in seguito alla visita di Papa Benedetto XVI il 3 ottobre di quell'anno in quelle sale, con un'esposizione di opere puramente finalizzata ad arredare gli ambienti (dunque senza didascalie, non trattandosi di allestimento museografico), tranne che nella \"Sala Verde\", dedicata alla Patrona di Palermo, Santa Rosalia, sulla base del temporaneo progetto espositivo di Pierfrancesco Palazzotto.\nIl restauro degli ambienti sono proseguiti, a cura della Soprintendenza ai BB.CC.AA. di Palermo con la direzione dell'architetto Lina Bellanca, con le volte della \"Sala Gialla\" e \"Sala Azzurra\" (2013 - 2014), e nel 2014 con gli interventi nel seminterrato al fine di adeguare gli spazi al nuovo allestimento. Il nuovo ordinamento museale con la selezione della opere da esporre, progettato dal curatore scientifico del museo professore Pierfrancesco Palazzotto, vicedirettore del Museo dal 2004, \u00e8 ancora in corso di completamento. Nel 2019 sono state definite, tra le altre, la \"Sala del Barocco\" al seminterrato, la \"Sala Martinez Rubio\", l\"Alcova del Cardinale Gravina\", la \"Sala Verde\" dedicata a Santa Rosalia e la \"Sala delle Croci\" (ex \"Sala della Trifora\"). I criteri per il nuovo nuovo ordinamento sono stati resi noti nella rivista Arte Cristiana (909, 2018).\nIl quinto allestimento del museo, diretto da mons. Filippo Sarullo, complessivo sui tre livelli del Palazzo Arcivescovile, seminterrato, pianterreno e piano nobile (Le Stanze dei Vescovi) per un totale di 27 sale espositive, \u00e8 stato inaugurato il 10 luglio 2021. \nLa selezione delle opere e l\u2019ordinamento scientifico si devono al prof. Pierfrancesco Palazzotto.\nSale.\nSala I.\nAccoglienza. Opere di et\u00e0 Normanna e Sveva.\nSala II.\nSala dei fondi oro. Opere dal XIV al XV secolo, alcune delle quali d'importazione pisana del Trecento.\nSala III.\nSala della trifora oggi Sala delle Croci.\nSala IV.\nGli Scavi di Palazzo Arcivescovile.\nSala V.\nGli Scavi di Palazzo Arcivescovile: dall'et\u00e0 arcaica al periodo bizantino.\nSala VI.\nGli Scavi di Palazzo Arcivescovile: et\u00e0 medioevale.\nSala VII.\nSala della scultura del Quattrocento. Opere di Domenico Gagini, Pietro de Bonitate e Francesco Laurana.\nSala VIII.\nSala della scultura del Cinquecento e della Tribuna di Antonello Gagini. Esposizione di numerosi frammenti scultorei della tribuna marmorea della Cattedrale di Antonello Gagini e aiuti, smembrata nella ristrutturazione della chiesa ad opera di Ferdinando Fuga. Presente anche una ricostruzione in gesso realizzata dal Prof. Salvatore Rizzuti e dai suoi allievi dell'Accademia di Belle Arti di Palermo.\nSala IX.\nSala della scultura e arti decorative del Seicento e Settecento. Espone numerosi frammenti di marmi mischi seicenteschi, provenienti dalla Cattedrale e da altre chiese barocche della citt\u00e0, opera delle abili maestranze locali, e maioliche di produzione locale.\nSala X.\nSala Mario Di Laurito delle vedute della citt\u00e0. Sono presenti alcune pitture del pittore napoletano, in particolare la veduta di Palermo durante la peste del 1530 compresa la vista della cattedrale.\nSala XI.\nDal Manierismo al Caravaggismo.\nSala XII.\nSala Novelli.\nContiene opere di Pietro Novelli.\nSala XIII.\nSala del Settecento.\nAltro.\nOpere restaurate con esposizione provvisoria:"}
{"id": "1125871", "revid": "88740", "url": "https://it.wikipedia.org/wiki?curid=1125871", "title": "Trocundo", "text": "Era fratello di Illo, un altro generale bizantino; entrambi erano originari dell'Isauria.\nTradimento di Basilisco.\nL'imperatore di origine isaurica Zenone era stato deposto da Basilisco (475), fratello dell'imperatrice Verina, vedova di Leone I. Zenone, scacciato da Costantinopoli, si rifugi\u00f2 nelle montagne isauriche, ma Basilisco gli mand\u00f2 contro Illo e Trocundo, i quali sconfissero l'ex-imperatore nel luglio 476 e lo bloccarono su di una collina chiamata \"Costantinopoli\" dalle popolazioni locali.\nDurante il blocco, Trocundo e Illo vennero istigati dal Senato di Costantinopoli a tradire Basilisco, in quanto quest'ultimo si era alienato il sostegno dell'aristocrazia e della chiesa della capitale; gli stessi Illo e Trocundo avevano di che lamentarsi del nuovo imperatore, che pure avevano sostenuto al momento del colpo di Stato, in quanto Basilisco aveva permesso alla popolazione della capitale di massacrare tutti gli isaurici che non avevano lasciato la citt\u00e0 con Zenone. Inoltre Illo e Trocundo avevano catturato il fratello di Zenone, Longino, e tenendolo come ostaggio avevano ragione di credersi in possesso di uno strumento di controllo dell'ex-imperatore, nel caso questi fosse ritornato al potere.\nI due generali isaurici avevano dunque tutte le ragioni per accettare le promesse e i doni dell'ex-imperatore loro conterraneo: decisero quindi di tradire Basilisco e, mentre Illo marci\u00f2 assieme alle forze di Zenone su Costantinopoli, dove Basilisco fu deposto e ucciso (476), Trocundo si rec\u00f2 a prendere possesso dell'importante citt\u00e0 di Antiochia.\nRivolta contro Zenone.\nIllo e Trocundo furono tra i pi\u00f9 convinti sostenitori di Zenone: nel 479 circa, Trocundo sconfisse e cattur\u00f2 Marciano, figlio dell'Imperatore romano d'Occidente Antemio e gi\u00e0 rivoltatosi una prima volta contro Zenone, nei pressi di Ancyra. I due fratelli ricevettero molti onori dall'imperatore: Trocondo fu console nel 482, il fratello fu console e \"patricius\".\nMa, a causa dell'ostilit\u00e0 di Verina, i rapporti tra l'imperatore e i due generali degenerarono, e Illo e Trocundo lasciarono Costantinopoli per l'Asia Minore: qui, nel 483 o 484, si ribellarono contro Zenone, elevando al trono l'usurpatore Leonzio, un siriano e un ufficiale di ottima reputazione.\nI ribelli vennero sconfitti dall'esercito di Zenone, composto da Romani e Ostrogoti e guidato da Giovanni Scita e Teodorico l'Amalo (all'epoca console), vicino Antiochia. Leonzio, Illo e Trocundo furono costretti a rinchiudersi nella fortezza di Papurio, assediati dall'esercito di Zenone: Trocundo tent\u00f2 di sfuggire al blocco, con lo scopo di raccogliere un esercito da contrapporre a Zenone, ma fu catturato e ucciso. Leonzio e Illo, ignorando il fato del generale, lo attesero resistendo a Papurius quasi quattro anni, ma poi vennero traditi dal cognato di Trocundo, che era stato inviato da Costantinopoli a quello scopo, catturari e decapitati (488)."}
{"id": "1125872", "revid": "94744273", "url": "https://it.wikipedia.org/wiki?curid=1125872", "title": "Autumn Rhythm", "text": "Autumn Rhythm (Number 30) \u00e8 un dipinto (266.7x525.8 cm) realizzato nel 1950 circa dal pittore Jackson Pollock.\n\u00c8 conservato nel Metropolitan Museum of Art di New York."}
{"id": "1125874", "revid": "767487", "url": "https://it.wikipedia.org/wiki?curid=1125874", "title": "Il villaggio russo dalla luna", "text": "Il villaggio russo dalla luna \u00e8 un dipinto a olio su tela (126x104 cm) realizzato nel 1911 dal pittore Marc Chagall.\nDescrizione.\nIn questo quadro \u00e8 rappresentato, appunto, il villaggio russo luogo dei suoi ricordi d'infanzia.\nChagall, nato Moishe Segal (Mark Zacharovi\u010d \u0160agal all'anagrafe russa), attraverso questo quadro vuole trasmettere l'atmosfera del suo villaggio, rielaborando i suoi ricordi con fantasia. L'artista traspone in fantasiose visioni le sue memorie e le sue nostalgie.\nIl ricordo del villaggio si pu\u00f2 notare in molti dettagli: frammenti di negozi e abitazioni, e personaggi tipici. Una casa \u00e8 rappresentata frontalmente, ma nel centro del quadro domina l'immagine di una bottega vista dall'alto; sul tetto della bottega c'\u00e8 un uomo che insegue una capra."}
{"id": "1125875", "revid": "123541677", "url": "https://it.wikipedia.org/wiki?curid=1125875", "title": "La pared", "text": "La pared \u00e8 una canzone del 2006 della cantautrice colombiana Shakira, da lei scritto e prodotto. \u00c8 stata estratta come quarto singolo dal suo sesto album in studio, Fijaci\u00f3n oral vol. 1 (2005).\nInformazione sulla canzone.\n\"La pared\" \u00e8 principalmente conosciuta nella versione acustica, in cui il solo strumento utilizzato \u00e8 il piano. Questa versione \u00e8 inclusa come bonus track nell'album Fijaci\u00f3n oral vol. 1, oltre ad essere stata eseguita dal vivo ai Latin Grammy Awards del 2006 e nell'Oral Fixation Tour. Il video musicale \u00e8 composto da una esibizione live della canzone eseguita dalla cantante in tour, nella tappa a Citt\u00e0 del Messico al Palacio de los Deportes; \u00e8 stato co-diretto da Shakira e dall'artista visivo catalano Jaume de Laiguana."}
{"id": "1125876", "revid": "22356", "url": "https://it.wikipedia.org/wiki?curid=1125876", "title": "Celurosauravidi", "text": ""}
{"id": "1125878", "revid": "22356", "url": "https://it.wikipedia.org/wiki?curid=1125878", "title": "Coelurosauravidae", "text": ""}
{"id": "1125879", "revid": "22356", "url": "https://it.wikipedia.org/wiki?curid=1125879", "title": "Simiosauria", "text": ""}
{"id": "1125880", "revid": "103969721", "url": "https://it.wikipedia.org/wiki?curid=1125880", "title": "Ritratto di Bartolomeo Panciatichi", "text": "Ritratto di Bartolomeo Panciatichi \u00e8 un dipinto a olio su tavola (104x85 cm) realizzato nel 1540 circa dal pittore italiano Bronzino. \u00c8 conservato nella Galleria degli Uffizi di Firenze.\nDescrizione e stile.\nL'uomo ritratto \u00e8 Bartolomeo Panciatichi uno scrittore e diplomatico fiorentino."}
{"id": "1125882", "revid": "1073227", "url": "https://it.wikipedia.org/wiki?curid=1125882", "title": "L'incredibile Hulk (film)", "text": "L'incredibile Hulk (\"The Incredible Hulk\") \u00e8 un film del 2008 diretto da Louis Leterrier.\nBasato sull'omonimo personaggio dei fumetti della Marvel Comics, \u00e8 un \"reboot\" del precedente \"Hulk\" del 2003 di Ang Lee e secondo film del Marvel Cinematic Universe.\nIl protagonista \u00e8 interpretato da Edward Norton, il quale contribu\u00ec anche alla stesura della sceneggiatura insieme a Zak Penn; il supereroe \u00e8 incentrato principalmente sulla versione Ultimate dove Banner si sottopone all'esperimento di proposito, e non viene investito dai raggi gamma nel tentativo di salvare Rick Jones come nell'universo Marvel tradizionale. Il personaggio mantiene comunque i tratti del \"gigante buono\" della versione classica che vuole solo essere lasciato in pace dagli uomini, e non il bestiale assassino dell'altro universo.\nNel cast figurano, nei ruoli principali, Liv Tyler, William Hurt e Tim Roth (che interpreta Emil Blonsky / Abominio, storico antagonista del fumetto originale). Norton avrebbe dovuto interpretare Bruce Banner anche in \"The Avengers\" (2012) e in vari \"sequel\", ma dopo alcune trattative fu sostituito da Mark Ruffalo.\nTrama.\nLo scienziato Bruce Banner, assieme alla fidanzata Elizabeth \"Betty\" Ross, studia per conto del governo americano l'utilizzo di un siero per creare un supersoldato. Tratto in inganno, crede per\u00f2 di condurre analisi sulla resistenza ai raggi gamma, e allo scopo di ottenere risultati pi\u00f9 rapidi, prova la versione sperimentale su s\u00e9 stesso, trasformandosi in un gigante verde. Senza rendersene conto ferisce l'amata e suo padre, il generale delle forze armate statunitensi Thaddeus \"Thunderbolt\" Ross, per poi fuggire.\nBanner \u00e8 inseguito da Ross e i suoi militari, che vorrebbero trasformare il suo DNA in una potentissima arma, ma riesce a sparire per cinque anni, trovando rifugio in una delle pi\u00f9 note \"favelas\" di Porto Verde in Brasile. Qui vive nell'ombra, tentando nel frattempo di contenere ogni minimo impulso di rabbia o di emozione che potrebbero farlo trasformare. Sotto lo pseudonimo di \"Mr. Green\" si mette in contatto via Internet con lo scienziato \"Mr. Blue\", a cui invia un campione del proprio sangue per trovare una cura. Il generale, scoperto dove si nasconde, invia in missione un gruppo di uomini scelti guidati da un soldato d'\u00e9lite, Emil Blonsky, per catturarlo. Ma Bruce, trasformatosi nel gigante, sconfigge facilmente i soldati, per poi trovare riparo in Messico. Quindi si rimette in viaggio verso gli Stati Uniti, tornando alla Culver University per poter recuperare alcuni file importanti da inviare a \"Mr. Blue\", necessari per la sua cura. Si reca cos\u00ec da un suo vecchio amico, Stanley, per avere un posto dove stare al sicuro; qui incontra l'ex fidanzata Betty, che lo invita a casa sua.\nRoss convince Blonsky a farsi iniettare il siero del supersoldato. In seguito, il generale e i suoi uomini irrompono alla Culver University per catturare Banner, che quindi muta nel suo gigantesco \"alter-ego\", da quel momento conosciuto come Hulk. Potenziato enormemente dal siero iniettatogli, Blonsky si dimostra decisamente superiore a tutti gli altri soldati e ingaggia uno scontro diretto con il mostro, tenendogli testa soltanto per poco tempo, venendo sconfitto con un semplice calcio e riportando ferite quasi letali. Poi Hulk abbatte un elicottero militare, salvando Betty dall'esplosione del velivolo stesso e dileguandosi insieme a lei. Tornato in s\u00e9, Banner si reca a New York per incontrare \"Mr. Blue\", ovvero Samuel Sterns, uno scienziato che, oltre a tentare di curarlo, ha replicato in grandi quantit\u00e0 il campione di sangue che Bruce gli aveva inviato, credendo di poterlo utilizzare per curare malattie e altri scopi benefici per l'umanit\u00e0. Intanto Blonsky, nonostante le gravissime ferite, si riprende molto velocemente, e una volta guarito gli viene ancora iniettato il siero per incrementare la sua forza, provocando alcune mutazioni al suo scheletro.\nNel frattempo Betty e Sterns tentano un esperimento che dovrebbe curare Bruce, pur non sapendo se sar\u00e0 definitivo oppure solo momentaneo: l'esperimento sembra riuscire. Intanto il generale Ross li rintraccia, inviando Blonsky a recuperarli: quest'ultimo, invidioso del potere del gigante verde, costringe Sterns a iniettargli il sangue di Banner: si scatena cos\u00ec una tremenda reazione con il siero del supersoldato che trasforma l'uomo in Abominio, una mostruosa creatura che inizia a seminare distruzione in citt\u00e0. Mentre Bruce, Betty e Ross stanno volando via in elicottero, vengono a sapere del caos generato da Abominio. Bruce, convinto che solo Hulk possa fermarlo, decide di lanciarsi dal velivolo, sperando che l'aumento delle frequenze cardiache risvegli il mostro, che infatti riappare e avvia un violentissimo scontro con Abominio. Nonostante sembri inizialmente inferiore al nemico, alla fine riesce a sconfiggerlo strangolandolo con un'enorme catena d'acciaio, ma un attimo prima di ucciderlo viene fermato da Betty, l'unica capace di quietare la sua furia, decidendo di lasciare il nemico inerme nelle mani di Ross. Il suo tentativo di liberarsi di Hulk \u00e8 fallito, perci\u00f2 non vede altra scelta che far perdere le sue tracce definitivamente.\nDiverse settimane dopo, nascosto a Bella Coola, nella Columbia Britannica in Canada, Bruce sta praticando la meditazione: a un certo punto apre gli occhi e le pupille sono divenute verdi nonostante la forma umana, facendo presagire che sia divenuto capace di controllare la trasformazione a suo piacimento. Il generale Ross, seduto a bere in un bar, viene avvicinato da Tony Stark, il quale lo mette al corrente che lui e altre persone stanno organizzando una squadra.\nPersonaggi.\nInoltre Christina Cabot interpreta il maggiore Kathleen \"Kat\" Sparr, subalterna del generale Ross, mentre Peter Mensah interpreta il generale Joe Greller, collaboratore di Ross.\nProduzione.\nSviluppo.\nDopo l'uscita di \"Hulk\" diretto da Ang Lee nel 2003, lo sceneggiatore James Schamus aveva pianificato un \"sequel\" con Hulk Grigio, prendendo in considerazione come cattivi Il Capo e Abominio. La Marvel fece pressione per avere quest'ultimo, sia in quanto nemico pi\u00f9 famoso, sia perch\u00e9 avrebbe potuto rappresentare una minaccia vera per il protagonista, a differenza del generale Ross. Il 18 gennaio 2006 Avi Arad per\u00f2 conferm\u00f2 che i Marvel Studios avrebbero stanziato i fondi per produrre \"L'incredibile Hulk\", mentre la Universal lo avrebbe distribuito, dal momento che non era riuscita a rispettare la scadenza per girare il seguito. Lo studio ritenne che, per continuare la saga, sarebbe stato meglio deviare dallo stile di Lee, specificando che il suo film poteva essere considerato come un fumetto a s\u00e9 stante in un universo parallelo, e che la loro prossima pellicola avrebbe dovuto, nelle parole di Kevin Feige, \"iniziare la vera saga Marvel del Golia verde\u201d. Anche la produttrice Gale Anne Hurd era dell'opinione che esso avrebbe dovuto rispettare quello che \"tutti si aspettano di vedere avendo letto i fumetti e guardato la serie TV\".\nRegia e sceneggiatura.\nLouis Leterrier, che aveva amato da piccolo l'omonima serie televisiva del periodo 1977-1982 e il primo film, aveva manifestato interesse nel dirigere l'adattamento cinematografico di Iron Man, ma venne scartato in favore di Jon Favreau. Era titubante perch\u00e9 non sicuro di riuscire a replicare lo stile di Lee, ma la Marvel chiar\u00ec che quello non era il loro intento. La principale ispirazione del regista fu \"Hulk: Grigio\" (una riproposizione della prima apparizione del personaggio) di Jeph Loeb e Tim Sale. Riprodusse nel prodotto finale tutte le strisce, che aveva appeso durante la pre-produzione, dei tanti fumetti letti e afferm\u00f2 che voleva descrivere la lotta di Bruce Banner contro il mostro dentro di lui, mentre Feige aggiunse che il lungometraggio avrebbe esplorato anche \"altri aspetti come l'avverarsi dei desideri, la sconfitta delle ingiustizie o delle prepotenze e l'affidarsi ad una forza che uno non sa di avere dentro di s\u00e9\". Per cui a detta di Arad sarebbe stato \"molto pi\u00f9 di una storia d'amore fra Bruce Banner e Betty Ross\". Nel novembre del 2006 fu fissata la data di uscita del film al 13 giugno 2008. Il regista ammise che l'unica similarit\u00e0 tra le due pellicole fosse la fuga di Bruce in Sud America, e che questa nuova opera sarebbe stato un \"reboot\", al cui interno non ci sarebbe stata una storia delle origini eccessivamente lunga, tranquillizzando cos\u00ec gli spettatori che nel lavoro di Ang Lee si erano spazientiti aspettando che il protagonista facesse la sua apparizione. Feige comment\u00f2: \"Non volevamo narrare la storia delle origini di nuovo, perch\u00e9 pensavamo che gli spettatori la conoscessero gi\u00e0, ecco perch\u00e9 non l'abbiamo raccontata\u2026 Un motivo per cui abbiamo fatto \"L'incredibile Hulk\" \u00e8 stato per introdurre il gigante di giada nel canone [dell'universo cinematografico Marvel]\". Dopo qualche discussione si decise di ambientare la prima scena in Thailandia.\nZak Penn, che aveva gi\u00e0 scritto un soggetto del primo film nel 1996, venne assunto per scrivere la sceneggiatura. Spieg\u00f2 che, nonostante la nuova pellicola fosse una ripartenza, avrebbe presentato comunque continuit\u00e0 con la precedente e afferm\u00f2 di aver inserito in questo adattamento delle scene riprese dalla sua idee scartate per il lungometraggio di Lee, come la trasformazione di Banner mentre precipita dall'elicottero e quando il protagonista si rende conto di non poter avere rapporti sessuali con Betty. Penn cominci\u00f2 a scrivere all'inizio del 2007, dopo che la casa cinematografica rifiut\u00f2 la trama di un altro sceneggiatore e, prima di partire per promuovere il suo lungometraggio da regista \"The Grand\", stil\u00f2 ben tre bozze. Nell'aprile dello stesso anno, Norton inizi\u00f2 le trattative per interpretare Banner, stringendo un accordo che lo vedeva sia attore che sceneggiatore, con una versione che era contrattualmente obbligato a presentare entro un mese. Egli spieg\u00f2 la sua decisione di ignorare l\"'origin story\" di Lee: \"Non mi piace neanche il termine \"origin story\" e non penso che, nella letteratura e nelle opere cinematografiche importanti, le origini della storia vengano spiegate necessariamente all'inizio\". Aggiunse che: \"Gli spettatori conoscono questa storia, [quindi] siate intelligenti e fatevene una ragione\". Voleva \"delle rivelazioni anche nel terzo atto in merito a cosa avesse originato tutto questo\". Per avvicinare il pubblico alla pellicola si decise di prendere ispirazione pi\u00f9 dalla serie Ultimate Hulk che tratta la stessa storia del fumetto classico ma in maniera diversa e ambientata ai giorni nostri. L'attore elimin\u00f2 volontariamente il personaggio di Rick Jones e cerc\u00f2 di accentuare la presenza dello S.H.I.E.L.D., presente anche in altri film Marvel. In pi\u00f9 aggiunse la scena in cui Banner cerca di estrarre la cura da un fiore e gli scambi di e-mail con Samuel Sterns, che sono una citazione della vicenda di Bruce Jones. Tuttavia, sebbene riscriveva le scene ogni giorno, a prodotto finito la Writers Guild of America decise di accreditare la sceneggiatura esclusivamente a Penn, che condivise pienamente questa decisione tanto da affermare nel 2008: \"Non ero contento che [Norton] venisse al Comic-Con dicendo che aveva steso lui la sceneggiatura\".\nPoco dopo l'uscita de \"L'incredibile Hulk\", Gale Anne Hurd comment\u00f2 a proposito del legame poco chiaro con \"Hulk\" di Ang Lee: \"Non siamo riusciti a capire come definirlo\u2026 \u00e8 sia una specie di \"reboot\" sia una specie di \"sequel\". Per l'occasione coni\u00f2 il termine \"requel\"\", che reputava la descrizione \"perfetta\".\nCast.\nDavid Duchovny fu inizialmente tenuto in considerazione per il ruolo di Bruce Banner, anche se il regista, originariamente, avrebbe preferito Mark Ruffalo, che poi avrebbe interpretato lo scienziato in tutte le pellicole del Marvel Cinematic Universe. La scelta definitiva di Norton fu motivata da varie considerazioni: Gale Anne Hurd aveva apprezzato il modo in cui aveva rappresentato personalit\u00e0 sdoppiate in \"Schegge di paura\" (1986) e \"Fight Club\" (1999), mentre a Kevin Feige, egli ricordava Bill Bixby, che imperson\u00f2 il protagonista nella serie televisiva insieme a Lou Ferrigno nel ruolo di Hulk, il quale a sua volta sottoline\u00f2 che l'attore \"ha un aspetto fisico [e una] personalit\u00e0 simili a quelle di Bixby\". Norton in pi\u00f9 era un fan del personaggio ed estimatore delle prime uscite dei fumetti, della serie e delle opere di Bruce Jones. Aveva gi\u00e0 espresso interesse a ricoprire il ruolo per Ang Lee, ma rifiut\u00f2 la parte, sostenendo: \"Mi sentii a disagio e mi misi sulla difensiva di fronte a una versione che secondo me, alla fine, sarebbe risultata brutta, in quanto il film \"si allontanava molto dalla storia a cui tanti erano abituati, [\u2026] che era la storia di un fuggitivo\". Quando incontr\u00f2 Leterrier e la Marvel, apprezz\u00f2, invece, la loro idea e pens\u00f2 che si fossero rivolti a lui per curare il progetto. Quindi l'attore riscrisse la sceneggiatura, lavoro quest'ultimo che a detta del regista conferiva alla storia di Bruce una notevole gravitas. Leterrier inoltre aggiunse: \"\u00c8 pur vero che non sono il regista che si rivolge di pi\u00f9 agli adulti, ma solo perch\u00e9 stiamo facendo un film sui supereroi non significa che deve piacere solo ai tredicenni. Io ed Edward vediamo i supereroi come le nuove divinit\u00e0 greche\".\nDurante il Comic-Con di New York, il regista offr\u00ec apertamente a Lou Ferrigno la possibilit\u00e0 di prestare la voce a Hulk. Questi disse di s\u00ec e fu la seconda volta che doppi\u00f2 il mostro, dopo la serie animata del 1996. Inizialmente, l'unica battuta, che sarebbe stata anche la sua prima parola, doveva essere \"Betty\" alla fine del film; tuttavia il cineasta si rese conto che i fan volevano che parlasse normalmente e decise cos\u00ec di inserire \"lasciami in pace\" e \"Hulk spacca!\". Quest'ultima espressione venne applaudita durante una proiezione alla quale Ferrigno stesso era presente.\nLiv Tyler fu contattata per il ruolo mentre era alla guida per tornare a casa e accett\u00f2 la parte dopo un giorno senza aver letto la sceneggiatura, in quanto attratta dalla storia d'amore e anche perch\u00e9 era fan della serie TV per via \"dell'umanit\u00e0 e delle traversie [di Banner]\". Lei e Norton trascorsero ore a discutere sulla vita di Bruce e Betty prima della mutazione. Inoltre afferm\u00f2 che filmare la parte \"fu molto impegnativo fisicamente, ma anche molto divertente\", e paragon\u00f2 la sua interpretazione basata sullo shock per l'inaspettato ritorno di Banner nella sua vita a \"un cervo che fissa i fari di un'auto\".\nTim Roth prese parte alla produzione per far contenti i suoi figli, fan del gigante verde. Da adolescente anche lui era stato uno spettatore della serie TV e trov\u00f2 le idee di Leterrier \"molto interessanti e anche molto cupe\". Inizi\u00f2 a provare il personaggio guardando il film del 2003, ma si ferm\u00f2 per non essere coinvolto nelle controversie sulla sua qualit\u00e0 e confrontarsi con esso. Fu lui a suggerire che Blonsky sarebbe stato meglio come soldato, che come un agente del KGB. Leterrier ammirava il suo lavoro e afferm\u00f2: \"\u00c8 fantastico vedere un ragazzo cockney diventare supereroe!\", mentre la Marvel e Norton, inizialmente, erano riluttanti circa il suo ingaggio. Infatti, prima di lui, era in lista per ricoprire Ray Stevenson, che per\u00f2 venne nello stesso anno assoldato per \"Punisher - Zona di guerra\". Roth si prepar\u00f2 alla parte imparando a sparare e a fare irruzione nei locali con due esperti stuntman; trov\u00f2 inoltre difficoltoso girare le scene degli inseguimenti, perch\u00e9, per mostrare l'invecchiamento dell'antagonista, non pot\u00e9 allenarsi, cos\u00ec come risult\u00f2 particolarmente faticoso correre trascinato da un'imbracatura, al fine di mostrare la capacit\u00e0 di Blonsky di andare a 50\u201360\u00a0km all'ora, dopo aver fatto le iniezioni. Cyril Raffaelli fu la sua controfigura. L'attore apprezz\u00f2 la \"motion capture\", che gli ricordava il teatro d'avanguardia e assunse il suo allenatore di \"Planet of the Apes - Il pianeta delle scimmie\" (2001) per farsi aiutare a rappresentare i movimenti del mostro.\nLeterrier contatt\u00f2 infine William Hurt in quanto \"Ross, in questo film, \u00e8 pi\u00f9 fisico, pi\u00f9 esplosivo e nessun attore \u00e8 in grado di passare da 0 a 100 meglio di William\". Paragon\u00f2, inoltre, questo personaggio al capitano Achab. Hulk era il supereroe preferito dell'interprete, cos\u00ec come suo figlio, e trov\u00f2 la produzione molto diversa dalla \"ansia pura\" del tipico film da casa cinematografica, essendo molto pi\u00f9 vicina a una pellicola indipendente. Descrisse Ross come \"umiliato dalla coscienza di Hulk: in pratica vede e riconosce che, quest'ultima \u00e8 molto pi\u00f9 sviluppata della propria, nonostante sia un soldato e un patriota. Lui ha sacrificato [molto] per il proprio paese, a volte anche la sua umanit\u00e0 \u2013 che di tanto in tanto recupera\". Nel giugno del 2015, riflettendo su come la sua prova attoriale in \"\" fosse diversa da questa, disse: \"Quello che ho creato [per \"L'Incredibile Hulk\"] \u00e8 stato un Ross preso direttamente dai fumetti, in cui il suo ego e i suoi problemi erano tanto grandi quanto mostruosi. Ho volutamente dato vita a un generale Ross creando una somiglianza con i mostri, rendendolo un mostro umano. Ho lavorato molto duramente sul trucco, sui comportamenti esagerati e su una psicosi controllata\". Sam Elliott aveva manifestato interesse nel voler riprendere il ruolo dal primo film di Hulk.\nRiprese.\nLa lavorazione inizi\u00f2 il 9 luglio 2007: le riprese si svolsero prevalentemente a Toronto, il cui sindaco David Miller, ammiratore di Hulk, mise a completa disposizione la citt\u00e0, anche se ci\u00f2 cre\u00f2 alcuni disagi per gli abitanti, in special modo quando venne chiusa la Yonge Street per quattro notti a settembre, per girare l'importante combattimento con Blonsky. Nonostante dovessero mettere a soqquadro le strade con esplosivi e ribaltare macchine in fiamme, la \"troupe\" riusciva a risistemare il tutto dopo venti minuti, cos\u00ec da continuare le riprese normalmente tutti i giorni a seguire, limitando il disordine. La prima sequenza d'azione fu la battaglia all'universit\u00e0 di Culver, realizzata all'universit\u00e0 di Toronto e al parco di Morningside. Gli addetti installarono una vetrata panoramica in cima a un sovrappasso del dipartimento per riprendere la scena nella quale i soldati intrappolano Banner. Furono girate anche delle sparatorie nel distretto finanziario. Un complesso industriale di Hamilton in Ontario, che era stata predisposta alla demolizione, fu invece sfruttato per gli interni della fabbrica brasiliana, mentre i suoi piani interrati per la base militare. Sempre nella cittadina, in un backlot, venne girata un'altra parte del combattimento contro il soldato malvagio. Le forze armate canadesi concessero alla produzione la loro base aerea di Trenton e alcuni C-130. Un'altra ambientazione fu il ghiacciaio di Bella Coola, nella Columbia Britannica. Successivamente, le riprese si svolsero per una settimana nella citt\u00e0 di New York e per altre due a Rio de Janeiro. In Brasile, la \"troupe\" gir\u00f2 a Rocinha, Lapa, nella foresta di Tijuca e a Santa Teresa. Il tutto si concluse a novembre, dopo 88 giorni di lavorazioni.\n\"L'incredibile Hulk\" ader\u00ec all'iniziativa \"Green-Screen\" di Toronto il cui scopo \u00e8 quello di limitare le emissioni di anidride carbonica e dei rifiuti prodotti durante le produzioni cinematografiche. La produttrice Gale Anne Hurd afferm\u00f2 che il supereroe, essendo di colore verde, rappresentava una diretta analogia ambientale e che lo stesso Norton era un'ambientalista. Furono utilizzate cos\u00ec macchine ibride, con combustibile verde e gasolio a basso contenuto di zolfo, come fonte di energia e il reparto di decorazione scenografica sfrutt\u00f2, come ornamento per i set, una variet\u00e0 di \"pino a foglia corta\" fornita localmente e cresciuta in modo sostenibile, al posto del \"lauan\", e vernici a zero o basso contenuto di composti organici volatili. Il legno fu, spesso, riciclato o donato alle associazioni ambientalistiche e i bidoni delle vernici furono smaltiti dal sistema di gestione dei rifiuti. In aggiunta, furono utilizzate borse di tela, contenitori di cibo biodegradabili, piatti e posate non di plastica, tazze in acciaio inossidabile per ogni membro della produzione, carta riciclata, sapone biodegradabile e imprese per lo smaltimento dei rifiuti, mentre il reparto degli effetti sonori utilizz\u00f2 batterie ricaricabili. Si tratta del primo film ad alto budget a ricevere il \"Green Seal\" della Environmental Media Association, come mostrato nei titoli di coda.\nEffetti speciali.\nLeterrier segu\u00ec un procedimento altamente innovativo basato sull'utilizzo di una vasta rete di computer e di \"motion capture\", metodo gi\u00e0 adottato ne \"Il Signore degli Anelli\" e \"King Kong\" per realizzare rispettivamente Gollum e il gorilla gigante King Kong. Norton e Roth fecero 2500 riprese dei vari movimenti eseguiti dai mostri (come il \"rombo di tuono\" di Hulk). Per registrare nei computer le pi\u00f9 sottili sfaccettature, le facce degli attori furono cosparse di vernici fosforescenti e successivamente riprese da 37 telecamere a raggi infrarossi. Cyril Raffaelli e altri addetti si occuparono della \"motion capture\" per le controfigure e le battaglie, dopo che gli attori principali fecero la sincronizzazione video. Il regista ingaggi\u00f2 la Rhythm and Hues Studios per gli effetti speciali in computer grafica, mentre la Industrial Light &amp; Magic cre\u00f2 quelli per l'Hulk di Ang Lee. La compagnia Image Engine trascorse pi\u00f9 di un anno a lavorare sulla scena in cui il sangue, irradiato dai raggi gamma di Banner, cade per tre piani di una fabbrica di bibite, finendo all'interno di una bottiglia. Complessivamente vennero create 700 riprese con effetti speciali. La \"motion capture\" fu d'aiuto per la creazione e la sincronizzazione dei movimenti, ma soprattutto l'animazione key frame della Rhythm and Hues rese possibile la necessaria \"eleganza [e] qualit\u00e0 da supereroe\". Molti animatori e lo stesso Leterrier portarono degli esempi video per il combattimento principale.\nLo stile dei fumetti dell'Hulk di Dale Keown fu d'ispirazione per la creazione del suo aspetto. Leterrier riteneva che il primo gigante verde apparso nel 2003 fosse \"troppo grasso [e che] le sue proporzioni non fossero ottimali\". Spieg\u00f2: \"Hulk \u00e8 oltre la perfezione, ha zero grammi di grasso, \u00e8 tutto scolpito ed \u00e8 una creatura tutta muscoli e forza, per cui \u00e8 come un carro armato\" Il supervisore agli effetti visivi Kurt Williams concep\u00ec il fisico del Golia verde come quello di un \"linebacker\" piuttosto che quello di un culturista. Fu decisa un'altezza di due metri e settanta per il supereroe, visto che non si voleva risultasse troppo inumano. Per renderlo pi\u00f9 espressivo, furono creati dei programmi al computer al fine di regolare il volume dei muscoli e la saturazione del colore della pelle. Williams fece riferimento al rossore come esempio di colore della pelle degli umani che viene influenzato dalle loro emozioni. Gli animatori ritennero che il sangue verde avrebbe reso la pelle pi\u00f9 scura, non pi\u00f9 chiara, e che il colorito, in funzione della luce, sarebbe risultato verde oliva o grigio ardesia. Il suo modello animato fu completato senza che la compagnia degli effetti speciali sapesse bene i movimenti che avrebbe dovuto fare, quindi fu predisposto per poter fare tutto ci\u00f2 che gli ideatori avrebbero voluto, anche nel caso in cui fosse stato utilizzato per il film \"The Avengers\". I capelli di media lunghezza del supereroe furono modellati in base ai disegni di Mike Deodato. Originariamente aveva i capelli a spazzola, ma il regista decise che capelli pi\u00f9 fluenti gli avrebbero conferito una maggiore personalit\u00e0. Cit\u00f2, inoltre, \"Un lupo mannaro americano a Londra\" come ispirazione per le trasformazioni di Banner, volendo illustrare quanto fosse doloroso per lui trasformarsi. Come tributo alla serie TV, anche nel film, al momento della trasformazione, le prime parti del corpo a cambiare, erano il colore degli occhi. Leterrier modific\u00f2 l'aspetto di Abominio rispetto ai fumetti, perch\u00e9 si aspettava che gli spettatori si sarebbero chiesti come mai assomigliasse a un pesce o a un rettile, piuttosto che a \"un super-umano\" come Hulk. La sua mostruosit\u00e0 fu ottenuta con molteplici iniezioni nella pelle, nei muscoli e nelle ossa, creando una creatura con una spina dorsale sporgente e con ossa appuntite che poteva usare come lame. La sua pelle verde chiaro riflette la luce, cos\u00ec da apparire color arancio se circondato da incendi, come durante la battaglia principale. Gli attori della \"motion capture\", incluso Roth, cercarono di fare in modo che il personaggio si muovesse in modo meno aggraziato rispetto al gigante di giada. Modellarono la sua postura e il modo in cui girava la testa prendendo spunto dagli squali. Fu scelta per l'antagonista un'altezza di tre metri e quaranta. Leterrier inizialmente pens\u00f2 di aggiungere le orecchie a punta come nei fumetti, ma si rese conto che Hulk avrebbe potuto strapparle a morsi (come nel caso di Mike Tyson nell'incontro contro Evander Holyfield), fatto questo che lo avrebbe fatto apparire stupido.\nLeterrier era intenzionato a utilizzare trucco prostetico e animatronica a complemento delle immagini generate al computer, che furono le sole ad essere utilizzate nel film precedente. Ai truccatori che avevano lavorato su \"X-Men - Conflitto finale\" fu dato l'incarico di rappresentare la trasformazione graduale di Blonsky, che Zack Penn afferm\u00f2 avrebbe dovuto mostrare questi \"come [un essere] non abituato ad avere queste caratteristiche. \u00c8 molto pi\u00f9 pesante e ci siamo detti fra noi che quando cammina per la strada, il suo peso la distrugge e lo fa inciampare. \u00c8 tutta questione di umanizzare questi supereroi, mostrando gli effetti che la fisica pu\u00f2 avere [su di essi]\". Tom Woodruff, vice responsabile di Amalgamated Dynamics (che ha creato tutti i costumi dei film di Alien, a partire da \"Alien\u00b3\") fu contattato per creare due busti di Hulk e delle mani prostetiche da utilizzare per il personaggio. Un modello animatronico completo non fu mai realizzato, perch\u00e9 si pens\u00f2 che sarebbe stato complicato per la produzione girare delle scene con un pupazzo e poi aggiungere la computer grafica. Un modello animatronico fu comunque utilizzato nella sequenza in cui la testa di Sterns si trasformava. Le scene con le devastazioni furono per lo pi\u00f9 realizzate dal vivo. Un modello di una macchina imbottigliatrice fu scagliato contro un muro nella sequenza in cui il Golia verde fugge dalla fabbrica. Nella seconda trasformazione all'universit\u00e0, i responsabili utilizzarono al posto di veri lacrimogeni, vapore e ghiaccio secco per stordire il gigante verde, e distrussero un vero Humvee facendogli cadere addosso un peso che avesse le sue stesse dimensioni. Lo schianto dell'elicottero venne attuato allestendo una serie di tubi che esplodevano in successione e aggiungendo un telaio computerizzato che si frantumava. Quando Banner si butta dall'elicottero per innescare la mutazione e combattere Abominio, Norton fu imbragato a una superficie sorretta da una barra che poteva ruotare di 90 gradi, mentre la telecamera era fissata sul soffitto per simulare la caduta. Leterrier comment\u00f2, scherzando, che far cadere Norton da quell'altezza non gli avrebbe permesso ovviamente di recitare.\nMontaggio.\nSettanta minuti di pellicola (che mostravano prevalentemente le origini del supereroe) non furono inclusi nella versione finale. La maggior parte di queste sequenze fu improvvisata e gli autori non erano del tutto certi di includerli, per cui presero in considerazione l'idea di farne uscire alcune solo su Internet. Il tecnico Kyle Cooper, creatore del logo Marvel (quello in cui si vedono le pagine che scorrono) e delle rievocazioni che illustrano la biografia di Iron Man nel suo lungometraggio, realizz\u00f2 un montaggio con molte di queste scene da inserire nei titoli iniziali. Leterrier infatti rifer\u00ec che una proiezione di prova, in cui i \"flashback\" erano stati inseriti lungo lo svolgimento del film, fu accolta negativamente dagli spettatori, perch\u00e9 la trovarono troppo simile a \"Hulk\" e questo determin\u00f2 la scelta di comprimerli nel prologo, sostituendo di conseguenza l'inizio originale, in cui Banner si reca nell'Artide per suicidarsi; nella parte conclusiva, si intravede tra l'altro per un istante il corpo congelato di Capitan America intrappolato nel ghiaccio. Il regista afferm\u00f2 che non voleva che questo si perdesse nel montaggio di apertura.\nQuest'ultimo e Norton discussero con i produttori riguardo alla durata complessiva della pellicola: volevano fosse sui 135 minuti, mentre Feige, Arad e gli altri esigevano che fosse sotto le due ore. Questa disputa divenne di dominio pubblico e si diffusero delle indiscrezioni secondo le quali l'attore non avrebbe collaborato con la campagna pubblicitaria se non fosse stato soddisfatto del prodotto finale. Egli rilasci\u00f2 questa dichiarazione: \"Il nostro normale processo [di collaborazione], che \u00e8 e dovrebbe rimanere una faccenda riservata, \u00e8 stato interpretato erroneamente dal pubblico come \"disputa\" e sfruttato da persone in cerca di una storia facile su cui lucrare. \u00c8 stato distorto cos\u00ec tanto che c'\u00e8 il rischio che distragga l'attenzione dal film stesso, cosa che io, la Marvel e la Universal non vogliamo che accada. \u00c8 sempre stata una mia ferma convinzione che i film dovrebbero parlare per s\u00e9 e che conoscere troppi dettagli su come sono stati realizzati, sminuisca la magia nel guardarli\".\nColonna sonora.\nLeterrier scelse per comporre la colonna sonora Craig Armstrong, che era stato arrangiatore dei Massive Attack, gruppo che piaceva al regista e con cui questi aveva collaborato nel 2005 per il suo \"Danny the Dog\". Ci\u00f2 sorprese la Marvel, non sapendo se fosse in grado di scrivere una musica per un film d'azione (sebbene avesse effettivamente realizzato quella di \"Kiss of the Dragon\", un action thriler del 2001).\nSu suggerimento del cineasta, la colonna sonora fu pubblicata sotto forma di doppio album, cosa che Armstrong pens\u00f2 essere uno scherzo: di fatto lo studio la ricevette in un'edizione a disco unico. Il tema musicale fu ispirato a \"The Lonely Man\", sigla della serie televisiva \"L'incredibile Hulk\" scritta da Joe Harnell.\nPromozione.\nLa promozione della trama punt\u00f2 sullo sviluppo di una storia d'amore e sulla lotta con un temibile avversario. Il titolo ispir\u00f2 citazioni a scopo promozionale (come nel caso di 7-Eleven's \"L'Incredibile Gulp\" e \"L'Incredibile Pap\u00e0\" per i regali a tema della Festa del pap\u00e0 presso Kmart). Anche la Burger King promosse il film e i General Nutrition Center utilizzarono il protagonista come modello per gli allenamenti di potenziamento. La Hasbro cre\u00f2 una linea di giocattoli, che fu lanciata sul mercato il 3 maggio 2008, mentre la SEGA lanci\u00f2 l'omonimo videogioco il 5 giugno 2008. Il film fu pubblicizzato in un episodio di \"American Gladiators\" il 9 giugno 2008, che fu presentato da Hulk Hogan e vide la partecipazione di Lou Ferrigno.\nDopo la disputa sul montaggio fra Leterrier e Norton, quest'ultimo insieme ad Adam Fogleson della Universal organizzarono un tour promozionale che avrebbe evitato costantemente le interviste dei media e quindi le domande scomode. L'attore partecip\u00f2 alla \"premi\u00e8re\", prese parte ad uno sketch di \"Jimmy Kimmel Live!\" e promosse la pellicola in Giappone. Durante l'uscita si dedic\u00f2 comunque al volontariato in Africa.\nSlogan e trailer.\nAll'inizio del 2008 cominci\u00f2 a circolare in rete il primo teaser e successivamente vari taglines. Con l'avvicinarsi della data di uscita furono diffusi in aggiunta il trailer finale e numerosi spot TV, molti dei quali ricaricati alcuni anni dopo sulla piattaforma video-sharing di YouTube.\nDistribuzione.\nL'anteprima mondiale de \"L'incredibile Hulk\" si tenne l'8 giugno 2008 all'Universal Amphitheatre, Los Angeles. La pellicola venne distribuita a partire dal 13 giugno in 3.505 cinema statunitensi, invece in quelle italiane dal 18 giugno. Infine, il 30 agosto 2018, in occasione del decimo anniversario dei Marvel Studios, per la prima volta fu anche proiettata in formato IMAX.\nData di uscita.\nLe date di uscita internazionali nel corso del 2008 furono:\nDivieti.\nNegli Stati Uniti la visione fu vietata ai minori di 13 anni non accompagnati, per i seguenti motivi: \"Intense sequenze di azione violento, immagini fantascientifiche spaventose e brevi contenuti suggestivi\". In Italia venne resa libera a tutti.\nI restanti divieti internazionali furono:\nEdizione italiana.\nIl doppiaggio italiano della pellicola fu eseguito dalla societ\u00e0 Pumais Due. I dialoghi e la direzione furono curati da Fiamma Izzo, assistita da Simone Romeo e con la consulenza militare di Luciano Facca, quella medica di Yuri Macrino e quella portoghese di Sergio Lira. La sonorizzazione avvenne presso la struttura CDC Sefit Group, mentre il missaggio fu effettuato negli studi Sinxspeed, a Londra. Sandro Galluzzo, infine, si occup\u00f2 della tecnica del suono.\nEdizioni home video.\nIl 21 ottobre 2008 l'Universal Pictures Home Entertainment pubblic\u00f2 \"L'incredibile Hulk\" in DVD e Blu-ray, edizioni in cui vi erano compresi filmati sul dietro le quinte, commenti audio, scene tagliate e un incipit alternativo. Gi\u00e0 dal primo giorno, negli Stati Uniti, si classific\u00f2 in prima posizione nelle vendite per il mercato home video. Poco dopo spuntarono le versioni a disco singolo in formato widescreen e fullscreen; una speciale con tre dischi (il primo contiene i commenti del regista e Tim Roth, il secondo alcuni contenuti speciali e delle scene tagliate, e il terzo una copia digitale); infine un pacchetto Blu-ray a doppio CD. L'edizione in Blu-ray invece unisce il contenuto dei primi due DVD in un unico dischetto, mentre il secondo contiene la copia digitale.\nIl film faceva parte inoltre di un cofanetto, distribuito il 2 aprile 2013 dalla Walt Disney Studios Home Entertainment, da dieci dischi intitolato \"Universo cinematografico Marvel: Fase Uno \u2013 Avengers Assemble\", che per l'appunto introduceva tutte le opere cinematografiche della Fase Uno dell'MCU. Infine, l'Universal lo diffuse in 4K Ultra HD il 10 aprile 2018.\nAccoglienza.\nIncassi.\n\"L'incredibile Hulk\" ottenne un incasso pari a in Nord America e nel resto del mondo, per un totale di , a fronte di un budget di produzione di 150 milioni di dollari. Si tratta dell'opera cinematografica che ha reso meno nella storia dell'Marvel Cinematic Universe.\nNord America.\nIn madrepatria incass\u00f2 $21,5 milioni il primo giorno di programmazione. Nel fine settimana d'esordio ottenne il primo posto al botteghino guadagnando $55,4 milioni, e complessivamente nella prima settimana di programmazione $74,9 milioni. Nel secondo week-end scese in seconda posizione percependo $22,1 milioni, con un calo del 60,1% rispetto al precedente. Nel terzo discese ancora fino al quinto posto guadagnando $9,6 milioni, con un ulteriore calo del 56,7%. Nel quarto fin\u00ec in sesta posizione, registrando $4,9 milioni al botteghino e una discesa del 48,8%. Rimase nei cinema complessivamente per 85 giorni, incassando in totale .\nInternazionale.\nNel resto del mondo incass\u00f2 invece e i mercati maggiori furono Regno Unito ($15,2 milioni), Messico ($12,6 milioni), Francia ($9,7 milioni), Cina ($9,3 milioni), Spagna ($7,7 milioni), Italia ($6,5 milioni), Russia ($6,4 milioni), Corea del Sud ($6,4 milioni), Brasile ($4,9 milioni), Australia ($4,5 milioni) e India ($3,1 milioni).\nCritica.\n\"L'incredibile Hulk\" ricevette recensioni generalmente positive dai critici. Sul sito Rotten Tomatoes il 67% delle 238 recensioni professionali sono positive, con un voto medio di 6,2 su 10, mentre su Metacritic registra un punteggio medio di 61 su 100 basato su 38 recensioni.\nLa critica in generale espresse pareri contrastanti: nonostante il tentativo di mettere in mostra il lato \"umano\" di Hulk e le sottigliezze psicologiche dei personaggi, il film fu criticato per essere un \"blockbuster\" incentrato troppo sull'azione e sui combattimenti. Vi sono tuttavia scene che ottennero un certo apprezzamento, come quelle ambientate in Brasile e l'incontro tra Hulk e Betty Ross sotto la pioggia, paragonata a pi\u00f9 riprese all'analoga sequenza tra una bella e una bestia gi\u00e0 presente nel \"King Kong\" di Peter Jackson.\nMarco Spagnoli del \"webzine\" Fantascienza.com bocci\u00f2 la sceneggiatura e le animazioni digitali, ritenendole \"finte\" e \"poco credibili\" e aggiungendo infine: \"Un po' \"Frankenstein\", un po' \"La Bella e la Bestia\", l'Hulk del regista francese \u00e8 un film stanco e con tanti problemi di costruzione che rendono l'andamento della storia non interessante e poco credibile. Come, ad esempio, il primo attacco in Brasile che inizia di notte, poi diventa giorno eppoi \u00e8 di nuovo notte nell'arco di pochi minuti\". Marco Lucio Papaleo, di Everyeye.it, trov\u00f2 nella solitudine rappresentata da Banner e Blonsky il \"liet-motiv\" del film, mentre Marianna Cappi e Stefano Lo Verme, di MYmovies.it, concordarono nell'affermare che dopo un inizio ben impostato sull'analisi del dramma interiore del protagonista si ricade nello scontato: la prima vide un parallelismo tra lo scontro di ideologie tra il generale e Betty Ross e quello tra Bruce Banner e il padre nel film del 2003, mentre il secondo apprezz\u00f2 la \"performance\" di Norton, criticando per\u00f2 quella degli altri attori, affermando che \"si limita[no] a fare da tappezzeria alle imprese dell'omone verde\"; pareri analoghi ci furono da parte di Federico Gironi di Comingsoon.it. Pure Massimo Borriello, di Movieplayer.it, apprezz\u00f2 le scene ambientate in Brasile, al netto dell'intenzione di far apparire le \"favelas\" come luoghi da cartolina nascondendone l'effettivo degrado, e gli effetti speciali utilizzati per ricreare Hulk e Abominio, giudicati positivi anche da Simon Crook della rivista inglese \"Empire\".\nEric Moro del sito di critica \"IGN\" apprezz\u00f2 le sequenze d'azione e l'efficacia del cast, seppur \"unidimensionale\". A distanza di nove anni, Dani di Placido del periodico \"Forbes\" afferm\u00f2 di ricordare ben poco del film, descrivendolo per\u00f2 come \"deludente\". Pareri ben pi\u00f9 lapidari da parte di Peter Bradshaw, del \"The Guardian\", che lo giudic\u00f2 \"noioso\", arrivando a definire la sceneggiatura e i personaggi \"spazzatura\". A Rene Rodriguez del \"The Miami Herald\" al contrario piacque il fatto che il lungometraggio \"presenti nuovi aspetti significativi che la precedente pellicola diretta da Lee non aveva: \u00e8 pi\u00f9 leggero e veloce, \u00e8 pi\u00f9 divertente e considera (invece di trascurare) la serie TV degli anni '70 che lanci\u00f2 il personaggio\". Anche Todd McCarthy di \"Variety\" spese alcune parole di elogio, dicendo che: \"quello che sembrava, in teoria, il risveglio meno necessario di un supereroe sul grande schermo, si rivela una commedia d'azione estiva perfettamente solida in \"L'incredibile Hulk\".[...] \u00e8 tutta parimenti una demolizione e distruzione cinematografica, messa in scena in modo efficiente, con un pizzico di entusiasmo e scritta con sporadica arguzia [...] Le immagini vertono verso il buio e l'oscurit\u00e0, ma il montaggio a tre mani - in realt\u00e0 sei - \u00e8 veloce, e la colonna sonora sempre presente di Craig Armstrong \u00e8 contemporaneamente bombastica e utile a sostegno dell'azione. Gli effetti sono in linea con i risultati generalmente positivi ma non ispirati del film\". Mark Rahner del \"The Seattle Times\" scrisse: \"Il rilancio del golia verde firmato Marvel Studios ha un margine di miglioramento rispetto al ponderoso \"Hulk\" (2003) del regista cinese, sotto quasi ogni punto di vista - tranne per il fatto che l'attuale supereroe faccia pensare a qualcosa di simile a un videogioco, e che la creatura sia ancora troppo poco loquace\".\nLa Commissione Nazionale Valutazione Film ritenne che \"la scelta di Leterrier di recuperare il tono della favola, del racconto che mischia epos e romanticismo in un quadro dal respiro fabulatorio\" fosse stata adeguata e che \"Un velo di malinconia aleggia su tutti i protagonisti, quasi costretti a vivere situazioni non gradite, eppure condizionati da forze ineliminabili. Lo sguardo amaro di Bruce si confonde con quello preoccupato e accorato di Betty e con quello crepuscolare del generale Ross. Gli spazi da incubo della \"favela\" brasiliana si coniugano con la New York sradicata dalla minaccia dei mostri. Una bella fiaba sul Bene/Male senza retorica e senza lieto fine\".\nSequel.\nIl personaggio di Samuel Sterns, interpretato da Tim Blake Nelson, fu inserito nel film per sviluppare un potenziale \"sequel\" con il Capo come nuovo nemico; l'attore aveva effettivamente firmato per ulteriori pellicole. Anche Ty Burrell, interprete di Leonard Samson, aveva sottoscritto un contratto per ulteriori seguiti ed espresse il desiderio di vedere il personaggio tramutato come nel fumetto. Nel giugno del 2008 Louis Leterrier dichiar\u00f2 che lui, Tim Roth e altri membri del cast, eccetto Edward Norton, avevano firmato per interpretare ulteriori seguiti. Norton venne in seguito sostituito da Mark Ruffalo in \"The Avengers\" (2012), \"Iron Man 3\" (2013), ' (2015), ' (2017), ' (2018) e in ' (2019). Nell'aprile 2015 Ruffalo spieg\u00f2 che uno degli ostacoli alla realizzazione di una nuova opera cinematografica su Hulk \u00e8 il fatto che gli Universal Studios detengono i diritti di distribuzione del personaggio, cosa che impedisce alla Disney di produrre la pellicola.\nNell'ottobre 2019 in un'intervista con il \"New York Times\", Edward Norton rilasci\u00f2 delle dichiarazioni a proposito del progetto che lo avrebbe visto tornare nei panni del dottor Bruce Banner, ma che non fu mai realizzato. La sua intenzione era quella di proporre sul grande schermo un eroe verde molto pi\u00f9 cupo, che in qualche modo ricordasse lo stile della trilogia del cavaliere oscuro diretto da Christopher Nolan. \"Ci\u00f2 che ha fatto Nolan con Batman si muove lungo un percorso che apprezzavo: lungo, dark e serio. Pensavo che il personaggio di Hulk fosse perfetto per lo stesso percorso... Avevo proposto un progetto costituito da due film: le origini e poi l'idea del Golia verde come di un sognatore cosciente...\" L'idea era piaciuta allo studio, ma non si avver\u00f2 mai. Ha poi spiegato che quando discusse dei suoi piani con la Marvel, non era disposto a dedicare tutto il tempo necessario per realizzare questa visione creativa e che il budget non corrispondeva alle richieste avanzate. Inoltre James Gunn (regista di \"Guardiani della Galassia\" e \"Guardiani della Galassia Vol. 2\") espresse interesse per la creazione di un film con Hulk e Hulk Rosso, ma il progetto non entr\u00f2 mai in sviluppo a causa dei conflitti con la Universal. Al D23 Expo, i Marvel Studios confermarono invece di aver dato avvio alla produzione di una serie su Jennifer Walters/She-Hulk, in esclusiva per la piattaforma Disney+."}
{"id": "1125884", "revid": "380654", "url": "https://it.wikipedia.org/wiki?curid=1125884", "title": "Impact World Championship", "text": "L'Impact World Championship \u00e8 un titolo mondiale di wrestling di propriet\u00e0 della Impact Wrestling, detenuto al da Moose.\n\u00c8 il titolo pi\u00f9 importante della federazione e fu presentato il 14 maggio 2007 durante le registrazioni del programma televisivo \"TNA iMPACT!\" che fu in seguito trasmesso su Spike TV tre giorni pi\u00f9 tardi. Titolo e cintura furono introdotti da Jim Cornette cos\u00ec come si vide nella stessa puntata.\nCos\u00ec come avvenne per l'Impact World Tag Team Championship anche questo titolo fu istituito dopo la fine degli accordi con la National Wrestling Alliance (NWA) ed infatti prima dell'istituzione di questo titolo, quello principale utilizzato a Impact era l'NWA World Heavyweight Championship in quanto esisteva un accordo tra la TNA (il precedente nome societario di Impact Wrestling) e la federazione proprietaria del titolo (NWA).\nNel 2007 l'accordo giunse al termine e questo port\u00f2 alla creazione dell'allora TNA World Heavyweight Championship. La sua prima assegnazione avvenne a Slammiversary 2007 dove fu vinta da Kurt Angle.\nNel marzo 2017 la TNA cambi\u00f2 il suo stesso nome in Impact Wrestling per poi decidere di cambiare anche il nome del titolo."}
{"id": "1125886", "revid": "247222", "url": "https://it.wikipedia.org/wiki?curid=1125886", "title": "Duality (Lisa Gerrard &amp; Pieter Bourke)", "text": "Duality \u00e8 un album nato dalla collaborazione fra Lisa Gerrard e Pieter Bourke pubblicato nel 1998. \u00c8 il secondo album solista della Gerrard dopo \"The Mirror Pool\" del 1995.\nL'inizio della canzone \"Shadow Magnet\" ricorda, per le sonorit\u00e0, la musica all'inizio della colonna sonora de \"Il gladiatore\", colonna sonora composta dalla stessa Gerrard insieme a Hans Zimmer. Inizialmente si era pensato di usare la canzone \"Nadir (Synchronicity)\" alla fine del film, ma problemi di copyright non ne hanno consentito l'utilizzo e al suo posto \u00e8 stata usata una canzone \"influenzata\" da \"Nadir\".\nI brani \"Sacrifice\" e \"Tempest\" sono stati inclusi nella colonna sonora del film \"Insider - Dietro la verit\u00e0\". \"Sacrifice\" in Italia \u00e8 stata usata anche in un famoso spot pubblicitario di una compagnia telefonica diretto da Spike Lee in cui Gandhi parla alla gente con tecnologie moderne.\nLa copertina dell'album riproduce un quadro di Jacek Tuschewski, che aveva gi\u00e0 collaborato con la Gerrard in altri progetti musicali."}
{"id": "1125889", "revid": "1305772", "url": "https://it.wikipedia.org/wiki?curid=1125889", "title": "Xenon (videogioco)", "text": "Xenon \u00e8 un videogioco di genere sparatutto a scorrimento verticale, prodotto dalla The Bitmap Brothers e pubblicato dalla Melbourne House nel 1988 originariamente per Amiga e Atari ST, e successivamente convertito per diversi formati, tra cui MS-DOS e Sega Megadrive. La Arcadia Systems realizz\u00f2 anche una versione arcade basata su quella Amiga. L'anno successivo fu pubblicato il seguito, \"Xenon 2 Megablast\"."}
{"id": "1125894", "revid": "125060996", "url": "https://it.wikipedia.org/wiki?curid=1125894", "title": "Leggi di Fresnel", "text": "Le leggi di Fresnel, dedotte da Augustin-Jean Fresnel (pronuncia IPA: ), descrivono insieme alle leggi di Snell il comportamento della luce quando attraversa una superficie che divide due mezzi con diversi indici di rifrazione.\nIn particolare grazie alle leggi di Fresnel \u00e8 possibile calcolare come l'intensit\u00e0 di un raggio luminoso incidente su una superficie viene ripartita tra il raggio riflesso e il raggio rifratto.\nLa riflessione della luce espressa dalle leggi \u00e8 detta riflessione di Fresnel.\nRiflessione e rifrazione.\nQuando la luce si sposta da un mezzo con un dato indice di rifrazione formula_1 verso un secondo mezzo con indice formula_2, possono verificarsi sia la riflessione che la rifrazione dell'onda luminosa stessa.\nNella figura a destra, un raggio di luce incidente PO colpisce al punto O l'interfaccia tra due mezzi con indici di rifrazione formula_1 e formula_2. Parte del raggio viene riflessa come raggio OQ e parte viene rifratta seguendo la traiettoria OS. Gli angoli che l'onda incidente, riflessa e rifratta formano con la normale all'interfaccia sono formula_5 e formula_6, rispettivamente. Le relazioni tra questi angoli sono date dalla legge della riflessione e dalla legge di Snell.\nCoefficiente di riflessione.\nIl coefficiente di riflessione o riflettivit\u00e0 spettrale \u00e8 il rapporto tra le intensit\u00e0 della radiazione riflessa (formula_7) e della radiazione incidente (formula_8):\nIl suo valore dipende dalla polarizzazione del raggio incidente, che viene separato in due componenti con polarizzazione perpendicolare tra loro:\nPolarizzazione S (Campo elettrico).\nUna componente \u00e8 polarizzata con il campo elettrico dell'onda perpendicolare al piano di propagazione (dato dalla direzione di propagazione dell'onda incidente e dalla normale all'interfaccia) \u2014 situazione detta polarizzazione S (da \"senkrecht\", parola tedesca che significa \"perpendicolare\") o TE (dalla lingua inglese: \"transverse electric\") \u2014 il suo coefficiente di riflessione \u00e8 dato da: \nPolarizzazione P (campo magnetico).\nL'altra componente ha invece il campo magnetico che oscilla perpendicolarmente al piano di propagazione (di conseguenza, il campo elettrico \u00e8 parallelo a tale piano) \u2014 situazione chiamata polarizzazione P o TM (dall'inglese \"transverse magnetic\") \u2014 il coefficiente formula_12 \u00e8 pari a:\nAngolo di Brewster e angolo critico.\nA un particolare angolo che dipende da formula_15 e formula_16, il valore di formula_17 per la polarizzazione P pu\u00f2 annullarsi: quella componente \u00e8 totalmente rifratta, e il raggio riflesso \u00e8 polarizzato S, con direzione quindi perpendicolare al piano di incidenza. Questo angolo \u00e8 chiamato angolo di Brewster, e il fenomeno prende nome di rifrazione totale.\nIl valore di questo angolo pu\u00f2 essere calcolato con:\nche caso del passaggio da aria o vuoto a vetro risulta circa 56\u00b0.\nSe formula_19 (ad esempio quando si passa da un materiale pi\u00f9 denso ad uno meno denso), sopra un angolo di incidenza noto come \"angolo critico\", tutta la luce viene riflessa e formula_20. Questo fenomeno \u00e8 noto come riflessione interna totale. Per il vetro nell'aria, l'angolo critico \u00e8 circa pari a 41\u00b0.\nCoefficiente di trasmissione.\nIl coefficiente di trasmissione \u00e8 il rapporto tra le intensit\u00e0 della radiazione trasmessa (formula_21) e della radiazione incidente (formula_8):\nDato che il raggio incidente si divide in raggio riflesso e raggio rifratto, vale l'equazione:\nda cui:\nQuindi il coefficiente di trasmissione pu\u00f2 essere calcolato da quello di riflessione, per entrambe le polarizzazioni:\nEquazioni semplificate.\nQuando la luce \u00e8 a un'incidenza quasi normale rispetto all'interfaccia (formula_28), i coefficienti di trasmissione e di riflessione si semplificano: \nPer il vetro comune, il coefficiente di riflessione \u00e8 circa del 4% (circa il 4% di un'onda incidente viene riflessa). \u00c8 da notare che la riflessione per una finestra avviene da entrambe le superfici; il coefficiente di riflessione combinato \u00e8 in questo caso formula_31, quando si trascura l'interferenza.\nIn realt\u00e0, quando la luce compie riflessioni multiple tra due superfici parallele, i raggi interferiscono l'uno con l'altro e le superfici agiscono da interferometro di Fabry-Perot. Questo effetto \u00e8 responsabile del colore che si deve nei film sull'acqua, ed \u00e8 utilizzato nell'ottica per costruire copertura antiriflesso che abbassano la riflessione.\nValidit\u00e0 delle leggi di Fresnel.\nGli indici di rifrazione variano a seconda della lunghezza d'onda, perci\u00f2 tutto quanto detto finora deve essere applicato tenendo conto di questo fatto.\nBisogna notare che la discussione svolta qui sopra suppone che la permeabilit\u00e0 magnetica \nformula_32 sia uguale alla permeabilit\u00e0 del vuoto formula_33 in entrambi i mezzi. Questo \u00e8 vero nella maggior parte dei mezzi dielettrici, ma non per altri tipi di materiali. Le equazioni complete di Fresnel risultano quindi pi\u00f9 complicate.\nInoltre, perch\u00e9 queste leggi siano applicabili si suppone che la magnetizzazione formula_34, il campo elettrico formula_35 tangenziale alla superficie e il campo magnetico formula_36 normale alla superficie siano uniformi."}
{"id": "1125896", "revid": "74173", "url": "https://it.wikipedia.org/wiki?curid=1125896", "title": "Regole di Fresnel", "text": ""}
{"id": "1125897", "revid": "74173", "url": "https://it.wikipedia.org/wiki?curid=1125897", "title": "Equazioni di Fresnel", "text": ""}
{"id": "1125898", "revid": "120086945", "url": "https://it.wikipedia.org/wiki?curid=1125898", "title": "Amor sacro e Amor profano", "text": "L'Amor sacro e Amor profano \u00e8 un dipinto a olio su tela (118 \u00d7 279\u00a0cm) di Tiziano, databile al 1515 circa e conservato nella Galleria Borghese di Roma.\nStoria.\nLo stemma sulla fronte del sarcofago ha permesso di legare l'opera alle nozze avvenute nel maggio del 1514, tra il veneziano Niccol\u00f2 Aurelio, segretario del Consiglio dei Dieci, che nel 1523 sarebbe diventato gran cancelliere di Venezia, e Laura Bagarotto, figlia del giureconsulto patavino Bertuccio Bagarotto, giustiziato il primo dicembre 1509 in piazza san Marco con l'accusa di aver tradito la Serenissima al tempo della conquista di Padova da parte dell'imperatore Massimiliano I d'Asburgo nel giugno del 1509.\nPervenne nelle collezioni Borghese probabilmente attraverso l'acquisto di sessantun dipinti del cardinal Paolo Emilio Sfondrato da parte di Scipione Borghese, nel 1608, con l'intermediazione del tesoriere, il cardinale Pallavicini.\nIl soggetto del dipinto, nella sua ricchezza di elementi criptici, \u00e8 tra i pi\u00f9 studiati dell'intera storia dell'arte, e presuppone molteplici livelli di lettura. Ad esso hanno dedicato interi saggi De Logu e Argan.\nDescrizione.\nIn un paesaggio bucolico due donne, una vestita e una seminuda (rappresentanti rispettivamente Amor Profano e Amor Sacro), stanno nei pressi di una fontana, nel quale un bambino alato (Eros) rimesta le acque ivi contenute. Le due donne presentano una fisionomia identica e questo significa, secondo la psicologia di Tiziano, che ogni persona possiede entrambe le caratteristiche di natura opposta, che in questo caso sono, appunto, l'amore sacro/divino e l'amore profano/passionale. Sullo sfondo si vedono una citt\u00e0 all'alba (a sinistra) contrapposta da un villaggio al tramonto (a destra), dei cavalieri e dei pastori.\nL'opera rappresenta tutte le sfaccettature della donna, quella carnale e quella spirituale. La venere con il manto rosso tiene in mano aromi per gli dei, l'altra venere ha un vaso che ricorda le faccende domestiche. Ci sono dei conigli che rappresentano buon auspicio e fertilit\u00e0. \nAlcuni hanno ipotizzato che Tiziano si sia ispirato al paesaggio della Val Lapisina, presso Serravalle, per alcuni anni residenza del pittore: cos\u00ec il castello di sinistra corrisponderebbe alla torre di San Floriano e lo specchio d'acqua al lago Morto.\nAltri ipotizzano essere un paesaggio delle colline Asolane e il castello di sinistra \u00e8 la Rocca Asolana.\nIl paesaggio appare suddiviso in due sezioni, equamente ripartite da un albero posto al centro della scena, dietro al putto, cos\u00ec che ognuna delle due porzioni accompagni una delle due donne.\nInterpretazione.\nIl titolo con cui l'opera \u00e8 nota non \u00e8 che uno di quelli arbitrariamente attribuiti dai curatori degli inventari e cataloghi della Borghese, in particolare nel 1792 e nel 1833. Esso allude a una lettura in chiave moralistica.\nAltri titoli susseguitisi nel tempo sono stati \"Belt\u00e0 disornata e belt\u00e0 ornata\" (1613), \"Tre Amori\" (1650), \"Amor profano e Amor divino\" (1693), \"Donna divina e donna profana\" (1700). Anche in epoca moderna le ipotesi per decifrare il soggetto sono state molteplici. Wickoff (1895) pens\u00f2 a Venere che persuade Medea come negli \"Argonautica\" di Valerio Flacco; Gerstfeld credette di riconoscere nella donna a sinistra Violante, la figlia di Palma il Vecchio sulla scorta di un suo presunto ritratto a Vienna; Amore celeste e amore umano per Wind.\nIl titolo tradizionale, per quanto errato, continua per\u00f2 ad esercitare fascino e ad essere usato, poich\u00e9 mette bene in evidenza l'armonico dualismo che \u00e8 alla base dell'incanto del dipinto.\nInterpretazione letteraria.\nUn'interpretazione che a lungo ha attirato gli studiosi \u00e8 stata quella legata al \"Sogno di Polifilo\" di Francesco Colonna, pubblicazione di grande successo nella letteratura colta dell'epoca. Hourtiq, Panofsky e Saxl pensarono che le due donne fossero Polia e Venere dal suddetto racconto, mentre concordi, anche se pi\u00f9 vaghi nel riconoscere specifici personaggi, furono Clerici (1918), Friedl\u00e4nder (1938), Wischnitzer-Bernstein (1943), Della Pergola (1955) e Mayer (1939), il quale ipotizz\u00f2 che il tema fosse stato suggerito da Bembo. La decorazione della fontana mostra infatti simboli di morte e vita, con figure che sono state lette a destra come Venere che si punge un piede nel soccorrere Adone aggredito da Marte (scena derivata dal \"Sogno di Polifilo\"), mentre a sinistra come il ratto di Proserpina.\nIn questo senso la donna vestita potrebbe essere la stessa Polia, eroina del romanzo, o Proserpina.\nInterpretazione filosofica.\nUn altro fiorente filone interpretativo \u00e8 legato alle dottrine dell'Accademia neoplatonica di Marsilio Ficino, soprattutto riguardo alla contrapposizione tra la Venere terrena e la Venere celeste\nLa figura della donna nuda \u00e8 di solito spiegata come Venere Celeste, cio\u00e8 immagine della bellezza universale e spirituale, che solleva un braciere acceso, variamente leggibile come simbolo di carit\u00e0, di conoscenza o di illuminazione spirituale. Al contrario dell'interpretazione moralistica che ispir\u00f2 i curatori seicenteschi della galleria, da cui deriva il titolo tradizionale dell'opera, essa non \u00e8 una donna scollacciata, dedita all'amore carnale, ma \u00e8 un ideale di bellezza classico, simbolo di semplicit\u00e0 e purezza, infatti ha come sfondo un paesaggio aperto, immerso nella luce (esempio di \"paesaggio moralizzato\").\nLa donna vestita invece, per contrapposizione, sarebbe la Venere Terrena, simbolo degli impulsi umani e della forza generatrice della Natura, che \u00e8 posta su uno sfondo ombroso. La posizione di Eros, al centro delle due, sarebbe quindi il punto di mediazione tra aspirazioni spirituali e carnali, tra il cielo e la terra.\nAnche lo sfondo contribuisce a esprimere i diversi concetti legati alle allegorie: a sinistra, dietro all'Amor profano, si nota un paesaggio montuoso, con un sentiero in salita percorso da un cavaliere diretto al castello, leggibile come metafora di un percorso da compiere per giungere alla virt\u00f9, che si conquista con fatiche e rinunce o, alternativamente, come allusione al carattere \"secolare\" e \"civile\" dell'Amor profano; a destra il paesaggio \u00e8 pianeggiante, disteso, punteggiato da greggi al pascolo che evocano le utopie bucoliche e in lontananza si scorge una chiesa, legandosi alla sfera religiosa e spirituale. Cantelupe si applic\u00f2 poi a un esauriente esame iconologico elencando la molteplicit\u00e0 di spunti cristiani e pagani.\nL'opera sarebbe cos\u00ec l'unica di Tiziano interpretabile in chiave neoplatonica, corrente caratteristica dell'ambiente toscano, cui si contrapponeva l'aristotelismo tipico di Venezia.\nInterpretazione nuziale.\nIn realt\u00e0, con l'identificazione del committente e delle circostanze della creazione del dipinto, supportate da inoppugnabili prove documentarie (Rona Goffen, 1993), il campo delle interpretazioni si \u00e8 oggi ristretto ai temi matrimoniali, superando in un certo senso il fiume di inchiostro versato sulle letture legate alla letteratura amorosa e alla filosofia dell'epoca.\nInterrompendo o per lo meno restringendo l'ormai secolare serie delle interpretazioni allegoriche, l'interpretazione che oggi va per la maggiore \u00e8 legata al tema nuziale e alla celebrazione dell'amore. Le due fanciulle infatti, tanto simili da sembrare gemelle, sarebbero un'allusione alle due facce del matrimonio, una di \"sessualit\u00e0\" (\"voluptas\"), legata alla sfera privata, e una di \"castit\u00e0\" (\"pudicitia\"), legata alla sfera pubblica e al decoro della sposa. Queste due facce sono legate indissolubilmente, come le acque che il putto mescola al centro.\nLa donna seduta \u00e8 abbigliata come una sposa dell'epoca, con l'abito candido, i guanti, la cintura, la corona di mirto (pianta sacra a Venere e qui simbolo di amore coniugale). Sul bordo della fontana essa tiene un bacile, un elemento tipico dei corredi poich\u00e9 utilizzato dopo il parto, e quindi leggibile come un augurio di fertilit\u00e0. Allo stesso significato allude la coppia di conigli sullo sfondo, come speranza di una copiosa prole.\nStile.\nL'opera risente profondamente dell'influenza di Giorgione, soprattutto nell'uso dello sfondo bucolico e nel colore steso secondo la tecnica del tonalismo: si pu\u00f2 quindi considerare un'opera di transizione nella maturazione artistica del pittore.\nLa fisionomia delle donne si ritrova in numerose opere di Tiziano dell'epoca, dalla santa Caterina nella \"Sacra conversazione Balbi\" alla \"Donna allo specchio\" del Louvre, dalla \"Vanit\u00e0\" alla \"Flora\"."}
{"id": "1125899", "revid": "1543377", "url": "https://it.wikipedia.org/wiki?curid=1125899", "title": "Lavender Mist Number 1", "text": "Lavender Mist Number 1 \u00e8 un dipinto (221x175 cm) realizzato nel 1950 dal pittore Jackson Pollock.\n\u00c8 conservato nel National Gallery di Washington.\ninizialmente si chiamava \"Number 1\". Clement Greenberg sugger\u00ec di intitolarlo \"Lavender Mist\" per la prevalenza delle sfumature lavanda.\nIl dipinto contiene l'impronta della mano di Pollock."}
{"id": "1125901", "revid": "1305772", "url": "https://it.wikipedia.org/wiki?curid=1125901", "title": "Piani (Kandinskij)", "text": "Piani \u00e8 un dipinto a olio su tela (56x41 cm) realizzato nel 1929 dal pittore Vasilij Kandinskij, conservato nel Guggenheim Museum di New York.\nDescrizione.\nLo spazio viene diviso in dodici caselle in cui le forme geometriche distribuite in maniera omogenea.\nCollegamenti esterni.\nSolomon R. Guggenheim Museum \u2013 Sito ufficiale"}
{"id": "1125902", "revid": "1305772", "url": "https://it.wikipedia.org/wiki?curid=1125902", "title": "Tratti neri", "text": "Tratti neri \u00e8 un dipinto a olio su tela (129,4x131,1\u00a0cm) realizzato nel 1913 dal pittore Vasilij Kandinskij.\n\u00c8 conservato nel Guggenheim Museum di New York.\nIn questa tela vengono raffigurate macchie di colori diversi\nCollegamenti esterni.\nSolomon R. Guggenheim Museum \u2013 Sito ufficiale"}
{"id": "1125904", "revid": "959091", "url": "https://it.wikipedia.org/wiki?curid=1125904", "title": "Pala di San Zaccaria", "text": "La Pala di San Zaccaria \u00e8 un dipinto ad olio su tavola riportata su tela (500x235 cm) di Giovanni Bellini, firmato e datato 1505 (, nel cartellino sul gradino del trono), e conservato nella chiesa di San Zaccaria a Venezia.\nStoria.\nRidolfi, nel 1648, ricord\u00f2 la grande pala come commissionata in memoria di Pietro Cappello e come tenuta in grande considerazione quale \"una delle pi\u00f9 belle e delicate dell'autore\".\nSi tratta della prima opera in cui i debiti verso l'arte di Giorgione sono innegabili e dimostra il rinnovamento intrapreso dall'artista ormai settantenne, che inaugura la sua ultima fase produttiva, quella tonalista.\nDescrizione e stile.\nIn una nicchia che sembra sfondare la parete sopra l'altare nella navata della chiesa, Bellini ambient\u00f2 una sacra conversazione secondo uno schema ormai consolidato, con la Madonna col Bambino su un trono, un angelo musicante sul gradino e quattro santi disposti simmetricamente ai due lati: Pietro apostolo, Caterina d'Alessandria, Sant\u2019Orsola e Girolamo. Le figure sono intensamente concentrate, ma con pacata naturalezza.\nSe l'impostazione generale non differisce molto da opere precedenti come la \"Pala di San Giobbe\" (come il catino absidale mosaicato), vi si leggono anche profonde novit\u00e0, come le aperture laterali sul paesaggio, derivate da un'idea di Alvise Vivarini (nella perduta \"Pala dei Battuti\" gi\u00e0 a Belluno), che infondono una maggiore luminosit\u00e0 alla scena, in grado di ammorbidire le forme, riscaldare l'atmosfera e generare una nuova armonia fatta di piani ampi, macchie cromatiche (nelle vesti) e toni pacatamente contemplativi. Si tratta dell'adesione di Bellini al tonalismo di Giorgione, resa palese, oltre che dai dati stilistici, anche da citazioni testuali, come le barbe sfumate dei due santi e le loro teste reclinate, che somigliano al san Giuseppe nella \"Sacra Famiglia Benson\" di Giorgione, o nella santa Caterina che \u00e8 identica alla \"Madonna\" nella stessa opera giorgionesca.\nMa l'assimilazione di Bellini delle novit\u00e0 non \u00e8 passiva, ma adattata con estrema coerenza al proprio stile, senza rinunciare ad esempio al gusto prettamente quattrocentesco dello studio preparatorio, della chiarezza prospettica e della nitidezza.\nL'uovo che pende sulla testa di Maria rimanda alla creazione, citando forse la \"Pala di Brera\" di Piero della Francesca, mentre la lucerna appesa poco sotto richiama invece la \"Pala di San Zeno\", di Mantegna."}
{"id": "1125905", "revid": "729019", "url": "https://it.wikipedia.org/wiki?curid=1125905", "title": "Impact World Tag Team Championship", "text": "L'Impact World Tag Team Championship \u00e8 il titolo principale di wrestling professionistico usato nella divisione tag team di propriet\u00e0 di Impact Wrestling. \u00c8 stato presentato il 14 maggio 2007 durante le registrazioni del programma televisivo \"TNA iMPACT!\" che fu in seguito trasmesso su Spike TV tre giorni pi\u00f9 tardi. Titolo e cintura furono introdotti da Jim Cornette cos\u00ec come si vide nella stessa puntata.\nCos\u00ec come avvenne per l'Impact Global Championship anche questo titolo fu istituito dopo la fine degli accordi con la National Wrestling Alliance (NWA) ed infatti prima dell'istituzione di questo titolo, quello principale utilizzato a Impact era l'NWA World Tag Team Championship in quanto esisteva un accordo tra la TNA (il precedente nome societario di Impact Wrestling) e la federazione proprietaria del titolo (NWA).\nNel 2007 l'accordo giunse al termine e questo port\u00f2 alla creazione dell'allora TNA World Tag Team Championship. La sua prima assegnazione fu per il Team 3D ed avvenne il 17 maggio 2007.\nNel marzo 2017 la societ\u00e0 TNA (Total Nonstop Action Wrestling) cambi\u00f2 il suo stesso nome in Impact Wrestling (IW) per poi decidere di cambiare anche il nome del titolo.\nStoria.\nAffiliazione alla NWA e fine dell'accordo NWA-TNA.\nAl momento della creazione del titolo la TNA si affili\u00f2 alla National Wrestling Alliance (NWA) ottenendo cos\u00ec il diritto di svolgere i tornei per i titoli NWA World Heavyweight Championship e NWA World Tag Team Championship con i propri atleti.\nL'uscita della federazione dalla NWA avvenuta nel 2004 e sancita dalla perdita della sigla \"NWA\" dal nome spinse i dirigenti a stipulare comunque un accordo per avere il controllo sui due titoli e l'ottenimento del contratto dando alla TNA l'esclusiva per l'uso delle cinture fino al 2014.\nLa collaborazione termin\u00f2 di comune accordo il 13 maggio del 2007 e molto prima del previsto cosicch\u00e9 la NWA priv\u00f2 ufficialmente dei titoli Christian Cage (l'allora NWA World Heavyweight Champion) ed il Team 3D (Brother Ray e Brother Devon) dell'allora NWA World Tag Team Championship. Tuttavia, nel corso del pay-per-view Sacrifice della TNA, il Team 3D difese il titolo con successo e confermandosi comunque NWA World Tag Team Champions secondo la TNA.\nIl 14 maggio la TNA annunci\u00f2 tramite un comunicato sul suo sito internet che avrebbe presentato il TNA World Heavyweight Championship ed il TNA World Tag Team Championship il giorno successivo.\nLista combinata dei regni.\nStatistiche aggiornate al ."}
{"id": "1125907", "revid": "228587", "url": "https://it.wikipedia.org/wiki?curid=1125907", "title": "Eli Roth", "text": "Acquis\u00ec la fama di regista \"di genere\" dopo la realizzazione di \"Cabin Fever\", film horror-comico dalle tonalit\u00e0 splatter molto accentuate. Roth \u00e8 considerato uno dei pi\u00f9 dotati autori del genere horror, in una cerchia ristretta di registi recentemente scoperti. Il suo film pi\u00f9 famoso \u00e8 probabilmente \"Hostel\", pubblicizzato e prodotto da Quentin Tarantino. Per ricambiare il favore che Tarantino fece a Roth pubblicizzando e producendo il suo terzo film, Roth ha diretto il fake trailer \"Thanksgiving\" presente in \"Grindhouse\" di Quentin Tarantino e Robert Rodriguez.\nBiografia.\nRoth \u00e8 nato a Newton (Massachusetts) da una famiglia ebraica di origini austriache, russe e polacche. La madre, Cora, \u00e8 una pittrice, mentre il padre, Sheldon Roth, un medico, rinomato psichiatra e psicologo nonch\u00e9 professore all'Universit\u00e0 di Harvard. Roth si appassion\u00f2 di cinema nel 1979, a otto anni, dopo aver visto \"Alien\" di Ridley Scott. Gir\u00f2 oltre 50 cortometraggi con i fratelli Adam e Gabe prima di diplomarsi alla Newton South High School ed entrare alla New York University, dove si laure\u00f2 nel 1994. L'attrice Camryn Manheim gli diede uno dei suoi primi lavori a Hollywood, facendogli rivedere i copioni della serie televisiva \"The Practice\", mentre lei li filmava. Dai vent'anni in poi, Roth divenne uno dei pupilli del produttore Frederick Zollo, abbandonando per un po' la sceneggiatura. Per guadagnarsi da vivere, Roth si mise a lavorare come commesso produttore per film come \"Il gioco dei rubini\" ed \"Illuminata\", entrambi del 1998.\nNel 1995, Roth scrisse \"Cabin Fever\" insieme al suo compagno di camera e amico della New York University, Randy Pearlstein. Buona parte del copione venne scritto mentre Roth lavorava come assistente alla produzione di \"Private Parts\" di Howard Stern. Il film venne girato nel 2001 su un budget ridotto di 1,5 milioni di dollari e venne venduto nel 2002 al Toronto Film Festival per 3,5 milioni di dollari dopo una lotta tra i vari studios. Per quell'anno il film riscosse buone critiche e incass\u00f2 oltre 30 milioni di dollari in tutti i cinema del mondo. Fu il film della Lions Gate Films pi\u00f9 acclamato dell'anno. La Lions Gate Films us\u00f2 il successo cinematografico di \"Cabin Fever\" per metter da parte i soldi necessari a comprare l'Artisan Studios. Il capitale azionario della Lions Gate sal\u00ec da 1,98 a quasi 6 dollari per azione in seguito alla presentazione cinematografica di \"Cabin Fever\" al Toronto Film Festival.\nIl secondo film di Roth, \"Hostel\", venne girato con un budget di poco inferiore ai 4.000.000 di dollari, nel 2005. Fu il numero uno al botteghino del gennaio 2006, guadagnando 20.000.000 di dollari nel weekend d'apertura e battendo \"Le cronache di Narnia\". Guadagn\u00f2 80 milioni di dollari nei cinema di tutto il mondo e arriv\u00f2 a superare 180 milioni di dollari con le edizioni in home video. Nell'aprile 2006, nel giorno del compleanno di Roth, \"Hostel\" fu il primo DVD nella top ten delle vendite, battendo di nuovo \"Le cronache di Narnia\" che solo la settimana precedente era al primo posto. Per girare \"Hostel\", Roth rifiut\u00f2 molti impegni registici, tra cui \"Hazzard\" e \"La maschera di cera\", nonostante da allora sia in fase di produzione per un film basato sulla serie televisiva \"Baywatch\". In \"Hostel\" Roth limit\u00f2 il proprio compenso a 10.000 dollari per tenere il budget pi\u00f9 basso possibile, cosicch\u00e9 non vi fosse alcuna restrizione sulle scene di violenza. Roth gir\u00f2 il film inizialmente come un NC-17 (vietato ai minori di 17 anni) ma il film venne comunque censurato con una R (vietato ai minori di 17 anni non accompagnati da un adulto).\nNel gennaio 2006 \"New York Magazine\" ha asserito che Roth \u00e8 riuscito a creare un sottogenere dell'horror, il \"Torture Porn\" o \"Gorno\" (gore + porno), usando scene di violenza estrema per eccitare le platee come durante l'atto sessuale. Roth ha poi asserito pubblicamente che molto spesso i critici riducono in due parole l'horror ad un livello inferiore al porno e che molti film horror sono molto migliori di quello che molti critici dicono di questi. Nel 2007, durante le riprese di \"\", Roth ha diretto il \"fake trailer\" \"Thanksgiving\", inserito in \"Grindhouse\" di Quentin Tarantino e Robert Rodriguez. In interviste successive, lo stesso Roth ha espresso interesse nel girare uno slasher che segua le orme del \"fake trailer\" gi\u00e0 visto.\nNel 2009 dirige il cortometraggio \"Stolz der Nation\", che viene inserito nel film sulla seconda guerra mondiale \"Bastardi senza gloria\" di Quentin Tarantino (al quale Roth partecipa anche come attore nei panni del personaggio soprannominato Orso Ebreo). Tarantino stesso ha chiesto a Roth di girare il corto ed il regista ebreo non ha perso l'occasione di parodiare i veri film di propaganda nazista, facendo riferimento in particolare a \"Il trionfo della volont\u00e0\" (\"Triumph des Willens\") di Leni Riefenstahl, che ebbe l'approvazione di Adolf Hitler. In un'intervista, Roth ha aggiunto: \"\u00abFar\u00f2 risorgere il partito Nazista. Diranno \u2013 \"Amiamo questo film. Ma \u00e8 un ebreo! Ma \u00e8 una cos\u00ec bella pellicola, Ma l'ha fatta un ebreo!\". Lascer\u00e0 di stucco tutti i neonazisti. Non vedo l'ora!\u00bb\".\nNel 2013 dirige \"The Green Inferno\", un cannibal movie che rende omaggio a film degli anni '70 e '80 come \"Cannibal Holocaust\".\nAltri lavori.\nRoth \u00e8 un acclamato animatore cinematografico, dal momento che ha scritto, prodotto, diretto, animato e doppiato due serie televisive: \"Chowdaheads\" del 1999 e \"The Rotten Fruit\" del 2000. \"Chowdaheads\" venne scritto insieme all'amico Noah Belson e venne creato con l'animazione classica, mentre \"The Rotten Fruit\" venne creato con la stop-motion.\nRoth ha partecipato al commento audio del DVD di \"Blood Sucking Freaks\". Il DVD \u00e8 uno dei pi\u00f9 venduti della Troma.\nVita privata.\nNel 2014 ha sposato la modella ed attrice cilena Lorenza Izzo. Nel 2018 la coppia ha divorziato. Nel 2020 si sposa per la seconda volta a Firenze.\nLe influenze ed i miti.\nFonte di ispirazione fu, quando aveva soli 13 anni, \"La casa\" di Sam Raimi; lesse di come il film fosse stato girato con un budget esiguo e che il regista al tempo avesse 21 anni, dandogli fiducia sul fatto che le cose siano possibili da realizzare. Dichiar\u00f2 infatti in merito: \"Vedere che Sam Raimi ce l'aveva fatta, rese possibile, ai miei occhi, che una persona come me, appassionata di horror, potesse prendere una cinepresa, andare in un bosco, e fare il film pi\u00f9 sanguinario e disgustoso possibile\". Essendo grande fan della trilogia di Raimi, mentre scriveva \"Cabin Fever\", l'influenza maggiore la ebbe proprio dal primo capitolo.\nRoth ha anche sempre amato il cinema italiano, come il suo grande amico Quentin Tarantino, crescendo con \"L'avventura\", \"Ladri di biciclette\" ed il cinema di Fellini. Dopo essere andato al cinema con i suoi genitori a vedere il controverso \"Velluto blu\" di Lynch, egli inizi\u00f2 ad interessarsi al cinema italiano horror, apprezzando Joe D'Amato, Lucio Fulci, Dario Argento, Umberto Lenzi e Ruggero Deodato. Da l\u00ec inizi\u00f2 a conoscere in generale il cinema italiano degli anni settanta, rappresentato da Sergio Martino, Nando Cicero, Bombolo, Edwige Fenech, Lino Banfi ed altri, tanto da aver imparato l'italiano grazie ad essi."}
{"id": "1125910", "revid": "287204", "url": "https://it.wikipedia.org/wiki?curid=1125910", "title": "Han Qingtang", "text": "Nato a Jimo nel 1901. Nella sua zona di origine apprese Meihuaquan, Jiaomen changquan, Yangshi Taijiquan, Hebei Xingyiquan, ecc. In particolare nella sua giovent\u00f9 ha avuto tre maestri:Jin Penhe, Zhang Binzhang e Shen Maolin. Nel 1928 \u00e8 membro importante del Zhongyang guoshu guan di Nanchino. Nell'esercito ottiene il grado di generale. Nel 1949 si rifugia con l'esercito di Chiang Kai Shek a Taiwan dove continua a lavorare per l'Accademia Centrale di Polizia \"Guomindang Zhongyang Jingguan Xuexiao\".\nSempre nel 1949 \u00e8 tra i primi membri della KFROC\nMuore nel 1976.\n\u00c8 famoso per le sue tecniche di Qinna, tanto che Robert W. Smith gli dedica \" Han Qingtang and his seizing art\" ed un capitolo nel suo \"Chinese boxing: master and methods\"\nHa un ottimo rapporto di amicizia con Wu Tipang. Pratica ed insegna anche Yangshi Taijiquan ed in particolare una forma 108 figure.\nTra i suoi allievi pi\u00f9 famosi ci sono: Wang Jianxu \u738b\u5efa\u7dd2, Shen Maohui \u6c88\u8302\u60e0, Jiang Changgen \u59dc\u9577\u6839, Tang Kejie \u5510\u514b\u6770, Meng Xianming \u5b5f\u61b2\u660e, che vennero chiamati le \"Cinque tigri della scuola di Han\", Hanmen wu hu \u97d3\u9580\u4e94\u864e."}
{"id": "1125912", "revid": "125035598", "url": "https://it.wikipedia.org/wiki?curid=1125912", "title": "Melbourne (Florida)", "text": "Melbourne \u00e8 una localit\u00e0 sulla costa atlantica della Contea di Brevard dello Stato della Florida, negli Stati Uniti d'America. \nDa sempre rinomata localit\u00e0 balneare, dagli anni trenta circa del XX secolo la cittadina possiede il rinomato centro ospedaliero \"Holmes Regional Medical Center\", molto stimato in tutta la Florida. Dal 1969 la cittadina si ampli\u00f2 rapidamente, fondendosi con la vicina Eau Gallie, Melbourne Beach, Melbourne Village e Palm Bay.\nDagli anni settanta circa, la cittadina divenne celebre come meta dei fan di Jim Morrison, leader dello storico gruppo rock dei The Doors, che qui nacque l'8 dicembre 1943.\nStoria.\nFondata dai primi pionieri nel periodo 1867-1877 sui vecchi siti dei nativi americani col nome di \"Crane Creek\", fu rinominata come l'omonima citt\u00e0 australiana da \"John Cornhwaite\", uno dei coloni inglesi che aveva vissuto molto in Australia.\nDurante gli anni della seconda guerra mondiale fu istituito il centro di addestramento della Marina Militare Americana.\nDal 1950 circa inizi\u00f2 l'espansione della cittadina verso nord, mentre nel 1962 si inizi\u00f2 la costruzione del vicino centro aerospaziale \"Kennedy Space Center\" e, per tal motivo, la cittadina fa parte di quella che oggi \u00e8 ancora nota come la \"Space coast\".\nSociet\u00e0.\nReligione.\nVi sono 71 chiese di ben 24 culti diversi, con il 12% circa di cattolici, 7% altre religioni cristiane, 4% metodisti,1,2% protestanti."}
{"id": "1125914", "revid": "767487", "url": "https://it.wikipedia.org/wiki?curid=1125914", "title": "Le colt cantarono la morte e fu... tempo di massacro", "text": "Le colt cantarono la morte e fu... tempo di massacro \u00e8 uno spaghetti western diretto nel 1966 da Lucio Fulci, qui alla sua prima incursione nel genere western.\nTrama.\nTom Corbett, cercatore d'oro lungo le rive dei fiumi, torna nel paese che lasci\u00f2 fin da piccolo e trova il fratello Jeffrey abbrutito dall'alcool, la fattoria della sua famiglia ed ogni attivit\u00e0 commerciale distrutte e derubate dal padrone del paese Scott e dal prepotente figlio Junior.\nTom si reca dal suo amico Carradine per cercare di scoprire qualcosa, ma quest'ultimo mentre sta per parlare viene ucciso insieme alla moglie e le due figlie adolescenti, da alcuni sicari di Scott. Grazie alla pistola facile di Jeffrey, Tom riesce a penetrare nel ranch di Scott nel bel mezzo di un ricevimento. Dopo essere stato garbatamente mandato via dal proprietario, interviene Junior; davanti agli invitati il giovane umilia Tom, massacrandolo con circa ottanta frustate.\nIn serata Tom riesce tra gli stenti a raggiungere casa, dove la sua nutrice india, nel vederlo in quello stato, decide di confessargli un incredibile segreto. Ma anche costei viene raggiunta e uccisa; si scopre infatti che Tom \u00e8 il figlio di Scott. L'indomani, nonostante il parere contrario di Jeffrey, i due fratelli cercano di recarsi nella fattoria di Scott, ma sono costretti ad accamparsi per cercare di non cadere sotto i colpi dei sicari incaricati di vigilare la strada. Qui arriva Scott, il quale \u00e8 pronto a farsi perdonare e accogliere Tom in casa sua; Junior non esita a uccidere il padre davanti agli occhi di Tom, pur di non dividere il patrimonio con il fratellastro.\nColpito nell'onore, Tom cerca l'inevitabile vendetta, con l'appoggio del fido Jeffrey; i due si introducono nel ranch del nemico, facendo piazza pulita dei circa trenta uomini che lo sorvegliano. Junior, rimasto solo e disarmato da Jeffrey, mostra di essere debole e impaurito nel faccia a faccia finale con Tom. Dopo essere stato inseguito su una scala che conduce su un ponte di legno, Junior con un tranello cerca di uccidere Tom, il quale si aggrappa su un piolo ma, nonostante stia per avere la peggio, riesce ad afferrare Junior per una caviglia, facendolo precipitare e sfracellare nel pollaio. Fatta giustizia, Tom e Jeffrey mettono da parte i vecchi rancori e restano insieme per sempre.\nColonna sonora.\nIl brano principale del film, che ne accompagna sia i titoli di testa che di coda, \u00e8 \"Back Home, Someday (A Man Alone)\", composto da Sergio Bardotti, Lucio Fulci e Sergio Endrigo e affidato all'interpretazione dello stesso Endrigo. Bardotti che all'epoca la canzone raggiunse il primo posto nelle classifiche di vendita in Giappone."}
{"id": "1125919", "revid": "74801", "url": "https://it.wikipedia.org/wiki?curid=1125919", "title": "William Curtis", "text": "Da lui nasce l'idea della pubblicazione della popolare rivista botanica che prende il suo nome, la Curtis's Botanical Magazine.\nBiografia.\nNasce nel 1746 ad Alton nella regione inglese dell'Hampshire. Dal 1771 al 1777 lavora presso il Giardino Botanico di Chelsea assumendo diverse mansioni. Nel 1779 fonda il proprio giardino botanico a Lambeth, nei sobborghi di Londra.\nIn suo onore \u00e8 stata coniata la voce botanica Curtisia."}
{"id": "1125921", "revid": "1924342", "url": "https://it.wikipedia.org/wiki?curid=1125921", "title": "Ojos as\u00ed", "text": "Ojos as\u00ed \u00e8 un singolo della cantante colombiana Shakira, pubblicato il 23 giugno 1999 come secondo estratto dal quarto album in studio \"\u00bfD\u00f3nde est\u00e1n los ladrones?\".\nDescrizione.\nNella canzone, dal sapore prettamente medio-orientale, si possono sentire canti in lingua araba, uno di essi \u00e8 presente anche nel ritornello: \u0627\u0644\u0643\u0648\u0646 \u0627\u0631\u062c\u0648\u0643 \u0631\u0628\u064a \u0644\u0628\u064a \u0646\u062f\u0649. (translitterato: \"Rabboussamai fikarrijaii \\ fi ainaiha aralhayati \\ ati ilaica min haza ikaaouni \\ arjouka rabbi labbi nidai\", tradotto: \"Signore dei cieli, ti prego, io nei suoi occhi vedo la vita, vengo da te da questo universo, ti prego, mio Signore, rispondi al mio desiderio.\"). Qua la cantante afferma di \"aver viaggiato dal Bahrein fino in Beirut\", di \"essere stata dal nord fino al Polo Sud\", e mai ha trovato degli occhi come quelli del suo amante.\nShakira ha realizzato anche una versione in inglese di Ojos as\u00ed, chiamata \"Eyes Like Yours\", pubblicata in \"Laundry Service\" del 2001.\nVideo musicale.\nIl video musicale mostra Shakira fare la danza del ventre davanti a un corteo su uno sfondo viola in cui lampeggia un occhio neon, che lancia scintille per poi, verso la fine del video, prendere fuoco."}
{"id": "1125922", "revid": "767487", "url": "https://it.wikipedia.org/wiki?curid=1125922", "title": "Amminoacil-tRNA sintetasi", "text": "Una amminoacil-tRNA-sintetasi () \u00e8 un enzima che catalizza l'esterificazione di uno specifico amminoacido (o di un suo precursore) ad uno dei possibili tRNA corrispondenti, a formare un amminoacil-tRNA. Ne esistono 20 in ciascun organismo, una per ogni amminoacido codificato. Ci\u00f2 significa che ogni gruppo di tRNA isoaccettori viene amminoacilato da un singolo enzima.\nLa ligasi lega inizialmente una molecola di ATP ed il corrispondente amminoacido (o il suo precursore), a formare un amminoacil-adenilato (con il rilascio di una molecola di pirofosfato), che resta adeso all'enzima. Esso lega successivamente la molecola di tRNA appropriata, spostando l'amminoacido dall'adenilato alla coda 3' della molecola del tRNA (in particolare il 2'-OH o il 3'-OH dell'ultima base, A76). \n\"amminoacido + ATP \u2192 amminoacil-tRNA + AMP\"\nSvolgono un ruolo molto importante, in quanto dotate di un'elevatissima specificit\u00e0 di substrato che consente di legare l'amminoacido appropriato ai relativi tRNA isoaccettori. Si pu\u00f2 dire che sono gli enzimi che operano la traduzione dell'informazione genica in quanto assegnano un amminoacido a ciascun anticodone del tRNA. \nAlcune sintetasi presentano anche attivit\u00e0 di \"proofreading\", per garantire il corretto appaiamento amminoacido-tRNA: se il tRNA risulta caricato erroneamente, il legame con l'amminoacido viene idrolizzato.\nMeccanismo.\nLa sintetasi lega dapprima ATP e il corrispondente amminoacido (o il suo precursore) per formare un amminoacil-adenilato, liberando il pirofosfato inorganico (PPi). Il complesso adenilato-aaRS lega quindi il braccio D della molecola del tRNA appropriato e l'amminoacido viene trasferito dall'am-AMP al 2'- o al 3'-OH dell'ultimo nucleotide del tRNA (A76) al 3'.\nIl meccanismo pu\u00f2 essere riassunto nelle seguenti serie di reazioni:\nAminoacido + ATP \u2192 Aminoacil-AMP + PPi\nAminoacil-AMP + tRNA \u2192 Aminoacyl-tRNA + AMP\nSommando le reazioni, la reazione generale altamente esergica \u00e8 la seguente:\nAminoacido + tRNA + ATP \u2192 Aminoacil-tRNA + AMP + PPi\nAlcune sintetasi mediano anche una reazione di editing per garantire un'alta fedelt\u00e0 di carica del tRNA. Se viene aggiunto il tRNA errato (ovvero si scopre che il tRNA \u00e8 caricato in modo errato), il legame dell'amminoacil-tRNA viene idrolizzato. Questo pu\u00f2 accadere quando due aminoacidi hanno propriet\u00e0 diverse anche se hanno forme simili, come nel caso di Valina e treonina.\nL'accuratezza dell'amminoacil-tRNA sintetasi \u00e8 talmente elevata da essere spesso associata alla parola \"superspecificit\u00e0\" quando viene confrontata con altri enzimi coinvolti nel metabolismo. Sebbene non tutte le sintetasi abbiano un dominio con il solo scopo di editare, esse compensano avendo un legame specifico e l'attivazione dei loro amminoacidi affiliati. Un altro contributo alla precisione di queste sintetasi \u00e8 il rapporto delle concentrazioni di aminoacil-tRNA sintetasi e del suo tRNA cognato. Poich\u00e9 la tRNA sintetasi acilia correttamente il tRNA quando la sintetasi \u00e8 sovraprodotta, deve esistere un limite sui livelli di aaRS e tRNA in vivo.\nClassi.\nEsistono due classi di amminoacil-tRNA sintetasi:\nL'unica eccezione \u00e8 la fenilalanil-tRNA sintetasi (PheRS), enzima di classe II che lega la fenilalanina al 2'-OH del tRNAPhe.\nStrutture.\nEntrambe le classi sono costituite da amminoacil-tRNA sintetasi composte da diversi domini.\nTipicamente, esse presentano un dominio catalitico (dove si svolgono entrambe le reazioni sopra descritte) ed un dominio legante l'anticodone (che interagisce con l'anticodone del tRNA per garantire il legame del corretto amminoacido al tRNA stesso). Alcune altre amminoacil-tRNA sintetasi presentano pure alcuni domini leganti RNA, in grado di rompere eventuali legami tra amminoacidi e tRNA non corrispondenti. \nTutti i domini catalitici delle amminoacil-tRNA sintetasi appartenenti ad una singola classe presentano una elevata somiglianza tra loro. I domini catalitici degli enzimi di classe I e II sono invece molto differenti: gli enzimi di classe I, infatti, presentano il frequente ripiegamento di Rossmann, con una architettura a foglietto \u03b2 parallelo, mentre quelli della classe II presentano un ripiegamento proteico unico, composto da foglietti beta antiparalleli.\nEvoluzione.\nLa maggior parte degli aaRSs di una data specificit\u00e0 sono evolutivamente pi\u00f9 vicini tra loro che a aaRSs di un'altra specificit\u00e0. Tuttavia, AsnRS e gruppo GlnRS rispettivamente in AspRS e GluRS. La maggior parte degli aaRS di una certa specificit\u00e0 appartengono anche a una singola classe. Tuttavia, ci sono due versioni distinte del LysRS - uno appartenente alla famiglia di classe I e l'altro appartenente alla famiglia di classe II.\nLe filogenesi molecolari degli aaRS spesso non sono coerenti con le filogenesi organismiche accettate. Cio\u00e8, violano il cosiddetto modello filogenetico canonico mostrato dalla maggior parte degli altri enzimi per i tre domini della vita: Archaea, Batteri ed Eukarya. Inoltre, le filogenesi dedotte per aaRS di diversi amminoacidi spesso non concordano tra loro. Inoltre, i paralogs aaRS all'interno della stessa specie mostrano un alto grado di divergenza tra di loro. Queste sono indicazioni chiare che il trasferimento orizzontale si \u00e8 verificato pi\u00f9 volte durante la storia evolutiva degli aaRS.\nUna credenza diffusa nella stabilit\u00e0 evolutiva di questa superfamiglia, nel senso che ogni organismo ha tutti gli aaRS per i corrispondenti aminoacidi \u00e8 mal concepita. Un'analisi genomica su larga scala su ~ 2500 genomi procariotici ha mostrato che molti di loro mancano di uno o pi\u00f9 geni aaRS mentre molti genomi hanno uno o pi\u00f9 paraloghi. AlaRS, GlyRS, LeuRS, IleRS e ValRS sono i membri della famiglia pi\u00f9 evolutivamente stabili. GluRS, LysRS e CysRS hanno spesso paralogs, mentre AsnRS, GlnRS, PylRS e SepRS sono spesso assenti da molti genomi.\nAd eccezione di AlaRS, \u00e8 stato scoperto che 19 su 20 AAA umani hanno aggiunto almeno un nuovo dominio o motivo. Questi nuovi domini e motivi variano in funzione e si osservano in varie forme di vita. Una funzione romanzo comune all'interno degli aaRS umani sta fornendo una regolazione aggiuntiva dei processi biologici. Esiste una teoria secondo cui il numero crescente di aaRS che aggiungono domini \u00e8 dovuto alla continua evoluzione di organismi superiori con elementi costitutivi pi\u00f9 complessi ed efficienti e meccanismi biologici. Un elemento chiave di prova di questa teoria \u00e8 che dopo l'aggiunta di un nuovo dominio a un aaRS, il dominio diventa completamente integrato. La funzionalit\u00e0 di questo nuovo dominio \u00e8 conservata da quel momento in poi.\nApplicazione in biotecnologia.\nIn alcune delle aminoacil tRNA sintetasi, la cavit\u00e0 che contiene l'amminoacido pu\u00f2 essere mutata e modificata per trasportare aminoacidi non naturali sintetizzati in laboratorio e per legarli a specifici tRNA. Questo espande il codice genetico, oltre i venti amminoacidi canonici presenti in natura, per includere anche un amminoacido innaturale. L'amminoacido innaturale \u00e8 codificato da una tripletta senza senso (TAG, TGA, TAA), un codone quadruplo, o in alcuni casi un codone raro ridondante. L'organismo che esprime la sintetasi mutante pu\u00f2 quindi essere geneticamente programmato per incorporare l'aminoacido innaturale in qualsiasi posizione desiderata in qualsiasi proteina di interesse, consentendo ai biochimici o ai biologi strutturali di sondare o modificare la funzione della proteina. Ad esempio, si pu\u00f2 iniziare con il gene per una proteina che lega una certa sequenza di DNA e, dirigendo un amminoacido innaturale con una catena laterale reattiva nel sito di legame, creare una nuova proteina che tagli il DNA all'obiettivo -sequence, piuttosto che legarlo.\nMutando amminoacil tRNA sintetasi, i chimici hanno esteso i codici genetici di vari organismi per includere aminoacidi sintetizzati in laboratorio con tutti i tipi di propriet\u00e0 utili: fotoreattivo, metallo-chelante, xeno-chelante, reticolazione, spin-risonante, fluorescente, biotinilato e amminoacidi redox-attivi. Un altro uso \u00e8 l'introduzione di amminoacidi contenenti gruppi funzionali reattivi per modificare chimicamente la proteina bersaglio.\nLa causalit\u00e0 di alcune malattie (come patologie neuronali, cancro, condizioni metaboliche alterate e disordini autoimmuni) \u00e8 stata correlata a specifiche mutazioni di aminoacil-tRNA sintetasi. Charcot-Marie-Tooth (CMT) \u00e8 il pi\u00f9 frequente disturbo ereditario del sistema nervoso periferico (una malattia neuronale) ed \u00e8 causato da una mutazione ereditaria nel glicol-tRNA e tirosil-tRNA. Il diabete, una malattia metabolica, induce lo stress ossidativo, che innesca un accumulo di mutazioni del tRNA mitocondriale. \u00c8 stato anche scoperto che il tRNA sintetasi pu\u00f2 essere parzialmente coinvolto nell'eziologia del cancro. \u00c8 stato osservato un alto livello di espressione o modifica di aaRS in un intervallo di tumori. Un risultato comune delle mutazioni degli aaRS \u00e8 un disturbo della forma / formazione dimero che ha una relazione diretta con la sua funzione. Queste correlazioni tra gli aaRS e alcune malattie hanno aperto una nuova porta alla sintesi delle terapie.\nDomini non catalitici.\nLe nuove aggiunte di domini ai geni aaRS sono accrescitive e progressive all'albero della vita. La forte pressione evolutiva per questi piccoli domini proteici non catalitici ha suggerito la loro importanza. I risultati a partire dal 1999 e successivamente hanno rivelato uno strato di biologia precedentemente non riconosciuto: queste proteine controllano l'espressione genica all'interno della cellula di origine e quando rilasciano esercitano il controllo omeostatico e dello sviluppo in specifici tipi di cellule umane, tessuti e organi durante lo sviluppo adulto o fetale o entrambi, compresi i percorsi associati all'angiogenesi, all'infiammazione, alla risposta immunitaria, al bersaglio meccanicistico della segnalazione di rapamicina (mTOR), all'apoptosi, alla tumorigenesi e all'interferone gamma (IFN-\u03b3) e alla segnalazione di p53."}
{"id": "1125927", "revid": "5456", "url": "https://it.wikipedia.org/wiki?curid=1125927", "title": "Mary Kate Olsen", "text": ""}
{"id": "1125931", "revid": "228587", "url": "https://it.wikipedia.org/wiki?curid=1125931", "title": "Esponenti del teatro elisabettiano", "text": "Segue un elenco di alcuni esponenti di spicco del teatro elisabettiano:"}
{"id": "1125934", "revid": "1705737", "url": "https://it.wikipedia.org/wiki?curid=1125934", "title": "Queenstown (Nuova Zelanda)", "text": "Queenstown, in m\u0101ori T\u0101huna, \u00e8 una cittadina della Nuova Zelanda nella regione di Otago, nel sud-ovest dell'Isola del Sud, situata sulle sponde del lago Wakatipu.\nStoria.\nVenne fondata nella seconda met\u00e0 dell'Ottocento quando nel vicino fiume Shotover vennero rinvenute le prime pepite d'oro.\nNel 1863 la cittadina, sperduta tra i laghi e le montagne dell'Otago, venne letteralmente invasa da migliaia di cercatori d'oro. Seguirono anni in cui la citt\u00e0 s'ingrand\u00ec a macchia d'olio. Esaurita la vena aurifera, la citt\u00e0 si spopol\u00f2.\nQui sono stati girati i film della serie \"Il Signore degli Anelli\".\nEconomia.\nAttualmente Queenstown \u00e8 un'ambita meta turistica, anche grazie al fatto che nel 1988 A. J. Hackett, guru dello sport estremo, apr\u00ec qui il primo sito di bungee jumping organizzato in modo commerciale. Queenstown \u00e8 nota anche per i numerosi locali notturni."}
{"id": "1125942", "revid": "1776051", "url": "https://it.wikipedia.org/wiki?curid=1125942", "title": "Size Really Does Matter", "text": "Size Really Does Matter \u00e8 il terzo album in studio dei Pretty Boy Floyd, uscito nel 2003 per l'Etichetta Deadline Records.\nQuesto \u00e8 il primo album nel quale manca la presenza di Kristy Majors e Kari Kane. Il disco non ebbe un buon successo commerciale, ma ricevette delle buone valutazioni da siti come All Music Guide.\nIl brano \"Dead\" \u00e8 una cover della vecchia band del bassista, The Distractions.\nIl brano \"727\" venne scritto da Lesli per la sorella del batterista, Dish, che mor\u00ec in un incidente d'auto il 27 luglio 2002."}
{"id": "1125943", "revid": "767487", "url": "https://it.wikipedia.org/wiki?curid=1125943", "title": "Jan Kiepura", "text": "Biografia.\nKiepura nacque a Sosnowiec, citt\u00e0 del sud della Polonia che proprio in quegli anni ricevette la nomina a centro cittadino, da madre ebrea e da padre polacco.\nPortato per la musica, cant\u00f2 nel coro della scuola. Tuttavia, poich\u00e9 i genitori volevano per lui un'educazione universitaria, nel 1920 si trasfer\u00ec a Varsavia, dove si iscrisse alla facolt\u00e0 di legge dell'Universit\u00e0 di Varsavia. Tutto ci\u00f2, per\u00f2, non pot\u00e9 arrestare l'astro nascente che, pur trovando concorrenza a Varsavia (vi erano due importanti tenori allora), riusc\u00ec ad ottenere un discreto seguito che gli garant\u00ec un buon esordio.\nAgli inizi della sua carriera si esib\u00ec in dodici musical tra cui \"O czym si\u0119 nie my\u015bli\" (1926), Die sinngende Stadt nel (1930) e \"Zdoby\u0107 ci\u0119 musz\u0119\" (1933). Il suo repertorio lirico includeva \"Rigoletto\", \"La boh\u00e8me\", \"Turandot\" e \"Carmen\", che interpret\u00f2 in alcuni grandi teatri europei prima e statunitensi poi, da quando si trasfer\u00ec a New York.\nAl Wiener Staatsoper debutt\u00f2 nel 1926 come Mario Cavaradossi in Tosca (opera) con Maria Jeritza seguito da Calaf in \"Turandot\" diretto da Franz Schalk con M\u00e1ria N\u00e9meth, nel 1927 Der Fremde in \"Das Wunder der Heliane\" di Erich Wolfgang Korngold con Lotte Lehmann, nel 1929 Il duca di Mantova in Rigoletto e nel 1938 Don Jos\u00e9 nella \"Carmen\" diretta da Karl Alwin con Esther R\u00e9thy.\nNel 1927 all'Opera di Amburgo fu Scharfrichter-Schwertrichter nella prima assoluta di \"Das Wunder der Heliane\" di Erich Wolfgang Korngold con la Lehmann, nel 1928 Mario Cavaradossi in \"Tosca\" con la Jeritza al Palais Garnier di Parigi e nel 1929 Mascarille nella prima assoluta di \"Le preziose ridicole\" di Felice Lattuada, diretto da Gabriele Santini con Mafalda Favero, Ebe Stignani, Aristide Baracchi e Salvatore Baccaloni.\nNel 1936 Kiepura spos\u00f2 il soprano lirico Marta Eggerth, dalla quale ebbe due figli. I due si esibirono insieme in qualche opera e in alcuni concerti. Incisero anche diversi dischi e girarono qualche film.\nAl Metropolitan Opera House di New York debutt\u00f2 nel 1938 come Rodolfo ne \"La boh\u00e8me\" con Bidu Say\u00e3o, poi Don Jos\u00e9 in \"Carmen\" con Bruna Castagna ed Ezio Pinza, Il duca di Mantova in \"Rigoletto\" con Lawrence Tibbett e Lily Pons diretto da Ettore Panizza, nel 1939 Des Grieux in \"Manon (Massenet)\" e nel 1942 Cavaradossi in \"Tosca\" con Stella Roman.\nNel 1943 fu Danilo nella prima rappresentazione nel Majestic Theatre di New York di \"Die lustige Witwe\" con la Eggerth. Nel 1950 fu Edwin Ronald nella prima nel Th\u00e9\u00e2tre de Paris di \"Die Cs\u00e1rd\u00e1sf\u00fcrstin\", ancora con la moglie.\nIl 15 agosto del 1966, all'et\u00e0 di 64 anni, Jan Kiepura mor\u00ec improvvisamente a seguito di un attacco di cuore. In quel periodo stava lavorando, sempre con la moglie, ad un album per il quale aveva gi\u00e0 scritto alcune canzoni. Per un certo tempo la moglie si ritir\u00f2 dalla vita pubblica ma successivamente comparve come attrice in un altro film, il primo e l'ultimo dopo la morte del marito."}
{"id": "1125947", "revid": "287204", "url": "https://it.wikipedia.org/wiki?curid=1125947", "title": "Sportverein Austria Salzburg", "text": "Lo Sportverein Austria Salzburg, abbreviato in \"SV Austria Salzburg\" o solo \"Austria Salzburg\" (in italiano \"Austria Salisburgo\"), \u00e8 una societ\u00e0 calcistica di Salisburgo, in Austria.\n\u00c8 stata costituita nel 2005 da un gruppo di tifosi dell'omonimo sodalizio fondato nel 1933, che non ne avevano accettato l'acquisizione da parte della Red Bull e il susseguente cambio di nome e colori sociali, decidendo pertanto di mantenere in vita tali segni distintivi attraverso una nuova squadra.\nStoria.\nFondato nel 2005 da alcuni tifosi in contrasto con la nuova propriet\u00e0 del club originale, che aveva imposto la denominazione di Red Bull Salzburg ed i colori bianco e rosso, si \u00e8 iscritto alla Salzburger Fussballverband disputando il primo campionato in \"spielgemeinschaft\" con il PSV Salisburgo. Nella stagione 2006-2007 ha potuto iscrivere una squadra autonoma, che partendo dalla 2. Klasse ha conquistato quattro promozioni consecutive, arrivando nel 2010-2011 in Regionalliga.\nQui per la prima volta ha incontrato in partite ufficiali i \"rivali\" del Salisburgo, anche se solo con la squadra \"Amateure\", nel primo vero derby tra le due formazioni. Ha concluso il campionato d'esordio in terza serie al 5\u00ba posto finale, quindi nel 2011-2012 \u00e8 stato 8\u00b0 e, nel 2012-2013, 2\u00b0, sfiorando la qualificazione agli spareggi promozione dopo un lungo duello con il Liefering, altra squadra controllata dalla Red Bull.\nNella stagione 2014-2015, guidata in panchina dal norvegese J\u00f8rn Andersen, \u00e8 stata promossa in Erste Liga, il secondo livello del campionato austriaco ma subito dopo viene colpita da una grave crisi finanziaria e sono seguite due retrocessioni di seguito fino alla Salzburger Fussballverband (Landsliga) nel 2017-2018.\nRosa 2015-2016.\nQuesta \u00e8 la rosa che ha affrontato la stagione 2015-2016 in Erste Liga.\nStadio.\nDal 2007 la squadra gioca le partite casalinghe all'ASK\u00d6 Sportanlage West, noto anche come \"My Phone Austria Stadion\" per motivi di sponsor, capace di spettatori, dei quali 400 a sedere.\nIn precedenza aveva utilizzato i seguenti impianti: PSV-Platz (stagione 2005-2006), SAK-Sportanlage Nonntal (parte conclusiva della stagione 2005-2006) e UFC-Platz (stagione 2006-2007).\nTifoseria.\nI tifosi dell'Austria Salisburgo sono gemellati con quelli del , dell' e del "}
{"id": "1125950", "revid": "697352", "url": "https://it.wikipedia.org/wiki?curid=1125950", "title": "John the Revelator", "text": ""}
{"id": "1125952", "revid": "1719883", "url": "https://it.wikipedia.org/wiki?curid=1125952", "title": "Carisma", "text": ""}
{"id": "1125961", "revid": "131358", "url": "https://it.wikipedia.org/wiki?curid=1125961", "title": "Goleador", "text": ""}
{"id": "1125962", "revid": "5456", "url": "https://it.wikipedia.org/wiki?curid=1125962", "title": "Anton Van Dyck", "text": ""}
{"id": "1125963", "revid": "767487", "url": "https://it.wikipedia.org/wiki?curid=1125963", "title": "Ebetsu", "text": " \u00e8 una citt\u00e0 del Giappone che ricade sotto la giurisdizione della sottoprefettura di Ishikari. \u00c8 situata nella zona occidentale della prefettura di Hokkaid\u014d.\nFondata il 1\u00ba luglio 1954, la citt\u00e0 contava, nel 2008, su una popolazione di 123.012 abitanti distribuiti su una superficie di 187,57\u00a0km\u00b2, per una densit\u00e0 di 655,82 ab./km\u00b2."}
{"id": "1125967", "revid": "1862310", "url": "https://it.wikipedia.org/wiki?curid=1125967", "title": "Monte Tininnertuup", "text": "Il monte Tininnertuup (groenlandese: Tininnertuup Qaqqaat) \u00e8 una montagna della Groenlandia di 1720\u00a0m. Si trova a 60\u00b028'N 44\u00b025'O; appartiene al comune di Kujalleq."}
{"id": "1125969", "revid": "1862310", "url": "https://it.wikipedia.org/wiki?curid=1125969", "title": "Tuvilissuaq", "text": "Il Tuvilissuaq \u00e8 una montagna della Groenlandia di 1838\u00a0m. Si trova a 60\u00b011'N 44\u00b030'O; appartiene al comune di Kujalleq."}
{"id": "1125970", "revid": "170423", "url": "https://it.wikipedia.org/wiki?curid=1125970", "title": "Mamadou N'Diaye (cestista 1975)", "text": "Carriera.\nDedito inizialmente al calcio, venne meglio indirizzato al basket prima di compiere 18 anni, guadagnandosi in breve tempo le prime convocazioni in nazionale. Ottimo studente al liceo, quando si iscrisse alla Auburn University si dedic\u00f2 anche al torneo di basket NCAA riportando ottimi risultati, fra cui il record del college di stoppate in carriera, detenuto fino ad allora da Charles Barkley.\nSi dichiar\u00f2 eleggibile per il Draft NBA 2000, venendo chiamato al primo turno, risultando essere la 26\u00aa scelta assoluta, dai Denver Nuggets. Con la franchigia del Colorado non gioc\u00f2 neanche una partita e nel gennaio 2001 venne ceduto ai Toronto Raptors. Rest\u00f2 con i canadesi per tre stagioni, le migliori della sua carriera NBA, con medie di 4,8 punti, 3,1 rimbalzi e 1,1 stoppate a partita. Nel 2003-04 arriv\u00f2 in gennaio ai Dallas Mavericks, che lo cedettero in febbraio agli Atlanta Hawks. Nel 2004-05 gioc\u00f2 invece per i Los Angeles Clippers.\nTra il 2005 e il 2008 ha giocato in Grecia, nel PAOK Salonicco prima e nel Panellinios Atene poi."}
{"id": "1125971", "revid": "1862310", "url": "https://it.wikipedia.org/wiki?curid=1125971", "title": "Uilorsuaq", "text": "L'Uilorsuaq \u00e8 una montagna della Groenlandia di 1109\u00a0m. Si trova a 60\u00b027'N 44\u00b049'O; appartiene al comune di Kujalleq."}
{"id": "1125977", "revid": "32428", "url": "https://it.wikipedia.org/wiki?curid=1125977", "title": "Chiesa delle Crocelle a Chiatamone", "text": ""}
{"id": "1125979", "revid": "1568601", "url": "https://it.wikipedia.org/wiki?curid=1125979", "title": "Monte Ujarasussuttaliit", "text": "Il monte Ujarasussuttaliit (groenlandese: Ujarasussuttaaliit Qaqqaa) \u00e8 una montagna della Groenlandia di 1143\u00a0m. Si trova nel comune di Kujalleq."}
{"id": "1125980", "revid": "287204", "url": "https://it.wikipedia.org/wiki?curid=1125980", "title": "Riccardo di San Vittore", "text": "Biografia.\nRiccardo fu allievo di Ugo di San Vittore, di cui adott\u00f2 e svilupp\u00f2 principi e metodi. La sua opera pi\u00f9 importante, il \"De Trinitate\", cerca di giungere agli elementi essenziali della dottrina trinitaria mediante un processo di ragionamento speculativo. Riccardo esercit\u00f2 un grande influsso su Bonaventura da Bagnoregio e i mistici francescani. I suoi scritti gli fecero ottenere il soprannome di \"Magnus Contemplator\".\nNel \"Paradiso\" di Dante (X, 130), \u00e8 considerato fra i teologi e i dottori della Chiesa, insieme con Isidoro di Siviglia e Beda il Venerabile.\nIl \"De trinitate\" e il \"Filioque\".\nNel \"De trinitate\" accolse la definizione di persona data da Boezio e la dottrina del \"Filioque\". \nNel V secolo, il \"Pange lingua\" di Venanzio Fortunato aveva affermato che lo Spirito Santo, procedendo da entrambe le altre due divine persone, era ritenuto parimenti degno e meritevole di una preghiera di lode. Il riconoscimento dell'inno eucaristico aveva introdotto la dottrina del \"Filioque\" nella Chiesa Cattolica, ma non chiariva ancora appieno che la processione dal Figlio non poteva essere comunque disgiunta da quella dal Padre.\nSan Riccardo la fece propria e distinse in Dio l'esistenza di due processioni dello Spirito Santo: una processione immediata dello Spirito Santo dal Padre Dio, unita ad un secondo e distinto tipo di processione, quella che inizia nel Padre Dio ed \u00e8 mediata dal Figlio Dio. Quindi, nel suo pensiero lo Spirito Santo procede sempre dal Padre, poich\u00e9 anche quando procede dal Figlio, occorre rilevare che il Figlio procede sempre dal Padre. Il Padre nulla riceve e tutto dona allo Spirito Santo che deve necessariamente corrispondere tale amore gratuito, per esserne degno. Il Figlio \u00e8 in uno stato intermedio fra l'amore gratuito del Padre e l'amore dovuto dello Spirito, potendo sia ricevere dal Padre che donare allo Spirito. San Riccardo usa la chiusura deduttiva di questa teoria per affermare l'impossibilit\u00e0 di una quarta persona divina, se lo Spirito Santo \u00e8 degno dell'amore totalizzante del Padre e del Figlio, allora \u00e8 meritevole anche dell'inno di lode da parte dei fedeli.\nL'opera fornisce anche due prove dell'esistenza di Dio, di cui la prima si fonda sul grado di perfezione delle creature e la seconda sulla loro non necessaria possibilit\u00e0. Le dimostrazioni delineano un'ontologia del reale e del possibile suddivisa in tre classi: le creature subcelesti che sono generate e periscono, e quindi non possono essere per s\u00e9; le creature celesti che sono eterne, ma che non sono per s\u00e9 (sono create); Dio eterno e per s\u00e9, nel senso che non necessita dell'esistenza o dell'opera di altri enti affinch\u00e9 il proprio essere sia possibile.\nLe creature necessitano di Lui che \u00e8 la sola causa del proprio essere e l'unico creatore increato. La contingenza delle creature fonda la necessit\u00e0 del creatore.\nNel prologo del trattato identifica il Sommo Bene e la perfezione della virt\u00f9 con la conoscenza della ragione naturale che fu propria dei filosofi antichi. Invita i cristiani a non essere inferiori ad essi e a ricercare, per quanto \u00e8 possibile, le ragioni della fede.\nLa sua teologia trinitaria e opere dell'eretico Gioacchino da Fiore influenzarono la \"Lectura super Apocalypsim\" di Pietro di Giovanni Olivi.\nOpere.\nDi Riccardo ci sono pervenute trentatr\u00e9 opere, pubblicate nella Patrologia Latina di Migne, elencate degli editori in tre gruppi: Scritti esegetici, Scritti teologici e Miscellanea; ma Eug\u00e8ne Kulesza contesta questa classificazione in particolare per \"le opere che fanno riferimento alla vita interiore\" che trattano di mistica e di ascetica, che egli mette come primo gruppo.\nSecondo Riccardo, la contemplazione \u00e8 l'ultima fase della via mistica che si suddivide in sei fasi culminanti nella visione diretta di Dio, uno stato di completa alienazione della mente umana dai propri ricordi, dai propri desideri e dalla consapevolezza di s\u00e9. La contemplazione \u00e8 resa possibile dalla purezza di cuore e dalla conoscenza di s\u00e9, ma l'ultimo stadio della visione divina \u00e8 causato unicamente dalla grazia di Dio, ponendosi quindi al di sopra e al di l\u00e0 della ragione e delle facolt\u00e0 umane del corpo e dell'anima. \nQui si segue la classificazione di Kulesza.\nVita interiore.\nSedici scritti\nScritti teologici.\nDieci trattati\nScritti esegetici.\nSette scritti che non sono i pi\u00f9 originali nell'opera del \"Vittorino\"."}
{"id": "1125983", "revid": "767487", "url": "https://it.wikipedia.org/wiki?curid=1125983", "title": "The Score (film)", "text": "The Score \u00e8 un film del 2001 diretto da Frank Oz, con Robert De Niro, Edward Norton e Marlon Brando.\nQuesto \u00e8 l'ultimo film in cui recita Marlon Brando, l'unico in cui condivide la scena con De Niro. Le sue condizioni di salute infatti peggiorarono progressivamente non consentendogli pi\u00f9 di girare altri film sino alla sua morte avvenuta nel 2004. De Niro e Norton, invece, sono tornati a lavorare insieme nel film \"Stone\".\nTrama.\nMontr\u00e9al, Qu\u00e9bec. Nick Wells \u00e8 un ladro professionista di gioielli e opere d'arte che vuole ritirarsi quanto prima dal giro e dedicarsi al suo raffinato club di jazz che gli d\u00e0 da vivere legalmente. D'ora in avanti \u00e8 infatti intenzionato a rigare dritto e a vivere una vita tranquilla con la sua fidanzata, Diane, che fa l'assistente di volo.\nViene per\u00f2 fermato dal vecchio amico e socio Max che, presentandosi nel locale che Nick usa come copertura, gli propone il colpo della vita: rubare uno scettro del 1661 dal valore inestimabile, nascosto dentro la gamba di un vecchio pianoforte che si trova situato nel caveau della dogana di Montr\u00e9al, l\u00ec bloccato dalle autorit\u00e0 perch\u00e9 ritenuto infestato da insetti nocivi.\nAssieme a loro si unisce Jack Teller, ladro ambizioso che finge di avere una disabilit\u00e0 mentale per poter lavorare come addetto alle pulizie nella dogana (in modo da poter meglio pianificare il furto), fingendo anche di chiamarsi Brian.\nNick successivamente contatta il suo amico Steven, un hacker informatico, per chiedergli di rubare i codici di bypass che consentiranno loro di manipolare temporaneamente il sistema di allarme durante la rapina.\nUna volta pianificato il tutto, Nick utilizza un tunnel della rete fognaria per entrare nel seminterrato e riesce poi a far esplodere la cassaforte dove \u00e8 conservato lo scettro. Intanto Jack, che sta manomettendo le telecamere di sicurezza disturbando il segnale video, viene scoperto da Danny, un suo collega anziano; essendo ormai stato scoperto, Jack lo minaccia con una pistola e lo chiude in uno sgabuzzino dicendogli di stare tranquillo.\nDopo aver preso lo scettro e averlo nascosto in una custodia, Nick si trova nel caveau faccia a faccia con Jack che ha in realt\u00e0 intenzione di tradirlo: infatti gli punta una pistola addosso, costringendolo a consegnargli lo scettro e facendo poi scattare l'allarme di proposito.\nInseguito da alcuni poliziotti, Nick riesce a fuggire attraverso le fogne e a salvarsi, dopodich\u00e9 riceve la telefonata di Jack (anch'egli scappato dalla dogana) al quale fa capire di aver commesso un grave errore. \u00c8 infatti Jack ad essere stato raggirato, poich\u00e9 in realt\u00e0 non ha lo scettro, ma solo un rozzo simulacro fatto di pezzi di ferro: il vero scettro \u00e8 infatti sempre rimasto nelle mani di Nick.\nAttraverso un notiziario Max scopre che Jack \u00e8 ricercato per il colpo (\u00e8 stato infatti Danny, il suo collega, a sporgere denuncia) mentre il complice Nick non \u00e8 stato ancora identificato. Il film si conclude con Nick che raggiunge in aeroporto la fidanzata Diane di ritorno da un volo: i due si abbracciano ed iniziano cos\u00ec una vita normale, come Nick le aveva promesso.\nProduzione.\nDurante la produzione, il regista Frank Oz ebbe numerosi screzi con l'attore Marlon Brando che derideva il regista chiamandolo \"Miss Piggy\", per via del suo passato lavoro come doppiatore dell'omonimo personaggio dei Muppets. Non riuscendo ad andare d'accordo, Robert De Niro fu costretto a dirigere Brando al posto di Oz con quest'ultimo a dargli istruzioni via cuffia.\nAccoglienza.\nIl film ha ricevuto recensioni positive. Su un budget di 60.000.000 di dollari ha incassato pi\u00f9 di 110 milioni di dollari."}
{"id": "1125986", "revid": "122906895", "url": "https://it.wikipedia.org/wiki?curid=1125986", "title": "Monte Usumeersip", "text": "Il monte Usumeersip (groenlandese: Usumeersip Qaqqaa) \u00e8 una montagna della Groenlandia di 1248\u00a0m. Si trova a 60\u00b030'N 44\u00b052'O; appartiene al comune di Kujalleq."}
{"id": "1125989", "revid": "599013", "url": "https://it.wikipedia.org/wiki?curid=1125989", "title": "Mosco", "text": ""}
{"id": "1125990", "revid": "968255", "url": "https://it.wikipedia.org/wiki?curid=1125990", "title": "Processo sol-gel", "text": "Il processo sol-gel costituisce uno dei principali metodi per la fabbricazione di materiali ceramici, tipicamente ossidi di metalli. Il processo prevede la sintesi di soluzioni colloidali (\"sol\") che costituiscono i precursori per la successiva formazione di un \"gel\" (un reticolo inorganico continuo contenente una fase liquida interconnessa) attraverso reazioni di idrolisi e condensazione. Post-trattamenti termici di essiccamento e solidificazione vengono generalmente impiegati per eliminare la fase liquida dal gel, promuovere ulteriore condensazione ed incrementare le propriet\u00e0 meccaniche.\nIl sol \u00e8 costituito da particelle sospese in un liquido aventi diametro convenzionalmente compreso tra 1 nm e 1 \u00b5m. Il sol viene tipicamente ottenuto a partire da precursori quali alcossidi di metalli o metalloidi (ad esempio alcossisilani), o da sali (ad esempio cloruri, nitrati, acetati).\nMeccanismo.\nTipici precursori per il processo sol-gel si presentano in forma di M(OR), MX, R'-M(OR), dove M rappresenta un centro metallico e \"n\" \u00e8 il suo stato di ossidazione. X e RO sono invece comuni gruppi uscenti presenti in sali metallici o alcossidi metallici, come ad esempio l'anione cloruro negli alogenuri metallici, mentre R' \u00e8 un qualsiasi gruppo organico legato al centro metallico via legami covalenti (Si-C, Sn-C) o tramite leganti di coordinazione (M = Ti, Zr...). Il processo sol-gel implica il collegamento dei centri metallici, con la generazione in soluzione di polimeri osso- o idrosso-metallici. Il meccanismo di formazione prevede in primo luogo l'idrolisi di un gruppo alcossi o la deprotonazione di una molecola d'acqua collegata al centro metallico che porta ad un idrossido:\nM-OR + HO \u2192 M-OH + ROH\nA questo punto la specie idrossido formata pu\u00f2 reagire con altri centri metallici tramite reazione di condensazione per la formazione di un oligomero. La condensazione pu\u00f2 avvenire per ossolazione, con la formazione di un ponte osso e l'eliminazione di acqua o alcol:\nM-OH + XO-M \u2192 M-O-M + X-OH (dove X = H o R)\nLa condensazione pu\u00f2 avvenire in alternativa anche per olazione con la formazione di un ponte idrossido:\nM-OH + XO-M \u2192 M-(OH)-M-OX (dove X = H o R)\nQuest'ultima reazione avviene quando il metallo pu\u00f2 avere una coordinazione maggiore della valenza, come nel caso di Ti(IV), Zr(IV), o simili.\nNella maggior parte dei processi sol-gel, la struttura inorganica \u00e8 formato da successive idrolisi e condensazioni. La struttura, la connettivit\u00e0 e la morfologia della rete inorganica finale sono influenzate ampiamente dal contributo relativo delle 3 reazioni. Gli idrosso-osso-polimeri formati esibiscono una grande \nvariet\u00e0 di strutture, dagli arrangiamenti ramificati agli ammassi compatti a seconda delle condizioni intrinseche (le caratteristiche metalliche del centro come coordinamento, acidit\u00e0, labilit\u00e0. . .) o estrinseca (condizioni di reazione controllabili come solvente, contenuto d'acqua, pH, catalizzatori, tempo di reazione...). La crescita di queste strutture pu\u00f2 essere controllata, ad esempio per avvelenamento o per limitazione dell'aggregazione. Alcune di queste strutture possono crescere o aggregare fino a raggiungere dimensioni macroscopiche, cattura di solventi e piccoli monomeri, ottenendo cos\u00ec gel. In controllo chimico delle reazioni di attivazione e polimerizzazione consente il controllo sulla forma dei polimeri o colloidi inorganici, nonch\u00e9 sulla loro compatibilit\u00e0 (ad esempio interazioni idrofobiche/idrofiliche) con controparti biologiche. I precursori R'-M(OR) possono anche essere utilizzati per co-condensare con altri precursori quali M(OR) o MX, o di modificare la superficie di entit\u00e0 inorganica, ottenendone un cambiamento delle propriet\u00e0.\nApplicazioni.\nIl primo processo sol-gel a essere stato brevettato fu quello dovuto a Geffcken, inventato nel 1939 per una compagnia tedesca produttrice di lastre di vetro per finestre. Negli anni 1950 fu sviluppato un processo sol-gel per la produzione di polveri radioattive di UO2 e ThO2 per combustibili nucleari, utilizzando cos\u00ec particelle poco disperdibili nell'ambiente. La ricerca nell'ambito dei sol-gel ebbe il suo maggiore sviluppo durante gli anni 1990, quando si ebbe un grosso picco di pubblicazioni al riguardo.\nIl processo sol-gel viene utilizzato per ottenere diverse tipologie di materiali funzionali, ad esempio: rivestimenti, polveri ceramiche, monoliti, fibre ceramiche, membrane inorganiche, aerogel. La chimica dei sol-gel rappresenta quindi un approccio notevolmente versatile per la fabbricazione di questi materiali.\nLe applicazioni dei prodotti sol-gel derivati sono numerose e varie. Uno dei pi\u00f9 grandi campi di applicazione riguarda la produzione di film sottili, depositabili su un substrato solido tramite rivestimento per rotazione (\"spin-coating\") o rivestimento per immersione (\"dip-coating\"). Altri metodi includono lo spruzzo, l'elettroforesi, la stampa a getto di inchiostro o il rivestimento capillare. I rivestimenti ottici, rivestimenti protettivi e decorativi, e componenti ottico-elettronici possono essere applicati a vetri, metalli e altri tipi di substrato sfruttando questi metodi.\nAttraverso processi in cui il sol viene fatto gelificare in uno stampo, e successivamente trattato termicamente, si possono ottenere dei pezzi ceramici o vetrosi densi con caratteristiche propriet\u00e0 analoghe a quelle riscontrate in materiali vetrosi ottenuti per raffreddamento di un fuso, con il vantaggio di poter determinare a priori dimensioni e tolleranze senza successive lavorazioni meccaniche. Ad esempio, in questo modo si possono ottenere specchi e lenti utilizzati in ottica.\nFacendo rientrare la viscosit\u00e0 di un sol all'interno di un definito intervallo di valori \u00e8 possibile ottenere fibre ottiche e fibre ceramiche, utilizzate rispettivamente come sensori ottici e isolanti termici.\nPolveri ceramiche e ultrafini si possono ottenere per precipitazione. Queste polveri a singolo o multiplo componente possono essere lavorate in particelle di dimensioni inferiori al micron che trovano applicazione in odontoiatria e nell'ambito biomedico. Polveri composite sono state brevettate per la produzione di erbicidi e prodotti chimici agrari. Utilizzando un processo sol-gel \u00e8 anche possibile ottenere polveri abrasive utilizzate in vari processi di finitura.\nUna delle pi\u00f9 importanti applicazioni del processo sol-gel riguarda la sintesi delle zeoliti. Altri elementi (metalli, ossidi metallici) possono essere facilmente incorporati nel prodotto finale e il sol cos\u00ec ottenuto risulta molto stabile.\nAltri prodotti fabbricati con questo processo includono varie membrane ceramiche per la microfiltrazione, ultrafiltrazione, nanofiltrazione, pervaporazione e osmosi inversa.\nEssiccando il gel a basse temperature (25-100\u00a0\u00b0C) \u00e8 possibile ottenere matrici solide porose chiamate xerogel. Se invece la fase liquida viene rimossa dal gel in condizioni supercritiche \u00e8 possibile ottenere un aerogel, materiale altamente poroso e caratterizzato da densit\u00e0 estremamente bassa."}
{"id": "1125993", "revid": "23671", "url": "https://it.wikipedia.org/wiki?curid=1125993", "title": "La Regina dei Mille Anni", "text": ""}
{"id": "1125994", "revid": "1862310", "url": "https://it.wikipedia.org/wiki?curid=1125994", "title": "Utsussuatsiaat", "text": "L'Utsussuatsiaat \u00e8 una montagna della Groenlandia di 1460\u00a0m. Si trova a 60\u00b016'N 44\u00b029'O; appartiene al comune di Kujalleq."}
{"id": "1125995", "revid": "2039709", "url": "https://it.wikipedia.org/wiki?curid=1125995", "title": "Flavio Giupponi", "text": "Professionista dal 1985 al 1994 e secondo classificato al Giro d'Italia 1989.\nCarriera.\nPassista e scalatore, si mise in luce gi\u00e0 da dilettante conquistando il Giro della Valle d'Aosta e la Settimana Lombarda del 1984 e il Giro delle Regioni del 1985.\nPassato professionista nel settembre 1985 con la casacca della Del Tongo-Colnago diretta da Pietro Algeri, riusc\u00ec a classificarsi quinto al Giro d'Italia 1987; l'anno seguente, al Giro 1988, miglior\u00f2 il risultato precedente chiudendo quarto: in quelle due edizioni risult\u00f2 peraltro il primo tra gli italiani nella generale.\nCollezion\u00f2 tre vittorie da professionista, la pi\u00f9 importante delle quali \u00e8 la quattordicesima tappa del Giro d'Italia 1989, da Misurina a Corvara in Badia. Durante la stessa edizione della \"corsa rosa\" ebbe modo anche di raggiungere il secondo posto della classifica generale finale, alle spalle soltanto del francese Laurent Fignon. Fu quello un risultato che per\u00f2 non riusc\u00ec a confermare nel corso degli anni successivi.\nNella massima categoria ottenne anche due significativi terzi posto al Campionato italiano ed al Gran Premio Citt\u00e0 di Camaiore del 1990, anno questo in cui vinse anche il Giro dell'Appennino, mentre fu secondo nella Milano-Torino del 1987."}
{"id": "1125996", "revid": "6066", "url": "https://it.wikipedia.org/wiki?curid=1125996", "title": "Era cristiana", "text": ""}
{"id": "1126002", "revid": "132266", "url": "https://it.wikipedia.org/wiki?curid=1126002", "title": "Costa Serena", "text": "Costa Serena \u00e8 una nave da crociera della compagnia genovese Costa Crociere.\nStoria.\n\u00c8 stata costruita dai cantieri navali della Fincantieri di Genova-Sestri Ponente ed \u00e8 stata consegnata all'armatore il 15 maggio 2007. Ha effettuato la crociera inaugurale il 19 maggio 2007 dal porto francese di Marsiglia. Nel 2007 \u00e8 stata utilizzata come ambientazione di alcune scene del film Natale in crociera.\nIl 23 aprile 2015 la nave ha raggiunto Shanghai, iniziando cos\u00ec a far crociere per il mercato asiatico insieme a \"Costa Atlantica\", \"Costa Victoria\" e \"Costa Fortuna\" (quest'ultima giunta in Cina nella primavera 2016).\nCaratteristiche.\nLa nave dispone di cabine totali, di cui 87 all'interno dell'area benessere e 505 con balcone privato, 58 \"suite\" tutte con balcone privato e altre 12 \"suite\" all'interno dell'area benessere. Ha un centro benessere denominato \"Samsara Spa\", uno tra i pi\u00f9 grandi su una nave da crociera al momento della costruzione () con cabine ad accesso diretto e il ristorante Samsara, che offre menu equilibrati all'insegna del benessere.\nPossiede 4 piscine di cui 2 dotate di copertura semovente di cristallo, una a poppa e una al centro della nave e 5 vasche idromassaggio L'area piscina centrale \u00e8 dotata di un maxi schermo cinematografico di 18 m\u00b2, che grazie alla sua luminosit\u00e0 offre video e intrattenimento anche in pieno giorno.\n\"Costa Serena\" possiede un teatro disposto su tre piani, il \"Teatro Giove\", un simulatore di guida gran premio, una discoteca, una biblioteca, sale da ballo, il casin\u00f2, lo \"Squok Club\" per i bambini e il \"Teen Zone\" per gli adolescenti. Gli interni di \"Costa Serena\" sono disegnati dall'architetto americano Joseph Farcus.\nLa nave \u00e8 stata usata per l'ambientazione del film \"Natale in crociera\" nel 2007.\nInoltre, nel 2009, su \"Costa Serena\" \u00e8 stato girato il documentario \"Cruise Ship Diaries\" (tradotto e trasmesso in italiano come \"Vite da crociera)\".\nI Ponti di \"Costa Serena\".\nI suoi 13 ponti passeggeri sono dedicati alle costellazioni:\nIncidenti.\n2014.\nIl 15 luglio 2014, la nave, durante le operazioni di manovra per l'attracco al porto di Napoli e con il pilota del porto a bordo, ha urtato la nave cisterna \"Stella di Lipari\" che, al contrario, stava effettuando la manovra di uscita dallo stesso scalo; durante tali manovre, come si \u00e8 appreso dalla Capitaneria, le due imbarcazioni sono entrate in collisione, riportando danni, tuttavia, di minima entit\u00e0. La Capitaneria di porto ha avviato gli accertamenti per chiarire la causa dell'incidente; allo stesso tempo, non si sono registrati problemi per la navigazione all'interno dello scalo."}
{"id": "1126003", "revid": "1862310", "url": "https://it.wikipedia.org/wiki?curid=1126003", "title": "Uumannanngua", "text": "L'Uumannanngua \u00e8 una montagna della Groenlandia di 1425\u00a0m. Si trova a 60\u00b008'N 44\u00b036'O; appartiene al comune di Kujalleq."}
{"id": "1126009", "revid": "641883", "url": "https://it.wikipedia.org/wiki?curid=1126009", "title": "Grande circolazione", "text": "Si intende per grande circolazione, quella parte dell'apparato circolatorio che ha il compito di inviare il sangue (gi\u00e0 ossigenato per mezzo della piccola circolazione e ricco di sostanze nutritive raccolte dalle pareti intestinali) a tutti i tessuti.\nAnatomia nei mammiferi ed uccelli.\nDall'atrio sinistro del cuore il sangue, gi\u00e0 ricco di ossigeno, come si \u00e8 detto, viene spinto nel sottostante ventricolo sinistro e da esso mediante una forte contrazione, detta \"sistole\", nell'aorta e poi in tutti i distretti corporei.\nAttraverso una diramazione dell'aorta si porta prima alle pareti intestinali dove si arricchisce anche delle sostanze nutritizie utili ai vari tessuti irrorati e poi, giunto ad essi, cede queste ultime, insieme all'ossigeno, e raccoglie le sostanze di rifiuto (cataboliti) dai tessuti stessi. Un esempio di irrorazione di un organo importante pu\u00f2 essere quello del fegato al quale il sangue giunge, dopo aver irrorato l'intestino, tramite la vena porta (\"sistema porta - epatico\"), e dal quale esce, dopo aver raccolto altre importanti sostanze utili al metabolismo cellulare, tramite le vene epatiche che sboccano ancora nel grande circolo ma riportando il sangue al cuore (alla sua parte destra).\nDall'aorta addominale il sangue viene indirizzato verso l'apparato escretore dove viene filtrato dai reni ed infine, per mezzo della vena cava inferiore torna al cuore; ma questa volta all'atrio destro, dal quale passa nel sottostante ventricolo destro e da esso viene spinto (con un'altra \"sistole\") verso i polmoni iniziando di nuovo la piccola circolazione. Una volta che quest'ultima si \u00e8 compiuta il sangue ritorna all'atrio sinistro ed il ciclo ricomincia.\nAnatomia nelle altre classi animali.\nCome abbiamo visto nei mammiferi e gli uccelli la grande e piccola circolazione sono separate, essendo anche il cuore diviso in due parti (destra e sinistra) tra di loro non comunicanti. In altre classi di vertebrati, la grande e la piccola circolazione sono totalmente o parzialmente comunicanti a livello cardiaco:\nA causa della commixtio sanguinis questi apparati sono di efficienza inferiore, rispetto a quelli degli uccelli e i mammiferi, rispecchiando un pi\u00f9 basso livello evolutivo.\nBibliografia.\nPadoa E., \"Manuale di anatomia comparata dei Vertebrati\", Feltrinelli, Milano, 1969."}
{"id": "1126011", "revid": "339392", "url": "https://it.wikipedia.org/wiki?curid=1126011", "title": "N\u00famenoreani", "text": ""}
{"id": "1126012", "revid": "119870756", "url": "https://it.wikipedia.org/wiki?curid=1126012", "title": "Caparra (Bibbia)", "text": "Termine di origine semitica, cfr. Genesi 38:17 ss., (\u05e2\u05e8\u05d1\u05d5, \"\u201b\u0113r\u0101bh\u014dn\") dove \u00e8 tradotto in greco dalla Septuaginta: \u1f00\u03c1\u03c1\u03b1\u03b2\u1ff6\u03bd\u03ac \"arrab\u00f5n\u00e0\". \nNel Nuovo Testamento il termine \u201ccaparra\u201d (o \"pegno\") si trova solamente tre volte: 2 Corinzi 1:22; 5:5; Efesini 1:14 e designa lo Spirito Santo che nel \u201ctempo presente\u201d \u00e8 concesso soltanto come \u201ccaparra\u201d o \"pegno\" di beni futuri. I credenti, in questa vita, possiedono soltanto le \u201cprimizie\u201d dello Spirito (Romani 8:23). Queste \u201cprimizie\u201d lottano ancora con la \u201ccarne\u201d (Galati 5:17) e lo Spirito intercede per quelli che sono nell'angoscia, \u201ccon sospiri ineffabili\u201d (Romani 8:26). Ci\u00f2 non significa che lo Spirito sia stato dato solo in parte, ma che per ora, non manifesta ancora tutti i suoi effetti: esso \u00e8 caparra, \u201cpegno\u201d del Regno che viene. \nIl fatto che lo Spirito Santo abiti nel cristiano, e rinnovi di giorno in giorno il suo \"uomo interiore\", \u00e8 garanzia che nell'avvenire escatologico questo Spirito render\u00e0 vivente il suo corpo mortale e che il tempo della fine \u00e8 ormai inaugurato (Romani 8:11)."}
{"id": "1126013", "revid": "1568601", "url": "https://it.wikipedia.org/wiki?curid=1126013", "title": "Milonite", "text": "La milonite \u00e8 una roccia metamorfica che si rintraccia prevalentemente lungo una \"shear zone\" della crosta terrestre. \nLa \"shear zone, o zona di taglio\", \u00e8 una fascia che separa due volumi di litosfera nella quale si ha un accumulo della deformazione; tale fascia deformata, dunque, permette i movimenti relativi dei volumi rocciosi. In superficie, la shear zone pu\u00f2 proseguire con faglie, nelle quali si ha una perdita di coesione a causa della rigidit\u00e0 del materiale roccioso (si formano le cataclasiti, rocce triturate non metamorfiche) mentre nella shear zone (che avviene a 10 - 15 km di profondit\u00e0, sotto l'isoterma 250 - 300 \u00b0C) la deformazione avviene duttilmente creando rocce particolarmente foliate, coesive, per l'appunto le \"miloniti\". \nDescrizione.\nIl termine milonite deriva dal greco Mulon, \"mulino\". Le rocce coinvolte dalla deformazione subiscono, come in un mulino, una sorta di triturazione, ma poich\u00e9 il fenomeno si verifica in condizioni duttili, a diversi kilometri dentro la crosta terrestre, e quindi in ambiente metamorfico, i minerali granulari ricristallizzano in individui di dimensioni pi\u00f9 minute (come il quarzo che assume un \"aspetto nastriforme\") mentre i minerali lamellari, come le miche, si orientano lungo piani paralleli tra loro rendendo evidente la foliazione milonitica. Minerali pi\u00f9 rigidi come i feldspati invece, ruotano (come i porfiroclasti negli gneiss occhiadini).\nLa maggior parte degli eventi milonitici d\u00e0 luogo a gneiss (striped gneiss, augen gneiss..), ma \"milonite\" non \u00e8 sinonimo di \"gneiss\" poich\u00e9 tali rocce possono formarsi anche per metamorfismo regionale per aumento di P o T in un evento orogenetico.\nLe miloniti sono classificabili in base all'intensit\u00e0 della ricristalizzazione metamorfica. \nI tre diversi tipi, oltre la maggiore quantit\u00e0 di volume deformato e ricristallizzato, mostrano una progressiva riduzione della grana (finissima e non risolvibile a occhio nudo nelle ultramiloniti) e un layering progressivamente pi\u00f9 spinto."}
{"id": "1126018", "revid": "1924342", "url": "https://it.wikipedia.org/wiki?curid=1126018", "title": "Human After All", "text": "Human After All \u00e8 il terzo album in studio dei Daft Punk, pubblicato il 14 marzo 2005 dalla Virgin.\nRegistrato nell'arco di sei settimane, il disco include i singoli \"Human After All\", \"The Prime Time of Your Life\", \"Robot Rock\" e \"Technologic\".\nDell'album \u00e8 stata pubblicata un' in edizione limitata e destinata al solo mercato giapponese.\nDescrizione.\nA differenza dei due album precedenti dei Daft Punk, \"Human After All\" si distingue per l'estrema ripetitivit\u00e0 dei brani, i loro arrangiamenti sobri e minimali, nonch\u00e9 per la loro struttura molto pi\u00f9 semplice. Per realizzare questo titolo, il duo parigino si \u00e8 ispirato, ancor pi\u00f9 che in passato, alla musica \"robotica\" dei Kraftwerk (come sottolineano i vocoder presenti in tutte le tracce) e al rock, tanto da spingere alcuni a definirlo l'album pi\u00f9 rock della formazione.\nDopo la house dell'iniziale \"title track\", fa seguito \"The Prime Time of Your Life\", basata quasi interamente su voci distorte elettronicamente. La successiva \"Robot Rock\" ripete un campionamento tratto da \"Release the Beast\" dei Breakwater, mentre \"Steam Machine\" sembra ispirarsi alla musica industriale. A \"Make Love\", che riprende la vena melodica dell'album \"Discovery\", succedono la \"parodia eurorave\" di \"The Brainwasher\", l'intermezzo \"On/Off\" e \"Television Rules the Nation\", incentrata su un ritmo di basso. Il disco si conclude con \"Technologic\", che nel suo modo \"nonsense\" di elencare parole ricorda \"Harder, Better, Faster, Stronger\" della stessa formazione, ed \"Emotion\", accompagnata da un ritmo solenne.\nAccoglienza.\n\"Human After All\" ha ricevuto giudizi molto controversi da parte dei fan del gruppo e dalla critica. Quest'ultima, in modo particolare, sembra non aver apprezzato l'album: il sito \"Pitchfork\" lo definisce \u00abnoioso\u00bb, \u00abapprossimativo\u00bb e dichiara che \u00abvi \u00e8 molto poco che possa meravigliare o far gioire l'ascoltatore\u00bb, mentre \"The Guardian\" sostiene che \u00abricicla chitarre trattate e vocoder fino all'inanit\u00e0\u00bb. Sebbene alcuni considerino la ripetitivit\u00e0 dei brani il segno di una carenza di idee, altri ne vedono una forma di ribellione che ne fa un disco volutamente punk. Secondo quanto riportato nel sito \"Metacritic\", molti lo considerano un disco meno riuscito dei precedenti.\nVendite.\nSecondo quanto riportato in un volume di \"Billboard\" uscito nel 2007, l'album avrebbe venduto molto meno rispetto ai precedenti ed \u00e8 stato definito un disastro commerciale. La stessa rivista riporta che, mentre \"Homework\" e \"Discovery\" hanno venduto all'incirca 600.000 copie ciascuno, \"Human After All\" appena 75.000.\nTracce.\nTesti e musiche dei Daft Punk."}
{"id": "1126019", "revid": "1745361", "url": "https://it.wikipedia.org/wiki?curid=1126019", "title": "Epitide", "text": "\"Epitide\" \u00e8 il patronimico di Perifante, un alleato di Troia e araldo di Anchise\nGenealogia.\nFiglio di Epito.\nMitologia.\nApollo prese le sue sembianze quando parl\u00f2 ad Enea esortandolo di continuare a combattere. \nIl figlio di Anchise lo riconobbe e gli prest\u00f2 ascolto. \nCompare al saggio 323 del libro XVII dell'Iliade come nome proprio, ai saggi 546 e 578 del libro V dell'Eneide come patronimico ed al saggio 476 del secondo come epiteto. Ma se in Omero l'eroe viene ucciso da Ares, Virgilio, a conferma dei rapporti di emulazione e continuazione dei romanzi omerici che opera nell'Eneide, cita per allusione ad un nuovo personaggio che ha il medesimo nome, ma \u00e8 nuovo ed \u00e8 diverso dal primo."}
{"id": "1126020", "revid": "1812835", "url": "https://it.wikipedia.org/wiki?curid=1126020", "title": "Desmosoma", "text": "Il desmosoma \u00e8 una giunzione di natura proteica tra cellule adiacenti che salda i rispettivi citoscheletri, in particolare i filamenti intermedi, donando al tessuto resistenza alla trazione e ad altri traumi fisici.\n\u00c8 pi\u00f9 frequente fra cellule epiteliali (\"macula adhaerentes\"), in particolare a livello della cute, dove ha la funzione di impedire la separazione delle cellule in seguito a stiramento o pressioni superficiali.\nIl desmosoma si lega ai filamenti intermedi tramite una placca citoplasmatica composta da tre proteine, chiamate desmoplachina, plectina e placoglobina, che legano anche le proteine integrali di membrana desmocollina e desmogleina, le quali hanno il compito di legarsi a proteine analoghe su un desmosoma della cellula adiacente. Lo spazio tra le membrane delle due cellule collegate dal desmosoma, solitamente di 20-25 nanometri (nm), prende il nome di nucleo, o core del desmosoma. \nComponente proteica del desmosoma.\nI costituenti del desmosoma si possono classificare in base alla loro localizzazione. Pertanto si distingue una componente proteica citoplasmatica, una trans membrana ed una extracellulare. I desmosomi si legano ai filamenti intermedi attraverso strutture proteiche citoplasmatiche quali: desmoplachine, proteine che si legano direttamente ai filamenti intermedi; placo globine, proteine che si legano direttamente a delle placofiline ed entrambe sono strettamente collegate alla desmoplachina. Pertanto il legame con i filamenti intermedi \u00e8 mediato da queste tre proteine. Il legame extracellulare e quindi con la cellula adiacente avviene ad opera di proteine appartenenti alla famiglia delle caderine quali in particolare: desmogleina e desmocollina. Tali proteine sporgono dalla membrana plasmatica verso la matrice extracellulare entrando in mutuo contatto con le strutture omologhe adiacenti. Le proteine della famiglia delle caderine sono calcio-dipendenti: perci\u00f2, a seguito di una carenza di calcio nello spazio intercellulare (ovvero tra due cellule epiteliali, nella parte basolaterale), il desmosoma viene distrutto e l'alta stabilit\u00e0 meccanica annullata. I filamenti intermedi legati dalle desmoplachine possono variare in base al sito in cui ci si trova: nelle cellule epiteliali i microfilamenti legati alle desmoplachine sono principalmente le tono fibrille di cheratina, se ci si sposta in un cardiomiocita allora si vedr\u00e0 come il filamento intermedio sia costituito da desmina, mentre nel caso del sistema linfatico sar\u00e0 la vimentina il componente principale del filamento intermedio.\nClinica.\nIl pemfigo \u00e8 una malattia autoimmune che colpisce i desmosomi: vengono creati autoanticorpi (IgG) che attaccano le desmogleine, distruggendo cos\u00ec il desmosoma intero e danneggiando notevolmente la stabilit\u00e0 della cute. Si manifesta con numerose bolle su tutto il corpo, le quali sono particolarmente fragili e possono venire rotte facilmente."}
{"id": "1126022", "revid": "1324679", "url": "https://it.wikipedia.org/wiki?curid=1126022", "title": "Woolsthorpe-by-Colsterworth", "text": "Woolsthorpe-by-Colsterworth \u00e8 un piccolo villaggio disabitato nella parrocchia civile di Colsterworth, nella Contea del Lincolnshire, meglio conosciuto come il luogo di nascita di Sir Isaac Newton. \nWoolsthorpe-by-Colsterworth \u00e8 a circa 170 chilometri da Londra, e un chilometro a ovest della A1, una delle principali autostrade del nordovest della Gran Bretagna.\nIl luogo non deve essere confuso con il villaggio di Woolsthorpe-by-Belvoir, conosciuto genericamente come Woolsthorpe, che \u00e8 sempre nel Lincolnshire ma situato a una distanza di circa 13 chilometri a nordovest."}
{"id": "1126023", "revid": "92723", "url": "https://it.wikipedia.org/wiki?curid=1126023", "title": "Madonna del manganello", "text": "La Madonna del manganello \u00e8 una rappresentazione iconografica della figura cristiana della Madonna, diffusasi inizialmente a Monteleone (la futura Vibo Valentia) e a Nicastro (oggi quartiere di Lamezia Terme) durante il ventennio fascista e caduta in disuso con la deposizione del regime. Una statua con tale rappresentazione, da cui vennero tratti dei santini, era presente a Monteleone, ma scomparve alla fine della seconda guerra mondiale. \nIconografia.\nLa \"Madonna del manganello\", che mai ricevette un riconoscimento ecclesiastico ufficiale, rientr\u00f2 in un insieme di rappresentazioni, principalmente in forma di statue e santini, diffuse negli anni trenta del XX secolo, nell'ottica dello spirito clerico-fascista voluto da settori della Chiesa cattolica e dal regime stesso. Anticipazione illustre di queste rappresentazioni \u00e8 il celebre pannello della Madonna del fascio (1927), attualmente conservato a Predappio.\nNell'ambito di questa corrente, si arriv\u00f2 nel 1926 a definire san Francesco \"precursore del Duce\", o l'icona di santa Chiara in trionfo sui fasci littori.\nSempre nel contesto di questa corrente clericale si possono inquadrare le numerose \"preghiere per il Duce\", che furono composte in quegli anni, e divulgate proprio tramite il retro di questi santini.\nLa statua della Madonna del Manganello fu realizzata da Giuseppe Malecore (1876-1967), uno scultore di Lecce specializzato - al pari del padre, Francesco, e del fratello, Aristide - nella lavorazione della cartapesta, come arredo sacro per una chiesa non parrocchiale di Monteleone, dal 1928 diventata Vibo Valentia.\nLa statua rappresentava una Madonna con bambino, nella tipica iconografia della \"Madonna del Soccorso\" che, mentre nella mano sinistra sorreggeva il figlio Ges\u00f9, con la destra sollevava un manganello nodoso. Ai piedi della donna si trovava un secondo bambino in piedi. La statua era realizzata in cartapesta colorata, e da questa rappresentazione furono realizzate in seguito, con metodo fotografico, alcune serie di santini.\nL'immagine fu ripresa dagli organi del partito, che la elessero dapprima a \"patrona degli squadristi\", poi a \"protettrice dei fascisti\".\nLa \"preghiera\".\nAsvero Gravelli, giornalista organico al regime, direttore della rivista \u00abAntieuropa\u00bb e raccoglitore dei canti fascisti, compose una sorta di preghiera, che sarebbe stata collocata anche nel retro del santino della Madonna del manganello, la quale cos\u00ec recitava:"}
{"id": "1126027", "revid": "125665107", "url": "https://it.wikipedia.org/wiki?curid=1126027", "title": "Cantiere navale di Riva Trigoso", "text": "Il cantiere navale di Riva Trigoso, del gruppo Fincantieri \u00e8 uno dei maggiori e pi\u00f9 antichi cantieri navali italiani, ubicato a Riva Trigoso, una frazione della citt\u00e0 di Sestri Levante, in provincia di Genova.\nOpera in sinergia con il vicino Cantiere navale del Muggiano a La Spezia.\nNello stabilimento sono state varate numerose unit\u00e0 prima della Regia Marina e poi della Marina Militare.\nStoria.\nIl cantiere navale \u00e8 stato fondato il 1\u00ba agosto del 1897 da Erasmo Piaggio ed impiantato nel 1898 dalla Societ\u00e0 Esercizio Bacini, costituita dallo stesso senatore per la gestione dei bacini di carenaggio di Genova con annesse le Officine Meccaniche.\nErasmo Piaggio era anche amministratore delegato della societ\u00e0 Navigazione Generale Italiana, nata nel 1881 dalla fusione delle flotte Rubattino e Florio e rinforzatasi con le flotte Raggio e Piaggio. Sotto la sua direzione questa compagnia si andava imponendo sui traffici internazionali con oltre ottanta unit\u00e0. Piaggio ne curava l'ammodernamento con costruzioni studiate in base alle richieste sempre pi\u00f9 esigenti della clientela.\nIl progetto del cantiere, nato per assorbire la maggior parte delle commesse della grande compagnia di navigazione, era quello di un grande complesso in cui concentrare ed assolvere le funzioni di costruzione, esercizio e manutenzione. Il progetto non venne per\u00f2 condiviso dagli altri membri della compagnia che si opposero in nome di interessi diversi. Alla fine Erasmo Piaggio and\u00f2 per la sua strada, fondando qualche anno dopo una propria compagnia, il Lloyd Italiano, che, legandosi al cantiere di Riva Trigoso, avrebbe costruito le sue navi sotto la regia di Piaggio.\nPiaggio ne affid\u00f2 la realizzazione alla Societ\u00e0 Esercizio Bacini. I lavori iniziarono il 15 giugno 1898 e dopo quattro mesi si approntarono le prime lamiere. Nel febbraio seguente funzionavano otto scali attrezzati con officine e servizi tecnici ed amministrativi su un'area di 30.460 metri quadrati. Nel settembre successivo si appront\u00f2 una fonderia di ghisa, cui segu\u00ec quella di bronzo.\nFin dall'inizio il cantiere lavor\u00f2 a pieno ritmo con una media di 400 persone alla costruzione di un bacino galleggiante di ferro per il porto di Genova, di due piroscafi postali da 1.500 tonnellate, di altri due da 5229 e 5603 ed un altro da carico per la Navigazione Generale Italiana e due per i servizi minori della Societ\u00e0 Italiana di Navigazione.\nDall'inizio fino al 1915 si costruirono 65 unit\u00e0 mercantili per la \"Navigazione\", per il Lloyd Italiano, per la Transatlantica Italiana, per la Societ\u00e0 dei Servizi Marittimi, e anche per altri armatori. Si costruirono anche le navi per emigranti del \"Lloyd\" e fra queste il Principessa Mafalda, ritenuto il miglior piroscafo da passeggeri dell'epoca, gemello del Principessa Jolanda, affondato in cantiere durante il varo nel 1907.\nNel 1914 furono ultimati la Dante Alighieri e il Giuseppe Verdi per la Transatlantica Italiana, e nel 1918 fu varata l'Esperia della Societ\u00e0 Italiana dei Servizi Marittimi, adibita alla linea dell'Egitto e per tanti anni considerata una delle navi pi\u00f9 eleganti del mondo.\nDurante la prima guerra mondiale fu costruita una piccola flottiglia di navi cisterna di varie dimensioni per la marina da guerra.\nNel 1925 per iniziativa di Amedeo e Carlo Piaggio, in accordo con l'ammiraglio Umberto Cagni, allora presidente del Consorzio che gestiva i bacini di carenaggio di Genova e il cantiere di Riva Trigoso, la gestione del cantiere di Riva Trigoso e delle officine meccaniche di Genova venne separata dal servizio dei bacini, che venne affidato al nuovo Ente Bacini di Genova. In seguito a tale ristrutturazione gli stabilimenti di Riva Trigoso e le officine meccaniche di Genova-Le Grazie costituirono la societ\u00e0 Cantieri del Tirreno con lo stabilimento genovese, destinato a lavori di riparazioni e allestimento navali, collegato con il cantiere di Riva Trigoso.\n\u00c8 di questo periodo la costruzione delle unit\u00e0 per i servizi sovvenzionati dalla Florio e l'ampliamento del cantiere per costruire navi militari e turbine a vapore di grande potenza. Dal cantiere vennero nel 1926 i caccia Nembo ed Euro, nel 1927 il Leone Pancaldo e l'Antonio da Noli, nel 1929 il Freccia e il Saetta, nel 1932 e 34 lo Scirocco e il Libeccio, capaci di raggiungere la velocit\u00e0 di 38 nodi, la motocisterna Garigliano; negli anni dal 1935 al 1937 le torpediniere Canopo e Cassiopea di 34 nodi, i caccia Carabiniere e Lanciere, di 39 nodi, e le cisterne Isonzo, Volturno, Tirso e Scrivia.\nDurante la seconda guerra mondiale lo stabilimento rivano sub\u00ec gravissimi danni e il cantiere, con gli altri stabilimenti del gruppo Piaggio venne ricostruito e ampliato nell'immediato dopoguerra, allungando gli scali e potenziando le gru, per rispondere alla domanda di navi sempre pi\u00f9 grandi e per poter adottare le tecniche di prefabbricazione.\nIl cantiere di Riva Trigoso ebbe numerose commesse della Marina Militare e a cavallo fra gli anni cinquanta e sessanta, in tale stabilimento vennero costruite diverse navi militari, quali due delle quattro corvette Classe De Cristofaro, le due fregate della Classe Alpino, i cacciatorpediniere Impetuoso e Impavido e l'incrociatore lanciamissili Andrea Doria.\nNel 1966 le due societ\u00e0 della cantieristica del gruppo Piaggio, i Cantieri del Tirreno con gli stabilimenti di Riva Trigoso e Genova, e i Cantieri Navali Riuniti, con gli stabilimenti di Palermo e Ancona si fusero e diedero vita ai Cantieri Navali del Tirreno e Riuniti, ma alla fine degli anni sessanta, al pari della cantieristica pubblica, il gruppo risent\u00ec dell'aumento degli oneri, che riguardarono il costo del lavoro, il costo del denaro e il costo dei materiali e il gruppo sub\u00ec delle ingenti perdite per le commesse a prezzo bloccato assunte in precedenza. Altri motivi della crisi furono anche la mancanza di investimenti e di interventi nell'impiantistica e un'esasperata conflittualit\u00e0 tra la dirigenza e gli operai, specie nel cantiere di Palermo, e tutto ci\u00f2 port\u00f2, su invito del governo, all'intervento dell'IRI, che nel rilevare il gruppo chiese al Ministero delle partecipazioni statali, per far fronte ai nuovi impegni, l'aumento del fondo di 680 miliardi di lire e per non essere gravato di debiti pregressi del gruppo richiese la procedura di liquidazione speciale, che venne stabilita con D.M. 19 agosto 1970. Con la conclusione del processo di liquidazione speciale nell'agosto 1973 la societ\u00e0 Cantieri Navali del Tirreno e Riuniti fin\u00ec sotto il controllo dell'IRI.\nNel 1981 i Cantieri Navali del Tirreno e Riuniti rilevarono il Cantiere del Muggiano di La Spezia, che venne inquadrato nella Direzione Costruzioni Militari, insieme allo stabilimento di Riva Trigoso e dagli anni ottanta i due stabilimenti lavorano in sinergia mantenendo e sviluppando ulteriori fasi di integrazione produttiva, con le unit\u00e0 varate a Riva Trigoso che vengono allestite ed effettuano le prove di preconsegna alla Spezia come le unit\u00e0 varate in quello stabilimento.\nNel 1984 i Cantieri Navali del Tirreno e Riuniti, con sede a Genova e con gli stabilimenti di Riva Trigoso, Muggiano, Palermo e Ancona vennero incorporati in Fincantieri, che da holding finanziaria delle partecipazioni statali assumeva direttamente in proprio l'attivit\u00e0 operativa delle societ\u00e0 che prima controllava.\nNel 2004 a Riva Trigoso \u00e8 stata varata la prima portaerei della Marina Militare Italiana, il Cavour, varo passato alla storia per essere l'ultimo eseguito nella maniera tradizionale dello scivolo in acqua in quanto le navi successivamente varate nello stabilimento vengono calate su una chiatta con rimorchiatore."}
{"id": "1126036", "revid": "1632387", "url": "https://it.wikipedia.org/wiki?curid=1126036", "title": "Satisfaction Is the Death of Desire", "text": "Satisfaction Is the Death of Desire \u00e8 il primo album in studio della band metalcore statunitense Hatebreed."}
{"id": "1126037", "revid": "63716", "url": "https://it.wikipedia.org/wiki?curid=1126037", "title": "Inoue Orihime", "text": ""}
{"id": "1126039", "revid": "5456", "url": "https://it.wikipedia.org/wiki?curid=1126039", "title": "Latrell Fontaine Sprewell", "text": ""}
{"id": "1126041", "revid": "682976", "url": "https://it.wikipedia.org/wiki?curid=1126041", "title": "Epito", "text": ""}
{"id": "1126042", "revid": "113351", "url": "https://it.wikipedia.org/wiki?curid=1126042", "title": "Desmosomi", "text": ""}
{"id": "1126043", "revid": "729019", "url": "https://it.wikipedia.org/wiki?curid=1126043", "title": "Strada statale 525 del Brembo", "text": "L'ex strada provinciale ex SS 525 del Brembo (SP EX SS 525), ora strada statale 525 del Brembo (SS 525), \u00e8 una strada statale italiana che collega Bergamo con la citt\u00e0 metropolitana di Milano.\nPercorso.\nHa inizio a Bergamo e si snoda su un tracciato pianeggiante e rettilineo lungo la parte sudoccidentale della provincia omonima (dove segue pressappoco il basso corso del fiume Brembo), toccando i centri di Lallio, l'importante snodo industriale di Dalmine (dopo il quale si interseca l'autostrada A4), Osio Sotto, Boltiere e Canonica d'Adda. Parte di tale tratta ospit\u00f2, fra il 1890 e il 1958 il binario della tranvia Monza-Trezzo-Bergamo, posato in sede promiscua nella parte sinistra della carreggiata.\nVarcato il fiume Adda, la strada entra in provincia di Milano, attraversa Vaprio d'Adda, la localit\u00e0 di Bettola (Pozzo d'Adda) e arriva quindi in localit\u00e0 Villa Fornaci (Bellinzago Lombardo), dove si immette sulla strada statale 11 Padana Superiore.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Bergamo e della Provincia di Milano per le tratte territorialmente competenti."}
{"id": "1126046", "revid": "110157", "url": "https://it.wikipedia.org/wiki?curid=1126046", "title": "Monastero di Santa Maria della Giustizia", "text": "Il monastero di Santa Maria della Giustizia costituisce uno dei monumenti medioevali di maggior interesse di Taranto. Sorge nei pressi del fiume Tara.\nStoria.\nSecondo lo storico locale Giuseppe Blandamura, l'attuale struttura sorse sul sito concesso nel 1119 da Costanza di Francia e Boemondo II all'egumeno Giovanni, abate del Monastero di rito greco di S. Pietro in Isola, per realizzarvi una \"domus\" ad uso del monastero stesso e dei pellegrini. La struttura venne ampliata a partire dal XIV secolo, per poi essere affidata agli Olivetani nel 1482, i quali vi praticarono l'agricoltura e l'allevamento sfruttando le risorse del fiume e del vicino mare Ionio. Nella chiesa in stile angioino e negli ambienti monastici si conservano affreschi del XVI e XVIII secolo. A causa proprio della sua vicinanza al mare, sub\u00ec frequentemente assalti e saccheggi da parte dei Saraceni, che nel 1594 diedero alle fiamme gran parte del monastero. \nNel 1725 i monaci lasciarono il monastero per trasferirsi a Taranto. La struttura fu allora trasformata in masseria, e ribattezzata con il nome \"Masseria la Giustizia\". I vari ambienti dell'abbazia subirono frazionamenti e furono riconvertiti in stalle e depositi.\nA seguito delle leggi napoleoniche pass\u00f2 al Duca di Taranto.\nA partire dal 1960, il complesso fu inglobato nell'area industriale di Taranto, in particolare nella Raffineria Agip.\nNegli anni ottanta, il monastero fu assegnato dal Demanio dello Stato alla Soprintendenza Archeologica della Puglia che ne ha consentito il recupero. \nScavi archeologici condotti in seguito, attestarono che l'area fu frequentata fin dall'epoca classica: ne sono prova le numerose tombe rinvenute, scavate nella roccia e rilavorate, probabilmente per la realizzazione di una salina."}
{"id": "1126048", "revid": "838137", "url": "https://it.wikipedia.org/wiki?curid=1126048", "title": "Messene", "text": "Messene (, \"Mess\u00edn\u00ee\" o \"Mess\u00e9n\u00ea\" ) \u00e8 un comune della Grecia situato nella periferia del Peloponneso (unit\u00e0 periferica della Messenia) con 25.859 abitanti secondo i dati del censimento 2001\nA seguito della riforma amministrativa detta Programma Callicrate, in vigore dal gennaio 2011, che ha abolito le prefetture e accorpato numerosi comuni, la superficie del comune \u00e8 ora di 562\u00a0km\u00b2 e la popolazione \u00e8 passata da 11.041 a 25.859 abitanti.\nStoria.\nNell'antichit\u00e0 fu una citt\u00e0-stato dorica fondata da Epaminonda nel 369 a.C., dopo la battaglia di Leuttra e la prima invasione tebana del Peloponneso. La citt\u00e0 antica si ergeva in una posizione equidistante tra il mare, il fiume Neda e la catena montuosa del Taigeto.\nUna volta esaurita la predominanza tebana, Messene si avvicin\u00f2 alla Macedonia, ricevendo in cambio aiuti da parte di Filippo II. Intorno al III secolo si alle\u00f2 temporaneamente con gli Etoli, per poi optare per la lega achea. Nel 191 perdette l'autonomia capitolando di fronte agli Achei.\nDurante il periodo romano la citt\u00e0 godette di una certa prosperit\u00e0.\nDella citt\u00e0 antica rimangono resti del teatro di et\u00e0 ellenistica, dello stadio, del tempio dedicato ad Artemide Limnatis e delle mura fortificate; queste ultime rappresentano uno degli esempi meglio riusciti dell'edilizia militare greca.\nCostruite nel IV secolo a.C. si caratterizzano per la presenza di torri arricchite di feritoie e di quattro porte, tra cui la monumentale Porta d'Arcadia.\nDa rilevare la presenza di un complesso monumentale, costituito da una corte centrale, da un doppio colonnato, un tempio dorico, un grande altare ed ambienti per riunioni.\nBuona parte dei materiali rinvenuti negli scavi della citt\u00e0 antica sono custoditi all'interno del Museo archeologico."}
{"id": "1126049", "revid": "729019", "url": "https://it.wikipedia.org/wiki?curid=1126049", "title": "Enrico II di Rohan", "text": "Biografia.\nEra figlio primogenito maschio di Renato II di Rohan, principe di L\u00e9on, visconte di Porth\u00f6et e di Caterina di Parthenay, ereditiera di una potente famiglia protestante del Poitou. La nonna paterna, Isabella di Navarra d'Albret era figlia del re di Navarra.\nAll'et\u00e0 di 16 anni giunse alla corte di Enrico IV. Viaggi\u00f2 poi a lungo (dal maggio del 1600 per oltre 20 mesi) in Germania, Inghilterra ed Italia. Affascin\u00f2 la regina Elisabetta I d'Inghilterra ed il re di Scozia Giacomo VI, che gli chiese di far da padrino al figlio, il futuro re d'Inghilterra Carlo I.\nRitornato in Francia, Enrico IV elev\u00f2 nel 1603 la contea di Rohan a ducato ed Enrico di Rohan divenne duca e pari di Francia. Fu quindi nominato colonnello della Guardia svizzera e spos\u00f2, nel 1604, Margherita di B\u00e9thune (1595\u20131660), figlia del futuro duca di Sully, Massimiliano.\nGrazie all'amicizia del re gli si prospettava una eccellente carriera: partecip\u00f2 alla campagna contro il duca di Bouillon, quindi alle campagne di Fiandra contro gli spagnoli agli ordini di Maurizio di Nassau, figlio di Guglielmo il Taciturno. Ma l'assassinio del re nel 1610 distrusse le sue speranze ed egli divenne capo degli ugonotti. Dopo che i suoi sforzi per un'amichevole composizione dei conflitti fra questi e la corte di Francia fallirono, egli prese le armi, rafforz\u00f2 le piazzeforti della Guyenna e della Linguadoca, difese Montauban, contro il re, impedendogli di assediare Montpellier, finch\u00e9 questi nel 1622 non conferm\u00f2 l'Editto di Nantes con il trattato di Montpellier.\nDal 1621 al 1625 ci fu una serie di rivolte protestanti contro il potere centrale, nelle province dei Saintonge, Guyenna e Linguadoca, da La Rochelle, a Saint-Jean-d'Ang\u00e9ly, a Montauban e Montpellier: in tutte queste il promotore e sostenitore era Enrico, ma dopo alcune vittorie precarie fu sconfitto dal re a Privas nel 1627. Egli cerc\u00f2 pure di sostenere l'assedio di La Rochelle, con l'aiuto del fratello Beniamino di Rohan-Soubise, ricorrendo all'Inghilterra. Ma la spedizione inglese, agli ordini di George Villiers, duca di Buckingam, fu uno smacco e La Rochelle fu conquistata dalle truppe del cardinale Richelieu nell'ottobre del 1628. Tuttavia egli continu\u00f2 la lotta in Linguadoca, ove il 27 giugno 1629 ad Al\u00e8s Luigi XIII, su consiglio del Richelieu, dopo aver conquistato le piazzeforti protestanti, emise l'atto di grazia con il quale veniva riconosciuta la libert\u00e0 di culto ai protestanti e graziati tutti coloro che avevano combattuto contro il re ma ai protestanti venne tolto il diritto di tenere le piazzeforti e governare in alternativa al potere centrale.\nIl duca di Rohan fu costretto all'esilio, si rec\u00f2 quindi a Venezia ove si mise al servizio della Repubblica e dove scrisse le sue Memorie che verranno pubblicate postume. Intraprese quindi una serie di viaggi svolgendo attivit\u00e0 di cartografo per la Svizzera, l'Alsazia, la Borgogna ed il ducato di Milano. Riconciliatosi con il re di Francia, questi gli chiese di agire come suo ambasciatore speciale presso il Grigioni e quindi di cacciare le truppe imperiali che occupavano la Valtellina (1634).\nAssunto il comando di un esercito di 15.000 uomini, sconfisse le truppe imperiali a Cassano, sconfisse gli spagnoli nel 1636 sul Lago di Como dopo aver cacciato anche il duca di Lorena dalla zona, ma fu lasciato privo di rinforzi e di ordini precisi dalla Francia e quindi di propria iniziativa nel 1637 concluse con il nemico un accordo, in cui accettava di riconsegnare la Valtellina ai Grigioni, insorti sotto il comando di J\u00fcrg Jenatsch. Per questo motivo, sospettato di tradimento dalla corte francese, il duca di Rohan fu nuovamente costretto all'esilio.\nFermatosi a Ginevra, ricevette dall'alleato della Francia Bernardo di Sassonia-Weimar, l'invito a riprendere le armi contro gli imperiali. Egli accett\u00f2 nel gennaio 1638, ma allorch\u00e9 fu attaccato dall'esercito nemico presso Rheinfelden, rimase gravemente ferito e mor\u00ec.\nDalla moglie Margherita di B\u00e9thune-Sully ebbe solo una figlia, Margherita, che spos\u00f2 nel 1645 il gentiluomo cattolico Henri de Chabot, signore di Jarnac e d'Apremont, che diede origine al ramo dei Rohan-Chabot.\nArmoriale.\n \"duca non mi degno\"\nNote.\nnon si degnano di essere duchi e sarebbe ben felice di aver le memorie dell'avo, e inventate un modo di correggere castronerie pi\u00f9 semplice..."}
{"id": "1126050", "revid": "1543377", "url": "https://it.wikipedia.org/wiki?curid=1126050", "title": "Elette 1961-1962", "text": "Il campionato Elette 1961-1962 ha rappresentato la quarantesima edizione del massimo campionato italiano di pallacanestro.\nLe 12 squadre di massima serie si incontrano in un girone all'italiana con partite d'andata e ritorno. La prima in classifica vince lo scudetto (quest'anno assegnato per mezzo di uno spareggio) e le ultime due retrocedono direttamente. La Simmenthal Milano batte allo spareggio la campionessa uscente Ignis Varese; al terzo posto si classifica la Virtus Bologna."}
{"id": "1126051", "revid": "339392", "url": "https://it.wikipedia.org/wiki?curid=1126051", "title": "Algor Pesaro", "text": ""}
{"id": "1126053", "revid": "154893", "url": "https://it.wikipedia.org/wiki?curid=1126053", "title": "Seconda guerra dell'oppio", "text": ""}
{"id": "1126055", "revid": "110157", "url": "https://it.wikipedia.org/wiki?curid=1126055", "title": "Museo Wyspianski", "text": "Il Museo Wyspianski (in polacco \"Muzeum Stanis\u0142awa Wyspianskiego\") \u00e8 un museo della citt\u00e0 di Cracovia fondato il 28 novembre 1983 in onore a Stanis\u0142aw Wyspia\u0144ski, uno degli artisti pi\u00f9 importanti di Cracovia e di tutta la Polonia, famoso per essersi dedicato a diversi campi della cultura, dell'arte e della letteratura.\nCollocato nel centro della citt\u00e0, in via \"Kanonicza\", \u00e8 una delle sedi pi\u00f9 importanti nel quale si articola il Museo nazionale di Cracovia.\nNel museo sono esposti alcune opere e progetti dell'artista. Uno dei pi\u00f9 singolari \u00e8 un modello che prevedeva la completa ricostruzione del Wawel per farne il centro politico, culturale e religioso dell'intera Polonia. Il modello mostra come Wyspianski volesse costruire una struttura che mescolasse diverse epoche e stili e che prevedesse anche la presenza di un anfiteatro greco e un circo romano.\nIl museo \u00e8 articolato in ordine cronologico, conservando cimeli che partono dall'infanzia dell'artista, lo sviluppo della propria arte, i viaggi e le influenze artistiche. Sezioni specifiche sono dedicate alle opere pi\u00f9 importanti compiute dall'artista nel corso della propria vita artistica, come le opere decorative nella chiesa francescana e nel Wawel.\nNel museo sono esposte alcuni ritratti eseguiti da Wyspianski, ma anche alcune opere legate alla propria attivit\u00e0 teatrale come vestiti e decorazioni di scena, caricature e progetti."}
{"id": "1126057", "revid": "1728", "url": "https://it.wikipedia.org/wiki?curid=1126057", "title": "Lacinia", "text": ""}
{"id": "1126058", "revid": "767487", "url": "https://it.wikipedia.org/wiki?curid=1126058", "title": "Kristy Majors", "text": "Vanta inoltre una carriera da solista.\nBiografia.\nLa sua carriera musicale inizia nella East Coast, in una heavy metal band, i \"Jett Blakk\" a New York. La band registr\u00f2 diverso materiale che venne poi pubblicato su alcune raccolte, tuttavia, questo materiale \u00e8 oggi di difficile reperibilit\u00e0.\nMajors raggiunse i Pretty Boy Floyd a Hollywood, California nel 1987. Lui sostitu\u00ec il chitarrista e principale songwriter Aeriel Stiles. Nel dubut album \"Leather Boyz with Electric Toyz\" del 1989, Majors scrisse il singolo \"\"Rock and Roll (Is Gonna Set the Night On Fire)\".\nI Pretty Boy Floyd si sciolsero poi nel 1991 e Majors cominci\u00f2 a lavorare nell'industria musicale, gestendo e scoprendo nuove band, oltre a formare una band di breve durata con il futuro batterista dei Beautiful Creatures Anthony Focx. I Pretty Boy Floyd si riformarono nel 1995 e Majors venne incluso nel progetto. Assieme pubblicarono rispettivamente un EP e un album; \"A Tale of Sex, Designer Drugs, and the Death of Rock N Roll\" e \"Porn Stars\". Majors nel 1999 partecip\u00f2 anche al debut album \"Backstreet Anthems\" degli Shameless, band recente composta all'epoca da Steve Summers e Keri Kelli dei Pretty Boy Floyd e Stevie Rachelle dei Tuff.\nDal 2000.\nNei primi anni 2000 Majors intraprende la carriera solista, che vedr\u00e0 un alternarsi di stili fra il glam metal, l'hard rock e il punk rock. Realizz\u00f2 infatti anche in cover album dei Ramones intitolato \"For Those About To Sniff Some Glue... (We Salute You)\" (titolo ispirato dalla fusione tra il titolo dell'album \"For Those About to Rock (We Salute You)\" degli AC/DC con il noto brano dei Ramones \"Now I Wanna Sniff Some Glue\"\").\nDopo questo pubblic\u00f2 altri due album: \"Goodbye Rock-N-Roller\" nel 2004 e \"Sex, Drugs 'N' Rock N Roll\" nel 2006."}
{"id": "1126059", "revid": "1776051", "url": "https://it.wikipedia.org/wiki?curid=1126059", "title": "Perseverance (Hatebreed)", "text": "Perseverance \u00e8 il secondo album in studio del gruppo musicale statunitense Hatebreed, pubblicato il 12 marzo 2002 dalla Universal Music Group."}
{"id": "1126061", "revid": "287204", "url": "https://it.wikipedia.org/wiki?curid=1126061", "title": "Triumph Vitesse", "text": "La Vitesse \u00e8 un'autovettura prodotta dalla Triumph Motor Company tra il 1962 ed il 1971, riprendendo con l'occasione il nome da un altro modello gi\u00e0 prodotto dalla casa tra il 1936 e il 1938.\nContesto.\nLa \"Vitesse\" era una versione upmarket (per dirla all'inglese, nel senso di auto di classe superiore) della Herald, con cui condivideva gran parte della carrozzeria e della meccanica.\nLe differenze riguardavano il frontale (con 4 fari circolari, diverso cofano motore e nuova mascherina), gli interni (con inserti in legno anche sui pannelli porta e sedili meglio conformati) ed il motore: un 6 cilindri in linea con albero a camme laterale di origine Standard.\nOvviamente il passaggio estetico era opera di Giovanni Michelotti (autore anche della Herald).\nDal punto di vista tecnico, oltre al motore 6 cilindri di 1596 cm\u00b3 alimentato con 2 carburatori da 70 CV, le differenze rispetto alla Herald riguardavano essenzialmente l'avantreno (rinforzato per sopportare il maggior peso del motore) e i freni (a disco davanti).\nFin dal momento del lancio (1962) la \"Vitesse\" era disponibile sia in versione berlina 2 porte che Convertible.\nIl successo del modello, grazie alle finiture curate e al prezzo invitante (rispetto alle altre 6 cilindri), fu notevole, nonostante le prestazioni non esaltanti (l'inerzia del vecchio 6 cilindri era tale che le \"Herald 12/50\" erano persino pi\u00f9 rapide in ripresa).\nNel 1966 la Triumph intervenne incrementando la cilindrata a 1998\u00a0cm\u00b3. I 95\u00a0CV del motore garantivano maggior brillantezza, ma evidenziavano anche le scarse doti di stabilit\u00e0 del retrotreno (identico a quello della Herald).\nNel 1968 la Casa britannica intervenne nuovamente sulla Vitesse, con sostanziose modifiche alla sospensione posteriore (nuovi elementi elastici Rotoflex, diversa geometria dell'articolazione e camber modificato) ed un nuovo motore.\nL'originario 6 cilindri venne, infatti, rimpiazzato da un'unit\u00e0 di architettura analoga derivato da quello della berlina 2000. Pur con una cilindrata identica (1998\u00a0cm\u00b3) la potenza cresceva a 104\u00a0CV. All'interno cambiava solo la strumentazione.\nGrazie alle modifiche ora la vettura, su strada, risultava pi\u00f9 stabile e sincera.\nLa produzione, sia della berlina che della \"Convertible\" cess\u00f2, nel 1971."}
{"id": "1126065", "revid": "729019", "url": "https://it.wikipedia.org/wiki?curid=1126065", "title": "Strada statale 472 Bergamina", "text": "L'ex strada statale 472 Bergamina (SS 472), ora strada provinciale ex strada statale 472 (SP ex SS 472) in provincia di Bergamo e in provincia di Lodi e strada provinciale cremonese ex strada statale 472 Bergamina (SP CR ex SS 472) in provincia di Cremona, \u00e8 una strada provinciale italiana che si sviluppa per intero in Lombardia.\nPercorso.\nInizia a Treviglio, in viale Merisio, dall'incrocio con la ex strada statale 11 Padana Superiore, attraversa l'abitato lungo viale Piave e oltrepassata la linea ferroviaria Milano-Venezia, si snoda verso sud su un tracciato che tocca i centri di Casirate d'Adda e Arzago d'Adda; la strada entra dunque in provincia di Cremona, passa vicino al comune di Agnadello e attraversa Pandino (dopo il quale interseca la ex strada statale 415 Paullese) e Dovera. Tale tratta ospit\u00f2, fra il 1879 e il 1920 il binario della tranvia Lodi-Treviglio-Bergamo.\nEntrata nel Lodigiano, la strada arriva in pochi chilometri a Lodi, dove originariamente si innestava sulla ex strada statale 235 di Orzinuovi ed ora si innesta sulla tangenziale est di Lodi.\nStoria.\nLa strada statale 472 venne istituita nel 1964 con il seguente itinerario: \"Innesto strada statale n. 11 \u00abPadana Superiore\u00bb a Treviglio - Innesto strada statale n. 235 \u00abdi Orzinuovi\u00bb a Lodi.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo, della Provincia di Cremona e della Provincia di Lodi per le tratte territorialmente competenti.\nSecondo il rapporto ACI \"Localizzazione degli incidenti stradali 2006\", pubblicato nel 2008, l'arteria risultava la strada statale pi\u00f9 pericolosa della provincia di Bergamo, con un rapporti morti/km tra i pi\u00f9 alti d'Italia."}
{"id": "1126066", "revid": "1745648", "url": "https://it.wikipedia.org/wiki?curid=1126066", "title": "Nikolaj Ivanovi\u010d Vavilov", "text": "Biografia.\nNikolaj Vavilov nacque nel 1887 a Mosca in una famiglia di mercanti nella quale la cultura era particolarmente apprezzata. Fin da bambino, infatti, ebbe a disposizione un piccolo laboratorio domestico, ove pot\u00e9 esercitarsi insieme con il fratello minore Sergej, futuro fisico e storico della scienza. Nel 1911 si laure\u00f2 all'Istituto agrario di Mosca. Negli anni successivi, sino al 1917, altern\u00f2 attivit\u00e0 di insegnamento e di ricerca in Russia e in alcuni paesi europei. In Gran Bretagna lavor\u00f2 presso il laboratorio diretto dal genetista William Bateson. Nel 1917 divenne professore all'Istituto agrario di Vorone\u017e e poi all'Universit\u00e0 di Saratov. \nVinse per tre volte il premio Lenin, prestigioso riconoscimento sovietico, la prima volta nel 1926 per il suo lavoro sull'origine delle piante coltivate. Fond\u00f2 e diresse dal 1929 al 1935 l'Accademia pansovietica Lenin delle scienze agrarie (VASChNiL), fu direttore dal 1931 al 1940 della Societ\u00e0 pansovietica di Geografia, direttore dell'Istituto di Genetica dell'Accademia delle Scienze dell'Unione Sovietica, fond\u00f2 e diresse l'Istituto pansovietico di coltivazione delle piante (VIRV), fu inoltre membro di organizzazioni scientifiche di vari paesi. Oppositore delle teorie neolamarckiste e dell'autoritarismo ideologico di Lysenko, giovane agronomo appoggiato dal regime, fu accusato di difendere la genetica classica mendeliana, considerata dagli ideologi del partito una \u00abpseudoscienza borghese\u00bb.\nNel 1939 fu eletto presidente del VII Congresso internazionale di Genetica ma, ormai in disgrazia presso le autorit\u00e0 politiche sovietiche, non pot\u00e9 partecipare ai lavori. Attaccato dal quotidiano \"\u0116konomi\u010deskaja \u017eizn\" (\"Vita economica\"), \nprogressivamente emarginato e rimosso dagli incarichi, fu arrestato nel 1940 dalla NKVD (Commissariato del popolo per gli affari interni). Accusato di \"spionaggio a favore della Gran Bretagna e di boicottaggio dell'agricoltura sovietica\", fu processato dal Collegio militare del Tribunale Supremo e, il 9 luglio del 1941, condannato a morte. La pena, a differenza di quanto usualmente accadeva, non fu immediatamente eseguita.\nAl termine dell'istruttoria, come era consuetudine nel periodo delle \"grandi purghe\", i documenti di Vavilov, confiscati e considerati non interessanti ai fini dell'accusa, furono distrutti. Gli ufficiali dell'NKVD diedero alle fiamme molti quaderni ove lo scienziato aveva accuratamente annotato i risultati delle sue spedizioni scientifiche in vari paesi per lo studio delle piante coltivate, oltre a manoscritti preparatori per libri da pubblicare. In attesa dell'esecuzione capitale, fu recluso nel carcere di Saratov, sottoposto a un regime di detenzione particolarmente severo. Quando si present\u00f2 ai compagni di cella, lo scienziato comment\u00f2 amaramente: \u00abParlando al passato vedete davanti a voi l'accademico Vavilov, che ora, secondo l'opinione degli investigatori, non \u00e8 altro che sterco\u00bb.\nNel 1942, sempre recluso, fu nominato, verosimilmente a sua insaputa, membro straniero della britannica \"Royal Society\", associazione scientifica di grande prestigio internazionale, e la pena fu commutata in venti anni di detenzione. Nello stesso anno, la moglie e il figlio furono fatti evacuare da Leningrado, assediata dai tedeschi, e trasferiti a Saratov, a poca distanza dal luogo di detenzione di Nikolaj, ma non seppero nulla della vicinanza: le autorit\u00e0 gli avevano detto che il loro congiunto si trovava a Mosca. Vavilov, nonostante il cambio di pena, non riusc\u00ec comunque a sopravvivere al carcere: mor\u00ec nel 1943, a cinquantasei anni, forse per malnutrizione. Dopo la morte di Stalin, fu riabilitato dalla Corte suprema sovietica nel 1955. Le vicende e il tragico epilogo della vita di Vavilov sono emblematici dei rapporti, spesso conflittuali, tra scienza e ideologia.\nAttivit\u00e0 scientifica.\nNikolaj Vavilov fu uno scienziato dai multiformi interessi e di notevoli capacit\u00e0 organizzative. Antesignano degli studi sulla biodiversit\u00e0, ebbe come obiettivo principale di tutta la sua attivit\u00e0, l'individuazione delle zone di origine delle principali piante alimentari coltivate e delle specie primitive dalle quali derivano. I luoghi di origine e diversificazione delle specie coltivate che furono identificati portano, ancora oggi, il suo nome (Centri di Vavilov). \nIn queste zone era possibile trovare variet\u00e0 con caratteristiche diverse, caratteristiche che potevano dimostrarsi vantaggiose per la coltivazione come, ad esempio, la resistenza alla siccit\u00e0, al freddo o a specifiche malattie. Un tipo di pianta pi\u00f9 adatto ad un determinato ambiente avrebbe garantito migliori rese produttive e, di conseguenza, maggiore produzione di cibo. \nPer le sue ricerche, in una lunga serie di spedizioni in Medio ed Estremo Oriente, in America Settentrionale nel Centro e Sud America e raccolse quante pi\u00f9 sementi di piante coltivate fosse possibile. Il materiale raccolto fu ordinato, catalogato e conservato presso l'Istituto di botanica applicata di Leningrado, sorto per sua iniziativa. L'Istituto disponeva, inoltre, di una rete di stazioni sperimentali, distribuite sull'ampio territorio sovietico, differenziate per condizioni climatiche e tipologia di terreno, ove le sementi potevano essere messe a coltura. Nel corso del lungo assedio tedesco della citt\u00e0, protrattosi dal settembre 1941 al gennaio 1944, i ricercatori dell'Istituto difesero la preziosa raccolta dai concittadini affamati.\nQuattordici di loro preferirono morire di fame piuttosto che cibarsi delle sementi affidate alla loro custodia.\nRiconoscimenti.\nIstituto Vavilov.\nNel 1967 l'Istituto di botanica applicata venne dedicato a Vavilov e, dal 1992, ha preso il nome attuale di Istituto di ricerca N. I. Vavilov (VIR), in russo \"\u0412\u0441\u0435\u0440\u043e\u0441\u0441\u0438\u0439\u0441\u043a\u0438\u0439 \u0418\u043d\u0441\u0442\u0438\u0442\u0443\u0442 \u0420\u0430\u0441\u0442\u0435\u043d\u0438\u0435\u0432\u043e\u0434\u0441\u0442\u0432\u0430 \u0438\u043c. \u041d.\u0418.\u0412\u0430\u0432\u0438\u043b\u043e\u0432\u0430\".\nI \"seamount\" Vavilov.\nSono stati dedicati al suo nome due montagne sottomarine:"}
{"id": "1126067", "revid": "767487", "url": "https://it.wikipedia.org/wiki?curid=1126067", "title": "Armoriale dei comuni del cantone LUX 10 - Remich", "text": "Questa pagina contiene le armi (stemma e blasonatura) dei comuni del Cantone di Remich."}
{"id": "1126070", "revid": "174925", "url": "https://it.wikipedia.org/wiki?curid=1126070", "title": "Microrganismi aerobici", "text": ""}
{"id": "1126071", "revid": "597981", "url": "https://it.wikipedia.org/wiki?curid=1126071", "title": "Encelado (mitologia)", "text": "Nella mitologia greca Encelado () \u00e8 uno dei Giganti, figlio di Gea (la Terra), fecondata dal sangue di Urano che cadde al suolo quando il figlio Crono evir\u00f2 il padre. Come gli altri Giganti, Encelado nacque in una specifica regione: Flegra (in Tracia) o Pallene.\nCome tutti i Giganti, Encelado era una creatura met\u00e0 uomo e met\u00e0 bestia: fino alle cosce aveva forma umana, mentre al posto degli arti inferiori aveva squamose code di serpenti, anche se questa descrizione non \u00e8 sempre stata seguita alla lettera nelle rappresentazioni pittoriche.\nCon gli altri Giganti, Encelado partecip\u00f2 alla cosiddetta Gigantomachia, la battaglia tra i Giganti e gli d\u00e8i dell'Olimpo. Durante la battaglia Encelado tent\u00f2 di fuggire ma la dea Atena lo sotterr\u00f2 gettandogli sopra l'isola di Sicilia, luogo dal quale non pu\u00f2 pi\u00f9 fuggire; il mito narra che l'attivit\u00e0 vulcanica dell'Etna sia originata dal respiro infuocato di Encelado, mentre i tremori della terra durante i terremoti, dal suo rotolarsi sotto la montagna a causa delle ferite (miti simili sono narrati per Tifone). In Grecia, un terremoto \u00e8 ancora poeticamente chiamato un \"colpo di Encelado\" ().\nLetteratura e arte.\nNel dramma satiresco \"Ciclope\" di Euripide il dio minore Sileno sostiene di aver ucciso Encelado, colpendolo a morte con la sua lancia, ma questo era forse inteso dall'autore come un vanto di un ubriaco.\nA Versailles, la costante iconografia di Luigi XIV del trionfo di Apollo e delle divinit\u00e0 olimpiche contro i loro oppositori, include la fontana di Encelado, che raffigura il gigante sepolto dalle rocce dell'Olimpo che aveva osato scalare, mentre affonda nelle acque lanciando un'ultima imprecazione, simboleggiata dallo zampillo che fuoriesce dalla sua bocca. La fontana \u00e8 opera di Gaspard Marsy su disegno di Le Brunnella."}
{"id": "1126072", "revid": "767487", "url": "https://it.wikipedia.org/wiki?curid=1126072", "title": "Armoriale dei comuni del cantone LUX 11 - Vianden", "text": "Questa pagina contiene le armi (stemma e blasonatura) dei comuni del Cantone di Vianden."}
{"id": "1126073", "revid": "767487", "url": "https://it.wikipedia.org/wiki?curid=1126073", "title": "Soft &amp; Stronger", "text": "Soft &amp; Stronger \u00e8 il primo album del gruppo death/folk metal tedesco Die Apokalyptischen Reiter, pubblicato nel 1997."}
{"id": "1126075", "revid": "35813", "url": "https://it.wikipedia.org/wiki?curid=1126075", "title": "Almerigo d'Este", "text": ""}
{"id": "1126078", "revid": "94647", "url": "https://it.wikipedia.org/wiki?curid=1126078", "title": "Tribunale federale", "text": ""}
{"id": "1126081", "revid": "671029", "url": "https://it.wikipedia.org/wiki?curid=1126081", "title": "Armoriale dei comuni del cantone LUX 12 - Wiltz", "text": "Questa pagina contiene le armi (stemma e blasonatura) dei comuni del Cantone di Wiltz in Lussemburgo."}
{"id": "1126083", "revid": "50026", "url": "https://it.wikipedia.org/wiki?curid=1126083", "title": "Furculachelys whitei", "text": ""}
{"id": "1126086", "revid": "1573940", "url": "https://it.wikipedia.org/wiki?curid=1126086", "title": "Icerya", "text": "Icerya , \u00e8 un genere di Insetti fitofagi dell'ordine dei Rhynchota (superfamiglia Coccoidea, famiglia Margarodidae).\nNelle specie del genere \"Icerya\" si verifica un singolare meccanismo di determinazione del sesso per assenza del cromosoma sessuale: il maschio \u00e8 aploide e si origina per partenogenesi da uova non fecondate; la femmina non esiste, ma al suo posto \u00e8 presente un individuo ermafrodito, detto \"pseudofemmina\", con corredo cromosomico diploide. Le pseudofemmine sono fornite sia di testicoli sia di ovarioli, pertanto sono sessualmente autosufficienti e producono uova autofecondate o non. In caso di fecondazione si forma una pseudofemmina, in caso di mancata fecondazione si forma invece un maschio. Quest'ultimo fenomeno \u00e8 detto \"partenogenesi aploide\" o \"arrenotochia\".\nLe pseudofemmine hanno i caratteri morfologici tipici delle femmine delle cocciniglie e sono perci\u00f2 attere e neoteniche. Il corpo si prolunga posteriormente in un caratteristico \"ovisacco\" ceroso in cui si conservano le uova fino alla loro schiusura. Queste cocciniglie hanno pertanto dimensioni apparentemente maggiori di quelle della maggior parte delle cocciniglie. La forma e lo sviluppo dell'ovisacco cambia secondo la specie.\nIl genere \"Icerya\" \u00e8 diffuso in tutto il mondo e comprende anche specie d'interesse agrario."}
{"id": "1126087", "revid": "767487", "url": "https://it.wikipedia.org/wiki?curid=1126087", "title": "Allegro barbaro (album)", "text": "Allegro barbaro \u00e8 il secondo album del gruppo death/folk metal tedesco Die Apokalyptischen Reiter, pubblicato nel 1999."}
{"id": "1126088", "revid": "767487", "url": "https://it.wikipedia.org/wiki?curid=1126088", "title": "Johnston Creek", "text": "Il Johnston Creek \u00e8 un affluente del fiume Bow, nella provincia dell'Alberta occidentale, Canada.\nLe sorgenti sono nella valle glaciale del Banff National Park, ai piedi della Cascade Mountain. Attraverso una serie di gole raggiunge il fiume Bow dopo 7 cascate a sud di Castle Mountain, a met\u00e0 strada tra Banff e Lake Louise.\nJohnston Canyon.\nUna popolare escursione segue le gole, e gli \"ink Pots\", una serie di sorgive che si trovano nelle immediate vicinanze delle sorgenti. Le cascate all'interno de canyon, durante l'inverno, sono meta di appassionati scalatori di ghiaccio."}
{"id": "1126089", "revid": "767487", "url": "https://it.wikipedia.org/wiki?curid=1126089", "title": "Mixosaurus", "text": "Il mixosauro (gen. Mixosaurus) \u00e8 un rettile marino estinto, appartenente agli ittiosauri. Visse nel Triassico medio (Anisico - Ladinico, circa 244 - 240 milioni di anni fa) e i suoi resti fossili sono stati ritrovati in Europa, Asia e Nordamerica.\nDescrizione.\nQuesto animale \u00e8 uno degli ittiosauri pi\u00f9 piccoli. Solitamente le sue dimensioni non oltrepassavano di molto il metro di lunghezza, anche se sono noti esemplari lunghi anche due metri. Un tempo \"Mixosaurus \"era considerato uno degli ittiosauri pi\u00f9 primitivi; in realt\u00e0 \u00e8 evidentemente un genere specializzato, che oltre a possedere caratteristiche riscontrabili in ittiosauri basali, possiede anche caratteri che lo avvicinano maggiormente agli ittiosauri del Giurassico. Come questi ultimi, \"Mixosaurus \"possedeva un corpo gi\u00e0 fusiforme, ben diverso da quello slanciato di generi triassici come \"Cymbospondylus \"o \"Besanosaurus\". Il cranio era grande rispetto al corpo e l'orbita molto ampia, con un notevole anello sclerotico. Il rostro allungato era dotato di numerosi denti aguzzi e conici; quelli anteriori erano sottili, appuntiti e molto spaziati, mentre quelli posteriori erano robusti e smussati (Massare e Callaway, 1990). Il cranio della specie Mixosaurus cornalianus era dotato di una cresta sagittale, associata all'espansione della finestra temporale superiore. Questa caratteristica indica che \"Mixosaurus \"possedeva muscoli delle mascelle eccezionalmente forti (Motani et al., 1999).\nIl collo era breve, come in tutti gli ittiosauri successivi. Gli arti anteriori erano pi\u00f9 grandi di quelli posteriori. Non \u00e8 chiaro se vi fosse una pinna dorsale, ma sembra in ogni caso che la tipica pinna caudale a mezzaluna degli ittiosauri giurassici non si fosse ancora sviluppata; la colonna vertebrale nella regione della coda, infatti, possiede una curvatura verso il basso appena accennata, ed \u00e8 quindi probabile che solo il lobo inferiore fosse ben sviluppato. In ogni caso, le vertebre della zona mediana della coda possiedono spine neurali particolarmente sviluppate, a formare una convessit\u00e0 dorsale; queste caratteristiche potrebbero indicare la presenza di un'ampia coda nastriforme. Erano presenti circa 50 vertebre presacrali, il doppio di quelle solitamente presenti nei diapsidi terrestri.\nCaratteristiche simili a quelle degli altri ittiosauri triassici si riscontrano anche nelle ossa degli arti. Radio e ulna, cos\u00ec come tibia e fibula, sono ancora ossa relativamente lunghe e separate da un ampio spazio. Le falangipossiedono ancora, almeno in parte, una forma a clessidra. Le dita erano cinque e dotate di una modesta iperfalangia.\nClassificazione.\nI primi fossili di questo animale furono scoperti nel giacimento di Besano, in Italia settentrionale, e vennero descritti da Francesco Bassani con il nome di Ichthyosaurus cornalianus. Solo un anno dopo, il paleontologo tedesco Georg Baur not\u00f2 certe peculiarit\u00e0 nella morfologia della nuova specie, tanto da classificarla in un genere a s\u00e9 stante, \"Mixosaurus \"appunto. Nel 1902 il naturalista Emilio Repossi ridescrisse la specie, includendo nella monografia numerose illustrazioni e rendendo tale lavoro un cardine dello studio degli ittiosauri primitivi per molti anni a venire. I fossili originali di \"Mixosaurus\", custoditi nel Museo di Storia Naturale di Milano, vennero poi malauguratamente distrutti nel corso della Seconda Guerra Mondiale.\nFortunatamente, per\u00f2, i resti di \"Mixosaurus \"erano particolarmente abbondanti nel giacimento di Besano e dell'attiguo Monte San Giorgio in Svizzera, e fu quindi possibile recuperarne una grande quantit\u00e0. Ad oggi, sono stati recuperati talmente tanti esemplari che non \u00e8 stato ancora possibile prepararne e studiarne gran parte. Paradossalmente, \"Mixosaurus cornalianus\" rimane una specie relativamente poco studiata, con una gran quantit\u00e0 di materiale ancora da visionare. \u00c8 molto probabile, inoltre, che vari esemplari di ittiosauri provenienti dalla zona di Besano / Monte San Giorgio, provvisoriamente attribuiti a \"M. cornalianus\", siano in realt\u00e0 da attribuire a specie ancora sconosciute. \nUn'altra specie attribuita al genere \"Mixosaurus \"\u00e8 M. kuhnschnyderi, proveniente anch'essa dalla formazione di Besano e ritrovata in territorio svizzero; questa specie venne inizialmente ritenuta appartenere a un genere a s\u00e9 stante, Sangiorgiosaurus (Brinkmann, 1998). Altre specie attribuite a \"Mixosaurus \"provengono dalla Cina: attualmente la pi\u00f9 accreditata come specie valida \u00e8 M. xindianensis, proveniente dalla formazione di Guanling nella provincia di Guizhou (Chen e Cheng, 2010). Altre specie cinesi attribuite in passato a \"Mixosaurus \"sono \"M. maotaiensis\" (attualmente noto come \"Barracudasaurus \"e da alcuni considerato un \"nomen dubium\"), \"M. panxianensis\" (attualmente noto come \"Barracudasauroides\") e \"M. yangjuanensis \"(considerata per\u00f2 un \"nomen dubium \"da Jiang e colleghi, 2008). Altri fossili attribuiti a \"Mixosaurus \"sono stati ritrovati in Canada, Stati Uniti (Nevada) e nell'isola di Timor (\"M. timorensis\"). Tuttavia, gran parte di questi fossili, ascritti a varie specie di \"Mixosaurus\", potrebbero essere appartenute in realt\u00e0 ad altri generi affini, come \"Phalarodon\". Un'altra grande specie proveniente dalla Germania, \"M. atavus\", \u00e8 stata attribuita a un genere a s\u00e9 stante, \"Contectopalatus\".\nFilogenesi.\n\"Mixosaurus \"\u00e8 considerato abbastanza distinto dagli altri ittiosauri triassici da essere incluso in una famiglia a s\u00e9 stante, Mixosauridae, la quale nel corso degli anni \u00e8 andata arricchendosi di ulteriori generi di ittiosauri. Negli ultimi anni la tassonomia e filogenesi di questa famiglia \u00e8 stata un argomento controverso. All'interno della famiglia Mixosauridae sono stati riconosciuti due \"sister groups\", Mixosaurinae e Phalarodontinae. I primi sono caratterizzati da un omero relativamente breve e largo, mentre i secondi sono caratterizzati dalla mancanza di una scanalatura dentale nella mascella superiore. \u00c8 stato inoltre suggerito che l'enigmatico \"Tholodus schmidi \"dovrebbe essere incluso nella famiglia Mixosauridae, ma di questo animale \u00e8 noto principalmente materiale dentale, per cui \u00e8 difficile assegnarlo a una determinata famiglia (Jiang et al., 2006).\nIl cladogramma che segue \u00e8 basato sugli studi di Motani (1999), Maisch e Matzke (2000), e Jiang, Schmitz, Hao e Sun (2006), con i nomi dei cladi e generici basati su Maisch (2010):\nPaleoecologia.\nIl mixosauro era probabilmente un animale che viveva in acque poco profonde e che possedeva una dieta generalizzata. Poteva cio\u00e8 cibarsi di diversi tipi di prede. Ci\u00f2 \u00e8 indicato dalla dentatura che, stranamente per un ittiosauro, \u00e8 costituita da elementi differenziati. I denti anteriori erano appuntiti e servivano per afferrare saldamente animali dal corpo molle, mentre i denti posteriori smussati e robusti venivano probabilmente utilizzati per frantumare i gusci dei molluschi o le scaglie dure dei pesci. Al contrario di molti ittiosauri triassici, \"Mixosaurus \"non possedeva un corpo allungato e anguilliforme, ma un corpo pi\u00f9 fusiforme e compatto, simile a quello degli ittiosauri successivi. Un modello corporeo simile si riscontra in alcuni squali attuali, come il centroforo (\"Centrophorus granulosus\"), e confermerebbe un notevole adattamento al nuoto nel mixosauro. Il rapporto tra lunghezza e altezza del corpo vertebrale di \"Mixosaurus \"\u00e8 pari a 2, intermedio tra quello degli ittiosauri pi\u00f9 basali (0,9) e quello degli ittiosauri pi\u00f9 derivati (2,5): le vertebre di \"Mixosaurus\", quindi, erano alte, strette e di forma discoidale. Si presume che \"Mixosaurus \"nuotasse con ondulazioni della colonna vertebrale, ma non nel modo anguilliforme tipico degli ittiosauri triassici, bens\u00ec tenendo il tronco rigido e muovendo solo la coda e (forse) la parte posteriore del corpo."}
{"id": "1126090", "revid": "117043131", "url": "https://it.wikipedia.org/wiki?curid=1126090", "title": "Serie A 1961-1962 (pallacanestro femminile)", "text": "Il campionato di pallacanestro femminile 1961-1962 \u00e8 stato il trentunesimo organizzato in Italia.\nLa formula della massima serie cambia ancora: ridotte a 25 le partecipanti, i gironi diventano tre da 7, 8 e 8 squadre. Le prime due di ogni girone vengono ammesse alla seconda fase: due gironi da tre squadre che si concludono nello scontro diretto al meglio di tre gare tra le due vincenti. La Fiat Torino vince il primo titolo, battendo in finale le campionesse uscenti dell'Udinese.\nTerza fase.\nLa gara-3 \u00e8 stata disputata a Verona il 3 giugno 1962."}
{"id": "1126091", "revid": "1573940", "url": "https://it.wikipedia.org/wiki?curid=1126091", "title": "Zhang Junfeng", "text": "Maestro famoso di arti marziali cinesi specializzato in Neijia di Baguazhang, Xingyiquan e Taijiquan.\nZhang Junfeng nacque nel 1902 in Shandong. All'et\u00e0 di nove anni si trasfer\u00ec a Tianjin dove fece apprendistato nella compravendita di frutta. All'et\u00e0 di 16 anni egli inizi\u00f2 ad interessarsi nelle arti marziali. Egli studi\u00f2 con Gao Yisheng (\u9ad8\u7fa9\u76db, Wade-Giles: Kao I-Sheng) che gli insegn\u00f2 Baguazhang (\u516b\u5366\u638c).\nChang studi\u00f2 arti marziali in Tianjin dal 1920 fino alla sua dipartita nel 1948. Durante questo periodo Tianjin fremeva di attivit\u00e0 marziali e ci\u00f2 permise a Zhang di studiare anche Xingyiquan (\u5f62\u610f\u62f3) nominalmente con Li Cunyi (\u674e\u5b58\u7fa9, Wade-Giles: Li Tsun-I) ma effettivamente con il figlio di quest'ultimo Li Bintang, infatti Li Cunyi era troppo anziano. Inoltre Zhang apprese lo stile di Hao Wei-chen di Taijiquan (\u592a\u6781\u62f3). In questa citt\u00e0 Zhang divenne anche seguace di I-Kuan Tao (Yi Guan Dao).\nQuando Zhang ebbe circa 36 anni insegn\u00f2 in Tianjin e poi divenne il direttore dell'Associazione di Arti Marziali della citt\u00e0 di Tianjin.\nNel 1948, Zhang si rifugi\u00f2 a Taiwan a causa del rapido deterioramento della situazione politica nella Cina continentale. A causa di ci\u00f2 Zhang ebbe delle difficolt\u00e0 finanziarie sull'isola e si mantenne insegnando Wushu. Egli insegnava nella parte nord della citt\u00e0 di Taibei vicino alla Round Mountain\nIl primo gruppo di studenti che si raccolsero intorno a lui nella zona della Round Mountain includeva i tre fratelli Hong: Hong Yixiang (\u6d2a\u61ff\u7965, Wade-Giles: Hung I-Hsiang), Hong Yiwen (\u6d2a\u61ff\u6587) and Hong Yimian (\u6d2a\u61ff\u68c9).\nNel 1949 \u00e8 tra i primi membri della KFROC\nCirca nel 1950, Zhang inizi\u00f2 ad insegnare arti marziali cinesi a tempo pieno. Egli istitu\u00ec delle classi attorno a Taibei ed allo stesso tempo egli fond\u00f2 la scuola di arti marziali I Tzung (\u6613\u5b97, Hanyu Pinyin: Yi Zong). Quando Zhang inizi\u00f2 ad insegnare pubblicamente venne criticato dai Cinesi perch\u00e9 insegnava ai Taiwanesi.\nZhang era molto amico di Wang Shujin (\u738b\u6811\u91d1, Wade-Giles: Wang Shu-Chin), con cui condivideva la stessa religione, l'I-Kuan Tao. Wang e Zhang praticarono spesso insieme portando avanti delle ricerche su Baguazhang e Xingyiquan.\nAlla fine degli anni 50', dopo aver fatto una dimostrazione nel Palazzo Presidenziale, egli fu invitato dal presidente Chiang Kai-shek (\u8523\u4ecb\u77f3) ad insegnargli arti marziali interne e Qigong. In poco tempo egli fu invitato ad insegnare allo staff presso il Palazzo Presidenziale, al Quartier Generale dell'Aeronautica, al Quartier Generale della Polizia, all'Ufficio Centrale di Investigazione e ai servizi segreti. Nel 1961 egli inizi\u00f2 a preparare gli ufficiali nel Dipartimento della Difesa ed insegn\u00f2 a numerosi famosi Generali.\nIl suo programma di allenamento include Xingyiquan, Baguazhang, Wushi (Haoshi) Taijiquan, Qigong e armi. Generalmente ai suoi studenti era richiesto di iniziare lo studio dello Xingyiquan, poi passare al Baguazhang ed alla fine il Taijiquan\nZhang aveva una profonda conoscenza di Ortopedia, Medicina Tradizionale Cinese ed erboristeria Cinese per la cura dei traumi.\nZhang Junfeng mor\u00ec il sedicesimo giorno del quinto mese lunare nel 1974 ed al suo funerale c'erano pi\u00f9 di 3000 persone, molte delle quali degli alti ranghi degli uffici governativi."}
{"id": "1126092", "revid": "110157", "url": "https://it.wikipedia.org/wiki?curid=1126092", "title": "Casa Matejko", "text": "Casa Matejko (in polacco \"Dom Jana Matejki\") \u00e8 un museo della citt\u00e0 di Cracovia.\nIstituito nel 1895 per valorizzare la figura di Jan Matejko, dal 1904 \u00e8 una componente del Museo nazionale di Cracovia. \nCasa Matejko, che sorge nelle vicinanze del Museo della farmacia in Ulica Florianska, \u00e8 il museo dedicato a Jan Matejko, pittore famoso per le tele dipinte a tratti decisi che documentano la storia polacca.\nMatejko visse ed oper\u00f2 in questa casa per circa un ventennio, dal 1873 al 1893, periodo che si dimostr\u00f2 essere uno dei pi\u00f9 prolifici e creativi della sua vita. La casa \u00e8 un edificio del XVI secolo, ristrutturata per\u00f2 in base ad un progetto dello stesso Matejko.\nIl museo espone alcune delle sue opere (sebbene la maggior parte di queste si trovi nel palazzo del tessuto) e molti oggetti appartenuti all'artista ed alcuni quadri."}
{"id": "1126093", "revid": "44638", "url": "https://it.wikipedia.org/wiki?curid=1126093", "title": "GUF Livorno", "text": ""}
{"id": "1126094", "revid": "339392", "url": "https://it.wikipedia.org/wiki?curid=1126094", "title": "Sol gel", "text": ""}
{"id": "1126099", "revid": "1793900", "url": "https://it.wikipedia.org/wiki?curid=1126099", "title": "Spray (fiume)", "text": "Lo Spray \u00e8 un piccolo fiume dell'Alberta occidentale, Canada, lungo 64\u00a0km. \u00c8 un affluente del fiume Bow.\nLo \"Spray\" ha le sue sorgenti nell'area del Parco nazionale Banff nelle Montagne Rocciose Canadesi, scorre in direzione nord, tra lo \"Spray Valley Provincial Park\" ed il \"Bow Valley Wildland\", due parchi della zona. In questa parte del fiume si formano lo \"Spray River Reservoir\" ed il \"Goat Pond\".\nLa vallata \u00e8 percorsa dalla Highway 40, nel sistema di comunicazione del Kananaskis.\nNell'ultimo tratto del suo corso, lo Spray scorre in direzione nord-ovest in direzione di Banff dove confluisce nel fiume Bow."}
{"id": "1126107", "revid": "767487", "url": "https://it.wikipedia.org/wiki?curid=1126107", "title": "Mest (album)", "text": "Mest pubblicato nel giugno 2003,dalla Maverick Records, \u00e8 il terzo album della band Pop punk Mest."}
{"id": "1126108", "revid": "245802", "url": "https://it.wikipedia.org/wiki?curid=1126108", "title": "Francesco Gamba", "text": " Con oltre ventunmila tavole realizzate \u00e8 il pi\u00f9 prolifico disegnatore nella storia della Sergio Bonelli Editore.\nBiografia.\nEsordisce nel 1947 disegnando la serie a fumetti di \"Razzo Bill\" edita dalle Edizioni Alpe; nel 1949 disegna la serie \"Mascotte\" per le Edizioni Ippocampo e, nel 1950, subentra come disegnatore a Antonio Canale nella serie \"Yorga\", scritta da Gianluigi Bonelli e pubblicata dall'editore Gino Casarotti. Dal 1950 al 1954 fu nello staff di disegnatori della serie di \"Pecos Bill\" scritta da Guido Martina per gli \"Albi d'Oro\" pubblicato dalla Mondadori inoltre realizza illustrazioni per libri per bambini editi dalla Editrice Boschi e per libri di avventura.\nNel 1956 entra stabilmente nella casa editrice Audace della famiglia Bonelli, per la quale disegna serie western come \"Terry,\" nel 1956,\"\" e \"Yado\", nel 1957, insieme a Gianluigi Bonelli e \"Rocky Starr\" con Andrea Lavezzolo per il quale, nel 1958, insieme al cugino Pietro Gamba, disegna la serie \"Piccolo Ranger\"; per la Bonelli disegna anche per le serie \"Tex\" negli anni sessanta,\"\" \"Zagor\" negli anni settanta e, dal 1990, i numeri annuali della serie dedicata al personaggio di Cico; inoltre disegna gli episodi di \"River Bill\", su testi di Guido Nolitta e Mauro Boselli, pubblicato nella collana \"Tutto West\". Nel 2006 disegna anche una storia con il Comandante Mark per il 40\u00ba anniversario del personaggio, il racconto \"Commerci pericolosi\" su testi di Davide Rigamonti pubblicato su Mark numero 52 edito da IF Edizioni.\nHa lavorato anche per il mercato francese.\nMor\u00ec dopo, una breve malattia, il 13 Febbraio 2012."}
{"id": "1126110", "revid": "198277", "url": "https://it.wikipedia.org/wiki?curid=1126110", "title": "Dennis Wise", "text": "Carriera.\nGiocatore.\nClub.\nNato a Kensington, centro di Londra, la sua ascesa nel calcio inizia nelle giovanili del Southampton, dove il ragazzo si mette in luce e colleziona, dal 1983 al 1985, una serie di buone prestazioni che gli valgono il primo contratto da professionista. Ad assicurarsi Wise \u00e8, il 28 marzo 1985, il , squadra con la quale il calciatore colleziona 135 presenze e 37 gol e conquista l'edizione del 1988 della FA Cup.\nNell'autunno del 1985 viene girato in prestito a un club amatoriale svedese, il Grebbestad. Ormai pronto per una grande squadra, il 3 luglio 1990 \u00e8 acquistato dal Chelsea, pagandolo 1,6 milioni di sterline, di cui sar\u00e0 capitano e colonna-portante per oltre un decennio. Tifoso dei \"Blues\" da sempre, Con la maglia blu del Chelsea scende in campo in 332 occasioni e realizza 53 reti, conquistando due edizioni della FA Cup (1997 e 2000), la Carling Cup del 1998, la Coppa delle Coppe e la Supercoppa UEFA dello stesso anno, oltrech\u00e9 la Charity Shield del 2000.\nIl 19 giugno 2001 lascia i \"Blues\" per andare a giocare nel Leicester City, che lo paga 1,6 milioni di sterline, squadra nella quale segna un gol in 17 presenze. Il 20 luglio 2002 viene messo fuori rosa per una lite con Callum Davidson, al quale ruppe il naso e la mascella. Il 2 agosto rescinde il contratto. Il 24 settembre firma con il Millwall. L'anno seguente assume la doppia carica di allenatore-giocatore. L'8 maggio 2005 decide di rescinde il contratto. Il 27 giugno firma con la squadra che lo ha lanciato il Southampton. Totalizzando 11 presenze e un gol, per poi diventare allenatore interim del club. Il 26 dicembre lascia il club.\nIl 19 gennaio 2006 passa al Coventry City, dove ritrova Micky Adams alla guida del club. Subito si mette in mostra segnando nelle prime tre partite, tra cui una spettacolare rovesciata al limite dell'aria di rigore contro l'Hull City. Il 9 maggio con la scadenza di contratto gli viene offerto il rinnovo, decise che era venuto il momento di appendere gli scarpini al chiodo. Conclude la sua stagione con sei gol in tredici presenze.\nNazionale.\nDopo avere giocato con l'Under-21 e la nazionale B inglese, con la maglia della Nazionale maggiore ha totalizzato 21 presenze e una rete (segnata al debutto assoluto in una sfida di qualificazione a Euro 1992 vinta per 1-0 in casa della Turchia), partecipando al .\nAllenatore.\nIl 15 ottobre 2003 diventa allenatore-giocatore del Millwall. Conduce la squadra fino alla finale di FA Cup del 2004, dove viene sconfitto dal Manchester United; malgrado la sconfitta la squadra accede alla Coppa UEFA, dove viene eliminata al primo turno. L'8 maggio 2005 lasciato il club. Il 2 dicembre con l'esonero di Harry Redknapp diventa allenatore interim del Southampton. Il 23 dicembre viene sostituito da George Burley. Il 22 maggio 2006 diventa allenatore del Swindon Town firmando un contratto di tre anni, con l'ex compagno Gustavo Poyet nel ruolo di vice.\nIniziando la stagione a ottimi livelli 6 vittorie su 7 partite, vincendo anche il premio di miglior allenatore del mese. Il 24 ottobre dopo 15 partite, totalizzando 31 punti e piazzandosi al 3\u00ba posto lasciano il \"Robins\" per passare al Leeds United. Il giorno seguente vengono nominati dal consiglio d'amministrazione dei \"White\" come allenatore e vice insieme a Andrew Beasley come preparatore dei portieri. Prende per mano una squadra con vari problemi finanziari e che si trova al penultimo posto della Championship. La sua guida inizia subito con una bella vittoria al Elland Road per 2-0 ai danni del Southend United. Tuttavia cercano di non retrocedere, ma con ulteriori problemi societari, il 4 maggio 2007 hanno portato la societ\u00e0 a entrare in stato di amministrazione controllata.\nIn base alle norme inglesi, ci\u00f2 ha comportato una sanzione di 10 punti di penalizzazione, che con una sola partita rimasta hanno condannato la conseguente discesa aritmetica nella League One. Rappresenta il punto pi\u00f9 basso nella storia centenaria della squadra britannica, la quale non era mai retrocessa nel terzo livello del calcio inglese. La stagione seguente il presidente Ken Bates riconferma il tecnico, il 4 agosto il golden share penalizza di 15 punti il club, dopo che gli amministratori del KPMG hanno rifiutato di far risorgere il CVA (Company voluntary arrangement) per la vecchia azienda \"Leeds United Company\".\nNonostante questa penalizzazione la squadra non si abbatte e parte alla grande vincendo le prime 7 partite di campionato e Dennis \u00e8 stato il vincitore del premio \"il miglior allenatore del mese\" sia per agosto che per settembre. Il 29 ottobre il vice Gustavo Poyet lascia la squadra per passare al Tottenham come vice di Juande Ramos. Tre giorni dopo il suo ex allenatore Dave Bassett viene nominato suo vice. Il 3 novembre perdono la loro imbattibilit\u00e0 per 3-1 contro il Carlisle United al Brunton Park Stadium. Brevemente si trovarono in vetta alla classifica il giorno di Santo Stefano, ma dopo aver pareggiato con il Hartlepool United per 1-1 al Victoria Park scendono al 3\u00ba posto. Il 26 gennaio 2008 si siede l'ultima volta sulla panchina dei \"White\" nella partita pareggiata 1-1 contro il Luton Town al Kenilworth Road. Dopo due giorni lascia inaspettatamente il club per passare al Newcastle United in veste dirigenziale.\nDirigente.\nIl 29 gennaio 2008 viene nominato direttore generale e direttore sportivo del . Lascia l'incarico il 2 aprile 2009.\nIl 9 maggio 2019 la squadra italiana del gli affida il ruolo di consulente esterno per conto della SENT Entertainment, la cordata che qualche mese prima aveva rilevato la societ\u00e0 lariana. Dal febbraio 2021 diviene l'amministratore unico del club."}
{"id": "1126111", "revid": "110157", "url": "https://it.wikipedia.org/wiki?curid=1126111", "title": "Casa Mehoffer", "text": "Casa Mehoffer (in polacco; \"Dom Jozefa Mehoffera\") \u00e8 un museo della citt\u00e0 di Cracovia dedicato a J\u00f3zef Mehoffer, uno dei pi\u00f9 importanti esponenti della Giovane Polonia. \nStoria.\nIl museo sorge in ulica Krupnicza, uno dei quartieri occidentali della citt\u00e0, ed \u00e8 una delle sezioni nel quale si articola il Museo nazionale di Cracovia. \nLa casa/museo, che vide la nascita di Stanis\u0142aw Wyspia\u0144ski nel 1869, \u00e8 dedicata a J\u00f3zef Mehoffer, pittore e decoratore polacco, che acquist\u00f2 l'edificio nel 1930 con l'intento di usarlo come laboratorio per i propri studi e come residenza per la sua famiglia.\nDal 1995 la casa ospita il museo dedicato a Mehoffer, ed espone quadri, disegni e progetti dell'artista. La casa \u00e8 arredata con mobilio originale d'epoca e con oggetti appartenuti alla famiglia. Vengono ospitate anche alcune collezioni personali dell'artista come opere dell'estremo oriente e dell'arte giudaica\nIl museo \u00e8 ospitato nell'edificio chiamato \"Palazzo sotto le pigne\", per via delle decorazioni a forma di pigna che addobba la struttura architettonica degli interni del palazzo.\nNel 1963 si cominci\u00f2 a pensare a realizzare un museo dedicato all'insigne pittore, ma soltanto verso il 1980, a seguito del restauro dell'edificio, fu possibile aprire il museo che, dopo il 1986 a causa della morte di Zbigniew Mehoffer, pass\u00f2 sotto il controllo amministrativo del Museo nazionale di Cracovia."}
{"id": "1126112", "revid": "547034", "url": "https://it.wikipedia.org/wiki?curid=1126112", "title": "Socioinformatica", "text": "La socioinformatica (SI) \u00e8 la scienza che studia gli aspetti sociali, culturali e organizzativi dell'informatizzazione. Studia da un lato il ruolo giocato dalla tecnologia dell'informazione nel cambiamento sociale e organizzativo e dall'altro lato studia gli usi delle tecnologie dell'informazione nei contesti sociali.\nLa socioinformatica \u00e8 una specializzazione recente della sociologia di cui rappresenta una sua applicazione specifica. Storicamente, le prime ricerche socioinformatiche si sono realizzate nei paesi scandinavi, negli Stati Uniti, nel Regno Unito e nel Nord Europa.\nIl termine SI (\"social informatics\") viene coniato alla fine degli anni \u201990 durante un seminario sulle biblioteche digitali tenutosi nell\u2019Universit\u00e0 della California Los Angeles.\nUna delle definizioni della Social Informatics recita cos\u00ec: \nGli studi di socioinformatica sono il frutto di diverse discipline di cui le principali sono l'informatica, la sociologia, la psicologia, l'antropologia e la comunicazione.\nDi norma, gli studi socioinformatici si riferiscono alla filosofia del costruttivismo mentre dal punto di vista sociologico hanno approcci affini al socio-costruttivismo e all'etnometodologia.\nRicerca.\nStoricamente, i concetti di ricerca informatica sociale dell'Europa occidentale sono stati forti nei paesi scandinavi e nel Regno Unito. Gli inizi possono essere fatti risalire agli anni '80 in Norvegia e Slovenia. I fondamenti dell'informatica sociale negli Stati Uniti sono stati stabiliti da Kling nel 1996 con i suoi colleghi e studenti dell'Universit\u00e0 dell'Indiana. All'interno del Nord America, il campo \u00e8 rappresentato in gran parte da sforzi di ricerca indipendenti presso numerose istituzioni diverse. Esistono diversi approcci, storicamente denominati o classificati come informatica sociale: americano, russo, britannico, norvegese, sloveno, tedesco e giapponese. Il concetto pi\u00f9 antico di informatica sociale \u00e8 stato fondato in URSS da AV Sokolov e dai suoi colleghi negli anni '70.\nLa ricerca sull'informatica sociale si discosta dai precedenti modelli deterministici (sia sociali che tecnologici) per misurare gli impatti sociali della tecnologia. Tali modelli tecnologici deterministici caratterizzavano le tecnologie dell'informazione come strumenti da installare e utilizzare con un insieme predeterminato di impatti sulla societ\u00e0 che sono dettati dalle capacit\u00e0 dichiarate della tecnologia. Allo stesso modo, la teoria socialmente deterministica rappresentata da alcuni sostenitori della teoria della costruzione sociale della tecnologia (SCOT) o della modellazione sociale della tecnologia come sostenuta da Williams &amp; Edge (1996) vedere la tecnologia come il prodotto delle forze sociali umane. Al contrario, alcune metodologie dell'informatica sociale considerano ugualmente importanti il contesto che circonda la tecnologia e le propriet\u00e0 materiali della tecnologia: le persone che interagiranno con un sistema, le politiche organizzative che regolano la pratica lavorativa e le risorse di supporto. Questa indagine contestuale produce una \" comprensione concettuale sfumata \" di sistemi che possono essere utilizzati per esaminare questioni come l'accesso alla tecnologia, le forme elettroniche di comunicazione e le reti su larga scala.\nLa ricerca in informatica sociale pu\u00f2 essere classificata in tre orientamenti. ricerca normativa si concentra sullo sviluppo di teorie basate sull'analisi empirica che possono essere utilizzate per sviluppare politiche organizzative e pratiche di lavoro. Il cuore di tali analisi risiede nelle reti di interazione socio-tecnica, un quadro costruito attorno all'idea che gli esseri umani e le tecnologie che costruiscono sono \" co-costitutivi \", legati tra loro, e che ogni esame di uno deve necessariamente considerare l'altro. Gli studi dell'orientamento analitico sviluppano la teoria o definiscono metodologie per contribuire alla teorizzazione in contesti istituzionali. Analisi critica, come l'esame di Lucy Suchman del lavoro di articolazione, esamina le soluzioni tecnologiche da prospettive non tradizionali al fine di influenzare la progettazione e l'implementazione.\nFuturo.\nL'informatica sociale \u00e8 un giovane movimento intellettuale e il suo futuro \u00e8 ancora in via di definizione. Tuttavia, poich\u00e9 i teorici dell'SST come Williams e Edge suggeriscono che i confini amorfi tra gli esseri umani e la tecnologia che emergono nella ricerca sulla tecnologia del social shaping indicano che la tecnologia non \u00e8 uno sforzo sociale distinto degno di uno studio individuale, indicando che c'\u00e8 bisogno di ricerca informatica sociale che colma il divario tra determinismo tecnologico e sociale. Questa osservazione, unita ai molti campi che contribuiscono alla ricerca, suggerisce un futuro in cui le teorie e i concetti dell'informatica sociale si stabiliscono per formare un substrato, un \"fondamento analitico indispensabile\" per il lavoro in altre discipline.\nArgomenti rilevanti sulla direzione futura dell'informatica sociale sono discussi nel libro di Fichman e Rosenbaum. La concettualizzazione del discorso internazionale, comprese le tendenze attuali nella ricerca e la direzione dello sviluppo dell'informatica sociale, \u00e8 presentata in un articolo di Smutny. Questo articolo discute le attuali possibilit\u00e0 di sviluppo dell'informatica sociale all'interno del discorso internazionale di vari concetti, comprese le possibili aree per la futura cooperazione. Un altro articolo di attualit\u00e0 di Marcinkowski presenta un cambiamento di prospettiva dallo studio dei soli effetti dell'implementazione e dell'uso della tecnologia alla discussione primaria di quali sono le implicazioni ideologiche del lavoro empirico nell'informatica sociale connessa all'approccio di analisi dei dati.\nIn campo educativo.\nL'informatica sociale riguarda anche l'insegnamento delle questioni sociali dell'informatica agli studenti di informatica. A seconda delle tradizioni educative, l'informatica sociale \u00e8 sparsa nei curricula delle diverse discipline, cos\u00ec come nell'informatica, nelle scienze dell'informazione, nell'informatica nella sociologia del web. In alcuni casi potrebbe esserci una mancanza di comprensione del perch\u00e9 l'insegnamento delle questioni sociali dell'informatica sia importante, sia da parte dei singoli docenti che da parte degli studenti, con il risultato che l'informatica sociale \u00e8 noiosa e senza importanza. Alcuni ricercatori hanno sottolineato che per creare consapevolezza dell'importanza delle questioni sociali dell'informatica, bisogna concentrarsi sulla didattica di informatica sociale."}
{"id": "1126115", "revid": "287204", "url": "https://it.wikipedia.org/wiki?curid=1126115", "title": "Josef Svoboda", "text": "Biografia.\nNato a \u010c\u00e1slav, nella Boemia, il 10 maggio del 1920, frequent\u00f2 il liceo e lavor\u00f2 come falegname. Dopo la seconda guerra mondiale cominci\u00f2 a studiare scenografia al conservatorio di Praga e architettura all'Istituto delle arti e delle industrie. I suoi primi lavori scenografici giunsero nel 1943, per il teatro sperimentale praghese \"Nuovo gruppo\" al museo \"Smetana\", nello spettacolo \"La morte di Empedocle\" di Friedrich H\u00f6lderlin. Nel 1946 divent\u00f2 direttore di produzione del Teatro \"5 maggio\" di Praga, per cui nello stesso anno allest\u00ec \"La sposa venduta\" di Bed\u0159ich Smetana, regia di V\u00e1clav Kasl\u00edk. Collabor\u00f2 con lo studio del \"Teatro Nazionale\", e nel 1948, come membro di questo teatro \"Svoboda\" divent\u00f2, prima scenografo e dal 1951 direttore di scena. Nel 1958, sempre a Praga, Josef Svoboda invent\u00f2, prima, le tecniche della \"Laterna magika\", presentata all'esposizione di Bruxelles, e dopo quelle del \"Poly\u00e9cran\", che applic\u00f2 poi in teatro. Nel 1973 fu nominato direttore artistico della \"Laterna magika\" (il teatro-laboratorio da lui fondato), fino al 1992.\nLo spettacolo \"Il circo incantatore\" (1977) fu rappresentato pi\u00f9 di 2500 volte alla \"Laterna magika\"; la cui scenografia multimediale fu inserita nella struttura \"Teatro Nazionale\" di Praga. In occasione dell\"Amleto\", nel 1959, us\u00f2 per primo il controluce; nell'illuminotecnica dello spettacolo \u00e8 infatti presente un faro da lui realizzato e utilizzato prevalentemente come controluce, il proiettore Svoboda.\nCon l'aiuto di Vaclav Kaslik, cre\u00f2 vari spettacoli d'opera. Negli anni sessanta Svoboda incontr\u00f2 altri registi, come Miroslav Mach\u00e1\u010dek e Otomar Krej\u010da, con cui lavor\u00f2 a rappresentazioni in scena sia nel Teatro Nazionale e nel teatro \"Za branou\" che in Europa, fu innovatore del teatro lirico e di prosa, attraverso l'impiego delle tecniche pi\u00f9 avanzate di illuminazione, giochi di luce e controluce. In cooperazione con Evald Schorm negli anni ottanta, in scena alla \"Laterna magika\", nacque poi una nuova epoca di vita del teatro unico.\nJosef Svoboda \u00e8 autore di oltre 700 scenografie. Con lui hanno collaborato molti importanti registi, tra cui Armand Delcampe, John Dexter, Claus Helmut Drese, August Everding, G\u00f6tz Friedrich, Giorgio Strehler, Laurence Olivier, R. Petit, Jean-Claude Riber. Josef Svoboda mor\u00ec a Praga nel 2002, all'et\u00e0 di 81 anni."}
{"id": "1126118", "revid": "124123", "url": "https://it.wikipedia.org/wiki?curid=1126118", "title": "Wang Shujin", "text": "Wang Shujin nasce nel 1904, sesto figlio di una famiglia di contadini che vive in un villaggio a circa 32\u00a0km a Tianjin nel nord della Cina. Mentre i suoi fratelli sono contenti di lavorare in campagna, vuole essere parte di un mondo pi\u00f9 grande, per questo, con il permesso dei genitori, all'et\u00e0 di 14 anni lascia la casa paterna e va a Tianjin in cerca di fama e fortuna. Qui trova lavoro come apprendista presso una compagnia internazionale di commercio.\nFin dal suo arrivo a Tianjin il giovane Shujin incomincia a cercare di istruirsi sulle arti marziali e alla religione, a detta di chi lo ha conosciuto \u00e8 \u201c un uomo di taglia impressionante e di una forza fisica mai vista\u201d.\nCasualmente, un giorno, uno studente senior del famoso maestro d'arti marziali Zhang Zhaodong (Zhang Zankui) va nel posto dove Shujin lavora, questa opportunit\u00e0 d'incontro porta il giovane a studiare con il famoso insegnante e diventare il pi\u00f9 famoso interprete della corrente di stili interni detta Zhong Nan di Ba Gua Zhang e il Xing Yi Chuan.\nNel 1923, all'et\u00e0 di 18, Wang entra nella famosa scuola di Zhang Zhaodong per studiare il Ba gua e lo Xingyi (Hsing I) (Zang Zhankui 1860-1940, terza generazione di studenti di Dong Haichuan ).\nInizi\u00f2 i suoi studi nello Xingyiquan e nel Baguazhang all'et\u00e0 di 18 anni con famoso maestro Zhang Zhaodong (secondo nome Zhang Zhankui), con cui pratic\u00f2 fino al 1940 anno della morte del maestro Zhang.\nDal 1929 al 1930 Shujin studia Ba Gua Zhang sotto \u201cl'insegnante zio adulto\u201d Xiao Haibo, che aveva pi\u00f9 di 90 annie aveva praticato per pi\u00f9 di 50 anni nelle montagne dello Sichuan dello Hebei.\nNel 1934 studia uno stile di zhazhuang \u2018, meditazione in piedi sul posto, sotto \u201cl'insegnante zio giovane\u201d Wang Xianzhai (presumibilmente Wang Xiangzhai 1890-1963, fondatore del Dachengquan)\nNegli anni successivi Shujin diviene vegetariano, pratica la meditazione, il buddismo e nel tempo libero, dopo gli affari, pratica la boxe.\nNell'estate del 1948, Wang, passando per Shangai fugge assieme alla sua Maestra Spirituale Sun Suzhen a Taiwan dove costituisce il Cheng Ming Goushuguan \u201cAccademia delle abilit\u00e0 della chiara sincerit\u00e0 nazionale\u201d, insegnando Xingyi (Hsing I), ba gua e pi\u00f9 tardi taiji quan.\nLa forma 100 del Taiji di sintesi.\nNon si hanno notizie certe su come venne redatta questa forma moderna di Taiji Quan, secondo recenti ricerche risale direttamente dalla Forma di Nanchino, o della Sintesi Ortodossa, definita negli anni antecedenti alla occupazione giapponese della Cina da una commissione di Maestri appartenenti a vari stili tra cui Yang, Chen, Sun, Wu ,e Wu piccolo. Con l'ingresso della Repubblica di Cina tra le nazioni facenti parte delle moderne olimpiadi \u00e8 chiara intenzione da parte delle istituzioni nazionaliste di comporre una sequenza adatta a promuovere la cultura fisica con attivit\u00e0 calisteniche alternative. In seguito alla disfatta del partito Nazionalista e della conseguente fuga verso Taiwan, la forma di sintesi divenne vanto e simbolo del governo in esilio. In questa ottica venne istituita una commissione presieduta dal famoso Maestro Chen Pan Ling, che dalla fine degli anni 50 probabilmente insegn\u00f2 la forma 99 della sintesi autentica al Maestro WANG Shujin che in seguito la personalizz\u00f2 con elementi fondamentali dello Hsing I Quan e del Bagua Zhang propri del suo repertorio.\nGli insegnamenti del Maestro Wang Shujin sono attualmente trasmessi dall'unico depositario dell'arte il Maestro Wang Fu Lai.\nLa International Cheng Ming Martial Arts Association, Con sede a Taiwan \u00e8 diretta dalla Maestra Huang Su Chun.\nIn Europa la scuola \u00e8 rappresentata dalla associazione Cheng Ming Europe, dalla Cheng Ming Italy Stilinterni e da altre scuole ad esse associate. Le branche riconosciute sono dirette unicamente da discepoli diretti del Maestro Wang Fu Lai"}
{"id": "1126119", "revid": "290948", "url": "https://it.wikipedia.org/wiki?curid=1126119", "title": "Acciaio 18CrMo4", "text": "La designazione acciaio 18CrMo4 indica un tipo di acciaio debolmente legato, usato per cementare e per la tempra. Si dice debolmente poich\u00e9 gli elementi di alligazione, cio\u00e8 quelli aggiunti al ferro e al carbonio sono presenti con percentuali inferiori al 5%. \nIl criterio di nomenclatura afferma che il primo numero indica, se diviso per 100, il tenore di carbonio in lega, i simboli degli elementi sono quelli aggiunti per far acquisire all'acciaio determinate caratteristiche, mentre i numeri posti alla fine divisi per un certo fattore danno la percentuale dell'elemento stesso (nel caso in cui non ci sia nessun numero significa che l'elemento \u00e8 presente in percentuale minore a quella minima stabilita)."}
{"id": "1126120", "revid": "367445", "url": "https://it.wikipedia.org/wiki?curid=1126120", "title": "Proemio", "text": "Il proemio \u00e8 la parte introduttiva di un poema, di un trattato, di un'orazione, di un discorso.\n(I proemi vengono raccontati dagli aedi, persone anziane e ricche di cultura, che erano degne di rispetto).\nCaratteristiche.\nIl termine presuppone un notevole impegno letterario e stilistico. Le caratteristiche fondamentali di un proemio sono:\nAltro elemento spesso presente \u00e8 la dedica. L\"'Orlando furioso\" \u00e8 dedicato ad Ippolito d'Este, la \"Gerusalemme liberata\" ad Alfonso II d'Este. \nIl proemio \u00e8 a tutti gli effetti un testo narrativo, in quanto possiede contenuti identici: azioni di gesta eroiche, tempo reale ed antico, spesso espresso con passato remoto, spazio e personaggi coraggiosi.\nEtimologia.\nL'etimologia della parola \u00e8 greca: deriva infatti da \"\u03c0\u03c1\u03cc\u03c2\" (\"davanti\") e \"\u03bf\u03af\u03bc\u03bf\u03c2\" (\"melodia\").\nEsempi.\nEcco l'incipit dei tre poemi antichi pi\u00f9 famosi:\nL'incipit dei due maggiori poemi cavallereschi della letteratura italiana \u00e8 il seguente:"}
{"id": "1126130", "revid": "2149328", "url": "https://it.wikipedia.org/wiki?curid=1126130", "title": "Via San Carlo", "text": "Via San Carlo si trova a Firenze da piazza Bellosguardo a via di Soffiano.\nLa via prese questo nome nel 1646, quando Cintra di Orazio Caciotti don\u00f2 ai Barnabiti di San Carlo una casa che possedeva in questa via.\nI Barnabiti avevano ereditato anche alcune case da Tommaso Perini in via sant'Agostino a Firenze e vi avevano fatto costruire un oratorio: nel 1636 vi fecero erigere la Chiesa, su disegno di Gherardo Silvani.\nIn via San Carlo si trova la Villa Niccolini, fatta costruire dai Cavalcanti. A sinistra della via c'\u00e8 la villa turrita che fu dei Bonciani, che possedevano palazzi e torri fra il Borgo Santi Apostoli e via delle Terme."}
{"id": "1126145", "revid": "287204", "url": "https://it.wikipedia.org/wiki?curid=1126145", "title": "Decennio nefasto spagnolo", "text": "Il Decennio nefasto spagnolo (in castigliano D\u00e9cada Ominosa) fu l'ultimo decennio del regno assolutista di Ferdinando VII, compreso fra la seconda abolizione della Costituzione, il 1\u00ba ottobre 1823, e la morte del sovrano, il 29 settembre 1833.\nAntefatti.\nL'inizio del regno di Ferdinando VII.\nFerdinando VII era divenuto sovrano dopo la vittoriosa conclusione della cosiddetta guerra d'indipendenza spagnola: rientrato in Spagna il 24 marzo 1814, suo primo atto fu l'abolizione della Costituzione del 1812 e, il 10 maggio, la dissoluzione delle Camere.\nDopodich\u00e9 pratic\u00f2 una duratura reazione anti-liberale, che provoc\u00f2 una serie di pronunciamenti militari, innescati il 1\u00ba gennaio 1820 dal tenente colonnello Rafael del Riego. Ci\u00f2 che costrinse il monarca a reintrodurre la Costituzione di Cadice, con solenne giuramento avvenuto in Madrid, il 10 marzo 1820.\nInizi\u00f2 cos\u00ec il cosiddetto Triennio liberale (o \"Triennio Costituzionale\"), nel corso del quale il sovrano assistette alla progressiva abolizione dei principali istituti assolutistici e ad una progressiva radicalizzazione della maggioranza parlamentare.\nL'inizio del decennio nefasto.\nL'intervento francese.\nFerdinando, tuttavia, non rinunciava alla restaurazione e non si trattenne dal fare appello alla Santa Alleanza, a tutela dell'ordine stabilito dal congresso di Vienna. Ci\u00f2 che avvenne a partire dal 7 aprile 1823, con l'arrivo di un corpo di spedizione detto dei \"Centomila Figli di San Luigi\" e guidato dal duca d'Angoul\u00eame. Questi venne trionfalmente accolto il 24 maggio a Madrid, abbandonata dai liberali radicali, che si erano rifugiati nella grande citt\u00e0 commerciale di Cadice, recando seco il monarca prigioniero.\nQui i deputati liberali delle Cortes Generales si riunirono per votare la destituzione del prigioniero Ferdinando. Ma giunsero anche i francesi, che cominciarono un assedio, concluso il 31 agosto, dopo la battaglia del Trocadero (cui partecip\u00f2 anche Carlo Alberto di Savoia), con la capitolazione della citt\u00e0.\nSeconda restaurazione.\nFerdinando VII, restaurato nei suoi poteri di monarca assoluto con la protezione di un corpo di 45.000 uomini insediato in Spagna fino al 1828, diede inizio alla fase peggiore del suo lungo regno, normalmente richiamata, appunto, come il decennio nefasto.\nIl partito liberale sub\u00ec, tutto intero, una durissima repressione. Moltissimi furono i notabili ed intellettuali emigrati, specie a Londra, nel quartiere di Somerstown, ove taluni sopravvissero grazie a un modesto sussidio offerto loro dal governo inglese, per aver combattuto, dieci anni prima, il comune avversario Napoleone. Altri fuggirono a Malta, Parigi, Stati Uniti, nonch\u00e9 nelle neo-proclamate repubbliche ispano-americane. Le quali, d'altra parte, avevano buone ragioni per guardarli con simpatia, considerato l'atteggiamento nei loro confronti tenuto dal governo liberale, decisamente meno ostile rispetto a quello precedente di Ferdinando VII.\nMolti anche coloro che furono semplicemente eliminati, a partire dal simbolo della rivoluzione, Riego, impiccato il 7 novembre 1823 nella Piazza de La Cebada, a Madrid.\nVenne ristabilito uno stretto regime censorio; venne introdotta un'organizzazione degli studi universitari arcaica e totalmente reazionaria, alle dirette dipendenze del ministro della giustizia Calomarde.\nIl catalizzatore dell'opposizione era rappresentato dalla continuata permanenza dell'esercito francese, trasformatosi da corpo di spedizione in forza di occupazione. Particolarmente grave era il costo del suo mantenimento, finanziato dalle casse pubbliche la cui condizione si aggrav\u00f2 ulteriormente, rispetto alla non facile situazione lasciata dal governo liberale e dal successo delle rivoluzioni bolivariane.\nI \"Voluntarios Realistas\".\nLo scontento dei militari venne ulteriormente aggravato dalla formazione dei \"Voluntarios Realistas\", una milizia organizzata sulla base di un decreto emanato da Ferdinando VII nel 1823, poco dopo il collasso del governo costituzionale, con l'obiettivo d'impedire la ricostituzione della opposizione liberale. Esso venne disegnato sul modello della Milizia Nazionale, istituita dai liberali.\nAffidato ad un \"ispettore generale\", nella persona del Carvajal, nel 1826 gi\u00e0 inquadrava 200.000 volontari, dei quali solo la met\u00e0 venne effettivamente armato e inquadrato in 486 battaglioni di fanteria, 20 compagnie di artiglieria, 52 squadroni di cavalleria e alcune compagnie di zappatori (il genio).\nLa continua instabilit\u00e0 politica.\nLe iniziative liberali.\nSi registrarono, inoltre, una serie di tentativi liberali, come quello del Torrijos, l'11 dicembre 1831, finanziato da liberali inglesi. E venne svolgendosi un notevole martirologio liberale, con nomi celebri quali Mariana Pineda o il libraio Miyar.\nLa guerra \"de los Agraviados\".\nMeno evidente \u00e8 che nel corso del decennio si aprisse un fronte anche nei confronti dei conservatori.\nUn primo caso si ebbe nel 1827, con la cosiddetta \"guerra de los Agraviados\", una rivolta scoppiata in Catalogna e diffusa nella regione di Valencia, in Aragona, nel Paese Basco e, addirittura, in Andalusia, scatenata da chi considerava troppo timida la restaurazione assolutista condotta da Ferdinando, con particolare riferimento al mancato ristabilimento dell'Inquisizione. Si raccolsero sino a 30.000 uomini armati, che giunsero a controllare gran parte della Catalogna e alcune regioni del nord ed a costituirsi in governo autonomo.\nIl sovrano intervenne personalmente, recandosi a Tarragona, ove spense la rivolta e promise un'amnistia, salvo poi giustiziare o costringere all'esilio in Francia i capi della rivolta.\nSi constata quindi come Ferdinando distribuisse in modo piuttosto equanime la propria crudelt\u00e0, e come fosse un sovrano di polso: tanto che, quando egli venne a mancare, scem\u00f2 la possibilit\u00e0 di controllare simili episodi, e si crearono le condizioni per le successive guerre carliste.\nLa prammatica sanzione.\nUn ulteriore elemento di disordine venne innescato il 31 marzo 1830 con la pubblicazione della Prammatica Sanzione, approvata dal padre di Ferdinando VII, Carlo IV, sin dal 30 settembre 1789, ma mai promulgata.\nEssa consentiva la successione per linea femminile al trono di Spagna, in caso di assenza di un erede maschio. Caso che, puntualmente, si concretizz\u00f2 il 10 ottobre 1830, con la nascita dell'unica figlia del monarca, l'infanta Isabella. La sua nascita escludeva dalla linea di successione il fratello del re, Carlo Maria Isidoro di Borbone-Spagna, normalmente ricordato come \"Don Carlos\".\nLa morte di Ferdinando VII.\nLa lunga agonia.\nIl sovrano non mor\u00ec repentinamente, ma soffr\u00ec una lunghissima agonia. In tutto simile a quella di Francisco Franco, 143 anni pi\u00f9 tardi. Nel mentre la reggenza venne assunta dalla giovane moglie, la quarta, Maria Cristina, sorella di Ferdinando II re delle Due Sicilie (il \"re bomba\"), sposata appena nel 1829 e madre della giovane Isabella.\nLa politica liberale della reggente Maria Cristina.\nEssendo l'altro pretendente al trono, Don Carlos, qualificato come un campione dell'assolutismo, Maria Cristina prefer\u00ec appoggiarsi all'opposizione liberale: concesse ampie amnistie agli esiliati, prefigurando un cambiamento nella politica nazionale dopo la morte del marito.\nL'inizio delle guerre carliste.\nCi\u00f2 acu\u00ec il rancore dei sostenitori di Don Carlos che presero a sostenerne le, probabilmente legittime, rivendicazioni al trono. Alla morte del sovrano, l'Infante si proclam\u00f2 erede al trono con il titolo di Carlo V. Il partito conservatore si sollev\u00f2 ed ebbe inizio la prima guerra carlista.\nUna dei primi provvedimenti di Maria Cristina fu il dissolvimento dei \"Voluntarios Realistas\". Un provvedimento fortemente voluto dai nuovi alleati liberali della reggente, ma che giunse troppo tardi: tant'\u00e8 che parte dei reparti andarono a costituire il nerbo degli eserciti carlisti.\nCircostanza che rappresenta una giusta chiosa del lungo regno di Ferdinando VII, un sovrano che aveva retto il regno con un pugno d'acciaio, ma apparentemente incapace di condurlo alla concordia civile. Tanto che i suoi maggiori sostenitori sarebbero divenuti i grandi nemici della figlia, gi\u00e0 tanto desiderata."}
{"id": "1126158", "revid": "193027", "url": "https://it.wikipedia.org/wiki?curid=1126158", "title": "Mercato dei tessuti (Cracovia)", "text": "Il Mercato dei tessuti (in polacco \"Sukiennice\") sorge nel centro di Rynek G\u0142\u00f3wny, la piazza centrale di Cracovia, ed \u00e8 l'edificio pi\u00f9 grande della piazza stessa.\nFu costruito nel XIV secolo per fungere da centro del commercio dei tessuti ma, causa un incendio, nel 1555 fu quasi interamente distrutto per essere ricostruito in seguito in stile rinascimentale da Santi Gucci. Successivamente Giovanni Maria Mosca divise orizzontalmente la costruzione in due parti collegando i due piani tramite scale situate sui lati corti. L'edificio originariamente non presentava le arcate che furono invece aggiunte, a scopo ornamentale, nel XIX secolo da Tomasz Pryli\u0144ski.\nIl piano terra \u00e8 oggi adibito a vendita di souvenir e artigianato, mentre il primo piano \u00e8 occupato dalla Galleria di pittura polacca del XIX secolo.\nNella pinacoteca sono esposte opere di pittori del romanticismo polacco e del movimento della Giovane Polonia, tra cui i maggiori esponenti presenti sono Micha\u0142owski, Malczewski, Gierymski e Jan Matejko del quale sono esposte due tele di dimensioni enormi: \"Ko\u015bciuszko pod Rac\u0142awicami\" (Ko\u015bciuszko alla battaglia di Rac\u0142awice) e \"Ho\u0142d Pruski\" (Omaggio Prussiano)."}
{"id": "1126162", "revid": "1793900", "url": "https://it.wikipedia.org/wiki?curid=1126162", "title": "Back (fiume Canada)", "text": "Il Back (Thlewechodyeth in \"Inuit\", o Great Fish River in \"inglese\"), \u00e8 un fiume della regione del Kitikmeot, nella provincia del Nunavut, in Canada.\nQuesto fiume \u00e8 lungo 1150\u00a0km. Nasce dal relativamente piccolo lago Sussex e scorre con un corso molto tortuoso in direzione nord-est verso la Baia di Chantrey nell'Oceano Artico.\nCome molti fiumi del Nunavut \u00e8 navigabile solamente da esperti canoisti per via delle numerose ed impegnative rapide.\nIn quanto parte del Nunavut, il fiume Back \u00e8 soggetto a climi molto rigidi e ad un persistente vento polare, dalle semplici raffiche alle vere e proprie bufere. Un equipaggiamento di rilievo \u00e8 richiesto per la sopravvivenza dell'uomo in questa zona.\nStoria.\nLa prima esplorazione di cui siamo a conoscenza da parte di un europeo fu quella di George Back nel 1834, James Anderson con la Compagnia della Baia di Hudson nel 1856. Dopo un vuoto di poco superiore ai 100 anni il Back fu nuovamente disceso nel 1962 da due gruppi. Il primo, inglese, formato da quattro uomini, e l'altro, statunitense, da quattro giovani. Il gruppo inglese fu condotto da Robert Cundy che scrisse un libro sulle sue avventure chiamato Beacon Six, mentre gli statunitensi furono condotti da Austin Hoyt. Questi ultimi partirono dalla sorgente presso il lago Sussex con due canoe ricavate da tronchi di cedro e raggiunsero la costa prima del gruppo inglese. Il gruppo di \"Cundy\" inizio pi\u00f9 a valle, presso il lago Beechey e furono, appunto, superati dai nordamericani. I britannici avevano tre foldup-kayak uno dei quali si ruppe durante la spedizione. Entrambi i gruppi filmarono il viaggio, quello europeo fu anche trasmesso in televisione da un canale canadese.\nFauna e flora.\nL'area intorno al corso del fiume \u00e8 piena di vita selvaggia. Moltissimi pesci, carib\u00f9, bisonti, lupi. Occasionalmente si possono avvistare orsi grizzly, gufi, lepri artiche. Come il fiume si avvicina all'oceano artico si possono vedere anche gli orsi polari. Si raccomanda come protezione dagli orsi l'acquisto del repellente per orsi.\nComunque, mentre la fauna \u00e8 cos\u00ec variegata e numerosa, la flora presenta vegetazione bassa e non adatta come combustibile per cucinare. Gli alberi sono completamente assenti.\nLaghi.\nLungo il suo corso forma numerosi laghi tra cui:\nSport acquatici.\nIl fiume Back costituisce un lungo e difficile viaggio, impegnando oltre un mese di duro lavoro per canoisti esperti. \u00c8 considerato pi\u00f9 arduo da percorrere rispetto al fiume Kazan. Molte rapide terminano in veri e propri \"giardini di roccia\" che rendono spesso obbligatorio spostarsi a piedi. Dopo le \"Escape Rapids\" questa necessit\u00e0 di percorrere certi tratti a piedi viene meno, presentandosi infatti rapide meno rocciose e quindi meno rischiose. Altre due notevoli aeree di notevole interesse sono le \"Sandhill Rapids\" e le \"Wolf Rapids\".\nLe sorgenti del \"Back\" possono essere raggiunte grazie ad un aereo galleggiante partendo da Yellowknife. Al termine del tragitto si pu\u00f2 chiamare un \"bush plane\" dal lago Baker per un atterraggio in una zona preadattata nella tundra. Chi volesse organizzare un'escursione in canoa sul fiume deve superare il lago \"Garry\" entro il giorno 8 di agosto, perch\u00e9 tale giorno rappresenta l'inizio del cambio di stagione, da cui infatti le condizioni del tempo possono peggiorare da un momento all'altro. Bisogna ricordarsi che \u00e8 facile cadere in ipotermia e quindi morire. \u00c8 necessario preparare un notevole equipaggiamento."}
{"id": "1126164", "revid": "767487", "url": "https://it.wikipedia.org/wiki?curid=1126164", "title": "Xerogel", "text": "Lo xerogel \u00e8 un colloide solido ottenuto essiccando un gel (ad esempio gelatina o gel di silice) a temperature non elevate (non superiori ai 100 \u00b0C), con una conseguente contrazione strutturale finale.\nIl processo sol-gel \u00e8 una metodica utilizzata per produrre xerogel.\nSolitamente uno xerogel mantiene un'elevata porosit\u00e0 (che pu\u00f2 arrivare al 50%) e un'enorme superficie specifica (150-900 m2/g), con pori di dimensioni molto ridotte (1-10 nm). Quando invece il liquido viene rimosso in condizioni supercritiche, la struttura non tende a restringersi e si ottiene un aerogel, materiale altamente poroso (90%) e con densit\u00e0 estremamente bassa.\nRiscaldando uno xerogel a temperature elevate si ottiene una sinterizzazione del gel poroso che diviene un vetro denso."}
{"id": "1126165", "revid": "124574766", "url": "https://it.wikipedia.org/wiki?curid=1126165", "title": "Proemio dell'Eneide", "text": "Il Proemio dell'Eneide \u00e8 il testo iniziale del poema epico scritto da Virgilio.\nCome \u00e8 fatto il proemio.\n\"Protasi: l'argomento del poema (1-7).\" Il poeta intende parlare delle Guerre Puniche, dell'eroe che fuggendo da Troia raggiunse l'Italia, di quante peregrinazioni costui dovette compiere per mare e per terra a causa della volont\u00e0 di Giunone, e di quante guerre dovette combattere prima di poter fondare Lavinio, in Lazio.\n\"Invocazione alla Musa (8-11).\"\n\"Antefatto (12-33).\" Fra tutte le citt\u00e0 Giunone prediligeva la forte e bellicosa Cartagine: qui la dea pose le armi e il carro, e qui, se il Fato lo avesse permesso, avrebbe voluto collocare la sede del dominio del mondo. Ma ella sapeva che dal sangue troiano sarebbe discesa una stirpe che avrebbe distrutto la sua amata citt\u00e0, ed era molto spaventata da ci\u00f2. Inoltre ripensava alla passata guerra combattuta da lei stessa contro i Troiani accanto ai Greci, e di certo non le sfuggivano i motivi che l'avevano spinta a parteggiare per questi ultimi: un troiano, Paride, aveva considerato Venere la pi\u00f9 bella tra le dee; poi, sempre una troiana, Antigone, figlia di Laomedonte aveva osato sfidarla reputandosi pi\u00f9 bella di lei; ancora, lo stesso Dardano, fondatore di Troia, era nato da una relazione adulterina tra Elettra e Giove; infine di nuovo un troiano, Ganimede, era stato preferito da Giove come coppiere al posto di sua figlia Ebe . Per tutti questi motivi Giunone temeva ancora quei pochi superstiti che si erano salvati dall'incendio di Troia lontano dall'Italia\nInterpretazione.\nIl proemio dell\"Eneide\" di Publio Virgilio Marone \u00e8 costituito da 11 versi e mette in luce i vari elementi che caratterizzano l'opera, delineandone la trama. In quest'ultima \u00e8 presente un'esaltazione delle origini di Roma unita alle sofferenze patite dal \"pius\" Enea per l'ira di Giunone, che saranno assieme il cardine dell'intera opera. Viene seguito lo schema tipico dei poemi epici, imitando Omero (\"arma\" richiama il tema principale dell\"Iliade\", \"virum\" dell\"Odissea\"), con la tradizionale invocazione alla musa. Questa tuttavia, che compare solo al verso 8, \u00e8 preceduta da un'affermazione in prima persona da parte del poeta, il quale partecipa alla rappresentazione rivendicando in tal modo la propria autonomia.\nTale proemio costituisce il modello di vari altri successivi, specie per quanto riguarda il poema cavalleresco ed il poema epico (ad esempio l\"Orlando furioso\" di Ariosto), la \"Gerusalemme Liberata\" di Torquato Tasso e \"I Lusiadi\" dello scrittore portoghese Camoes."}
{"id": "1126171", "revid": "228587", "url": "https://it.wikipedia.org/wiki?curid=1126171", "title": "Niklas Sundin", "text": "Carriera.\nHa suonato nel gruppo melodic death metal Dark Tranquillity e nei Laethora. Ha scritto anche i testi per i primi album dei Dark Tranquillity e per i primi due album del gruppo melodic death metal In Flames.\n\u00c8 il fondatore della Cabin Fever Media, che si occupa della realizzazione di copertine di album, prettamente in ambito metal, per la quale ha anche pubblicato una raccolta di copertine e bozze inedite. Tra i gruppi principali con cui ha collaborato compaiono Sentenced, Spiritual Beggars, Turisas e Arch Enemy.\nCopertine di album.\nAblaze my Sorrow\nAephanemer\nAjattara\nAgregator\nAlas\nAmethyst\nAmortis\n...And Oceans\nAndromeda\nArch Enemy\nArise\nArmageddon\nAs Memory Dies\nAutumnblaze\nCallennish Circle\nCharon\nCeremonial Oath\nCorporation 187\nDark Tranquillity\nDawn of Relic\nDeadsoil\nDetonation\nDimension Zero\nDominion Caligula\nDragonland\nDreamaker\nEmpyrium\nEnforsaken\nEnter Chaos\nEnter my Silence\nEntwine\nEternal Tears of Sorrow\nEthereal Spawn\nEventide\nEyetrap\nFields of Asphodel\nFlowing Tears\nFragments of Unbecoming\nGardenian\nGreen Carnation\nHarm\nHortus Animae\nHypocrite\nIn Flames\nJeremy\nKayser\nKryptos\nLacrimas Produndere\nLast Tribe\nLaethora\nLost Horizon\nLove in the Time of Cholera\nLuciferion\nLullacry\nMadrigal\nMercenary\nMirrored Mind\nMoonsorrow\nMourning Caress\nMy Blood is Fire\nM\u00f6rk Gryning\nNaglfar\nNarcissus\nNether Nova\nNightrage\nNovembre\nOpposite Sides\nPassenger\nPathos\nRed Aim\nRockateers\nSanctus\nSamadhi\nSatanic Slaughter\nScaar\nScylla\nShadownation\nSentenced\nSilence\nSleeping X\nSoultorn\nSpiritual Beggars\nSunset Sphere\nSupreme Majesty\nThe Crest\nThe Forsaken\nThundra\nThyrane\nThyrfing\nTime Requiem\nTurisas\nUnderthreat\nUrban Tales\nVarious Artists\nVeneficum\nVermin - \"Filthy Fucking Vermin\"\nWitchery\nWithin Y\nWolf"}
{"id": "1126175", "revid": "1793900", "url": "https://it.wikipedia.org/wiki?curid=1126175", "title": "Burnside (fiume)", "text": "Il Burnside \u00e8 un fiume del Canada che scorre nella provincia del Nunavut.\nNasce presso il lago Contwoyto (), poi attraversa il lago Kathawachaga e dopo circa 200 chilomestri sfocia nel Bathurst Inlet.\n\u00c8 una popolare meta per canoisti, per via del suo percorso selvaggio e della sua acqua chiara, offre inoltre una serie di notevoli rapide."}
{"id": "1126178", "revid": "767487", "url": "https://it.wikipedia.org/wiki?curid=1126178", "title": "Congiunzione di due lune", "text": "Congiunzione di due lune \u00e8 un film drammatico-erotico del 1988 diretto Zalman King. La pellicola segna l'esordio al cinema di Milla Jovovich.\nTrama.\nApril, ricca fanciulla dell'Alabama, e Chad, giovane di ricca famiglia, si apprestano alle nozze. Mentre i preparativi sono in corso, April accompagna le sorelline al luna park, dove incontra Perry, un aitante giovane, operaio delle giostre, per cui prova una ricambiata attrazione. Una sera, mentre la giovane \u00e8 sola in casa, lui si intrufola in casa e la possiede; April, gi\u00e0 non molto convinta del matrimonio, si lascia travolgere da una assurda passione. Messa in guardia dai genitori, April d\u00e0 a Perry 50.000 dollari per lasciare la citt\u00e0, ma il ragazzo rifiuta. Una sera, a matrimonio concluso, Perry trova la ragazza sotto la doccia che canta felice e serena: April ha deciso di amare sia Perry che Chad.\nAccoglienza.\nLa pellicola ottenne critiche negative. Il sito Mymovies lo definisce \"Una trama da bibliotechina rosa con passaggi soft-core\".\nIl sito specializzato in cinema www.comingsoon.it lo definisce\"Una specie di teleromanzo, con dialoghi spesso folli, banali ed irritanti, immagini licenziose ed un montaggio disastrato. Unico aspetto cinematograficamente bello le luci, la fotografia e l'arredamento.\"\nLeonard Maltin nel suo libro dei film 2009 lo definisce divertente e sexy abbastanza per mantenere l'attenzione.\nIl film \u00e8 principalmente ricordato per una lunga scena di nudo integrale frontale di Sherilyn Fenn, famosa Audrey di Twin Peaks, spesso messa nelle classifiche dei nudi completi pi\u00f9 sexy del cinema.\nSequel.\nNel 1995, diretto da Farhad Mann e sceneggiato da Zalman King, esce \"Congiunzione di due lune 2 - Ritorno a Two Moon Junction\", seguito con protagonisti Melinda Clarke e Louise Fletcher.\nColonna sonora.\nLe musiche del film sono firmate da Jonathan Elias, e la colonna sonora pubblicata nel 1994 comprende 14 brani tutti strumentali."}
{"id": "1126182", "revid": "73843", "url": "https://it.wikipedia.org/wiki?curid=1126182", "title": "Provincia di Lubiana", "text": "La provincia di Lubiana, denominata ufficialmente anche in sloveno \"Ljubljanska pokrajina\", fu una provincia del Regno d'Italia dal maggio 1941 al settembre 1943, e mantenuta in essere sotto occupazione militare del Terzo Reich, chiamandola in tedesco \"Provinz Laibach\", fino al maggio 1945. \nNella provincia annessa si svilupp\u00f2 dall'estate 1941 un crescente movimento di resistenza partigiana che mise in grande difficolt\u00e0 l'occupante italiano ed estese la sua azione oltre il confine originario, nelle valli del Vipacco e dell'Isonzo; le autorit\u00e0 italiane organizzarono una dura repressione per cercare di controllare il territorio e impedire l'attivit\u00e0 partigiana.\nLa nascita della provincia.\nLa provincia di Lubiana venne istituita il 3 maggio 1941, al termine della Campagna di Jugoslavia durante la seconda guerra mondiale, a seguito della spartizione delle zone etnicamente slovene dell'allora Regno di Jugoslavia fra le forze di occupazione italiane (nella parte sud), quelle tedesche (nella parte nord) e il Regno d'Ungheria (nella parte est). Degli originari che avevano costituito la Dravska Banovina (ovvero la Slovenia jugoslava), un quarto (4\u00a0593\u00a0km\u00b2 con abitanti) corrispondente alle regioni della Carniola interna (\"Notranjska\"), della Bassa Carniola (\"Dolenjska\") e della Carniola Bianca (\"Bela Krajina\") venne attribuito all'Italia. In seguito ad alcune rettifiche di confine, la zona fu ridotta a 4\u00a0545\u00a0km\u00b2. L'Alta Carniola (\"Gorenjska\"), la Carinzia slovena (\"Koro\u0161ka\") e la Bassa Stiria (\"\u0160tajerska\") (10\u00a0261\u00a0km\u00b2 con abitanti) furono annesse al Terzo Reich. Infine la regione nord-orientale dell'Oltremura (997\u00a0km\u00b2 con abitanti) venne incorporata nel Regno d'Ungheria.\nNel decreto di istituzione della provincia si stabil\u00ec all'articolo 2 che \"Con decreti reali [\u2026] saranno stabiliti gli ordinamenti della provincia di Lubiana, la quale, avendo una popolazione compattamente slovena, avr\u00e0 un ordinamento autonomo con riguardo alle caratteristiche etniche della popolazione, alla posizione geografica del territorio e alle speciali esigenze locali\". La volont\u00e0 politica di sottolineare la \"debellatio\" della Jugoslavia, unita alla pressoch\u00e9 completa assenza di elementi etnici italiani nel territorio, portarono quindi a creare una provincia con un ordinamento particolare, non disciplinato dall'ordinaria legislazione in materia. I poteri di governo della provincia sarebbero stati esercitati da un'altra figura di nuova istituzione, prevista dall'articolo 3: \"un alto Commissario, nominato con decreto Reale su proposta del Duce del Fascismo, Capo del Governo, Ministro dell'Interno\", assistito \"da una Consulta composta di 14 rappresentanti scelti fra le categorie produttrici della popolazione slovena\" (articolo 4).\nA causa del timore della popolazione nei confronti dei tedeschi, in poche settimane la provincia di Lubiana fu il rifugio di circa sloveni che fuggivano dalla parte nord annessa da Hitler.\nOrganizzazione e suddivisione.\nL'area della Slovenia annessa all'Italia non faceva inizialmente parte delle rivendicazioni territoriali fasciste, ma il regime non ebbe difficolt\u00e0 a trovare ragioni che ne giustificassero l'annessione: l'italianit\u00e0 della regione era data dal fatto che il territorio era storicamente appartenuto alla Contea di Gorizia, al patriarcato di Aquileia, al Ducato del Friuli e alle province illiriche dell'Impero romano, e alla citt\u00e0 romana di \"Emona\" (moderna Lubiana), che era stata un importante snodo di comunicazione. L'Italia aggregava territori che, pur non appartenendo alla regione geografica italiana, erano ad essa strettamente legati da molteplici vincoli economici, geografici e storici: \u00abRoma nella sua penetrazione in Pannonia aveva avuto un nodo stradale importante nella localit\u00e0 di Emona (Lubiana), e Venezia, con una lenta opera di penetrazione economica, aveva stretto molteplici vincoli con la Carniola\u00bb.\nNel mese di maggio del 1941 vennero definite l'organizzazione territoriale e la suddivisione dei poteri all'interno della provincia di Lubiana, costituita da una citt\u00e0 capoluogo e suddivisa in 5 distretti e 95 comuni, con superficie di 4\u00a0545,09\u00a0km\u00b2 e una popolazione di abitanti.\nLe stringenti esigenze di controllo del territorio avevano dunque portato a riesumare in questo territorio i vecchi circondari, sotto il nuovo nome di distretti, in cui era presente una sottoprefettura guidata da un Commissario Civile.\nLa definitiva sistemazione amministrativa venne cos\u00ec definita:\nI distretti erano amministrati da Commissari distrettuali assimilati alle cariche di sottoprefetti, scelti fra i notabili sloveni. Gi\u00e0 nel dicembre 1941, l'Alto Commissario Emilio Grazioli, a seguito del perdurante stato di ribellione nella provincia li sostitu\u00ec tutti con funzionari italiani.\nL'ordinamento comunale venne definito con un'ordinanza del gennaio 1942: l'amministrazione delle municipalit\u00e0 venne riorganizzata secondo la legislazione vigente nel Regno e affidata a podest\u00e0, assistiti \u2013 se l'Alto Commissario lo avesse ritenuto opportuno \u2013 da una Consulta comunale composta da notabili locali di provata fede filoitaliana.\nIl 21 ottobre 1941 la Segreteria Nazionale del Partito Nazionale Fascista istitu\u00ec \u2013 su ordine di Mussolini \u2013 la Federazione dei Fasci di Combattimento di Lubiana: Grazioli venne nominato Segretario Federale, ma da febbraio 1942 in sua sostituzione venne chiamato l'ex volontario di Spagna Orlando Orlandini. Grazioli e Orlandini trapiantarono a Lubiana le strutture ordinarie del partito, istituendo le tradizionali organizzazioni di massa: la Giovent\u00f9 Italiana del Littorio, il Gruppo Massaie Rurali, la Sezione Provinciale delle Lavoranti a Domicilio, il Gruppo Universitari Fascisti e la Federazione dei Fasci Femminili.\nIn un discorso dell'11 dicembre 1941, Grazioli afferm\u00f2 che dopo aver trasformato Lubiana in una provincia italiana \"faremo diventare italiani anche i suoi abitanti\". In realt\u00e0, nemmeno formalmente gli sloveni divennero mai italiani: la concessione della cittadinanza italiana agli sloveni e ai dalmati croati del Governatorato della Dalmazia venne rinviata alla fine della guerra.\nAlti commissari.\nCon il Regio decreto del 3 maggio 1941, numero 291, con cui fu istituita la provincia di Lubiana, venne stabilito che i poteri di governo sarebbero stati esercitati da un Alto commissario. Con Regio decreto del 19 maggio 1941, fu nominato Alto commissario Emilio Grazioli, e con Regio decreto del 14 novembre 1941, n. 1358, fu infine stabilito che la carica di Alto commissario fosse conferita, con effetto 3 maggio 1941, ad un prefetto del Regno.\nCollaborazionismo e resistenza.\nIl collaborazionismo con gli italiani in Slovenia fu un fenomeno estremamente complesso, perch\u00e9 tante furono le sue anime e tante le motivazioni. Nel corso dell'occupazione e dell'annessione, il collaborazionismo avrebbe assunto sempre pi\u00f9 marcate caratteristiche di movimento politico-militare anticomunista, per raggiungere una definizione pi\u00f9 completa dopo l'armistizio italiano dell'8 settembre 1943 con la creazione di un Esercito Nazionale (lo \"Slovensko Domobranstvo\") e col progetto di costituzione di un Partito unico.\nIl movimento collaborazionista sloveno viene sovente collegato al \"belogardismo\", italianizzazione dello sloveno \"belogardizem\" (bianco guardismo): una parola cui vengono associati diversi significati:\nUno dei \"leader\" della resistenza slovena, il socialista cristiano Edvard Kocbek, scrive che all'origine di tale fenomeno si deve individuare un \"sistema patriarcale\" con profonde radici in tutta la Slovenia: \"\u00c8 tradizionalismo contadino, padronalismo corporativo, feudalesimo ecclesiastico, pragmatismo piccolo borghese\".\nSi fa nascere il fenomeno del collaborazionismo immediatamente a ridosso della proclamazione della Provincia di Lubiana: il 4 maggio un gruppo di \"notabili di Lubiana\" \u2013 come li defin\u00ec Grazioli \u2013 invi\u00f2 al Commissario civile (successivamente nominato Alto Commissario) un messaggio da inoltrare a Mussolini, nel quale si dichiarava \"la pi\u00f9 rispettosa devozione alla Maest\u00e0 del Re e Imperatore\" e la \"riconoscenza\" al duce, affermando altres\u00ec che \"la popolazione slovena dimostrer\u00e0 pi\u00f9 con i fatti la sua riconoscenza\".\nIl documento era sottoscritto dagli ex ministri jugoslavi Ivan Puceli e Frank Novak, dal Rettore dell'Universit\u00e0 di Lubiana Slavic, dall'ex senatore Gustav Gregorin, dal sindaco di Lubiana Ivo Adlesic e da altre personalit\u00e0. Primo firmatario fu l'ex \"bano\" ed ex presidente del disciolto Consiglio Nazionale, Marko Natlacen.\nNei giorni immediatamente successivi, 105 sindaci sloveni inviarono un messaggio a Mussolini, esprimendo \"giubilo e orgoglio per l'incorporazione dei territori sloveni nel grande Regno d'Italia\". Analogo messaggio di felicitazioni pervenne al duce anche dall'arcivescovo di Lubiana, Gregorij Rozman.\nGuerriglia fra partigiani e Regio Esercito.\nIl modello occupazionale italiano non fu difforme a tanti altri modelli occupazionali del tempo, senza dimenticare che esso fu applicato in regioni dove gli italiani erano percepiti dalla popolazione locale come aggressori e come tali furono apertamente osteggiati e contrastati. Vista anche la politica repressiva ed efferata attuata, tipica delle zone occupate militarmente in un paese nemico che si ribella all'occupazione, si svilupp\u00f2 una guerriglia partigiana variamente appoggiata dalla popolazione civile.\nIn particolare la lotta contro i partigiani sloveni fu condotta con modalit\u00e0 di guerra dure, talvolta spietate alla ferrea volont\u00e0 italiana di trasformare in suolo patrio, territori non abitati in maggioranza da italiani (se non in una esigua parte della Dalmazia).\nQuesta intricata vicenda storica scaten\u00f2 in questa regione (dove si era gi\u00e0 diffusa nel tempo tra la popolazione slava, la fama italiana della nazionalizzazione forzata dell'Istria) un conflitto tra guerriglieri/partigiani e Regio Esercito particolarmente violento, nel quale la componente di odio reciproco alimentata dagli opposti orientamenti ebbe un ruolo determinante. Gli attacchi partigiani furono quindi caratterizzati da un'insolita violenza anche nei confronti dei resti dei soldati italiani uccisi in conflitto (che furono spesso ritrovati orrendamente mutilati). In questo contesto la vendetta per i compagni caduti fu una componente psicologica non secondaria, che unita alla propaganda fascista che individuava nello slavo un essere umano quantomeno subalterno (quando non esplicitamente \"barbaro\") scaten\u00f2 la reazione particolarmente efferata del Regio Esercito.\nPer comprendere quanto fosse alta la tensione tra italiani e slavi sulle terre contese di questa parte di regione adriatica storicamente indivisa (semplificando gli italiani occupavano la costa, gli slavi l'interno) e quanto fosse reciproco il disprezzo e l'odio ormai stratificatosi maturato negli ultimi cinquant'anni di reciproco nazionalismo, basti pensare che i partigiani dell'Esercito Popolare di Liberazione della Jugoslavia si impegnarono per raggiungere e occupare al pi\u00f9 presto il territorio conteso di Trieste ancora prima di liberare la stessa Lubiana.\nI primi disordini in Slovenia.\nLe truppe del Regio Esercito stanziate in Slovenia furono subito impegnate in una dura lotta contro le formazioni partigiane.\nNell'estate 1941 le autorit\u00e0 italiane decisero di utilizzare reparti del Regio Esercito per il controllo del territorio delle zone controllate dalla resistenza. Il 6 ottobre 1941 le divisioni \"Granatieri\" e \"Isonzo\" avviarono una prima offensiva nel territorio di Golo-Skrilje e Mokrec-Malinjek incendiando le case del luogo; il 14 ottobre a Zapotok i militari italiani attaccarono il battaglione partigiano \"Krim\" uccidendo 2 combattenti jugoslavi e arrestando i civili che abitavano il vicino villaggio:\nDalla relazione del novembre 1941 del comandante della divisione \"Granatieri\" e dell'XI Corpo d'Armata si evince che i granatieri italiani a Ribnica riuscirono, dopo tre giorni di operazioni, a sbarrare la strada per la Croazia ai ribelli e a distruggerne la banda: 13 uccisi, 10 feriti e catturati, 44 catturati illesi. Nonostante questi successi del Regio Esercito l'attivit\u00e0 partigiana allarg\u00f2 la propria capacit\u00e0 operativa e di mobilitazione grazie all'ampio appoggio popolare di cui godeva.\nIl 1\u00ba dicembre 1941 studenti e gruppi armati realizzarono una serie di azioni dimostrative: esplosione di una bomba contro postazioni fasciste, manifestazioni di studenti, astensione della popolazione dalla circolazione e frequentazione dei locali pubblici. L'esercito italiano reag\u00ec sparando sui civili e uccidendo due persone (Vittorio Meden, Presidente della Federazione commercianti di Lubiana, e Dan Jakor) e ferendo gravemente Grikar Slavo, impiegato presso l'Alto Commissariato. Dal 2 al 14 dicembre 1941 il Tribunale Speciale per la Difesa dello Stato celebr\u00f2 a Trieste un processo contro 58 partigiani operanti nel territorio sloveno e giuliano condannandone nove a morte, trenta a trent'anni di carcere e gli altri a pene di poco inferiori. Cinque dei nove condannati a morte vennero fucilati al poligono di tiro di Opicina, vicino a Trieste, il 15 dicembre 1941 e uno di questi, Pinko Tomazic, dopo la fine della guerra venne decorato come eroe nazionale.\nNel novembre 1941 a seguito di un attacco partigiano a un ponte ferroviario sulla linea Lubiana-Postumia vennero eseguiti rastrellamenti e distruzioni in vaste zone adiacenti; durante le operazioni militari e gli scontri armati con la resistenza jugoslava le truppe italiane ebbero quattro morti e tre feriti. Le autorit\u00e0 italiane reagirono incarcerando 69 civili dei villaggi del luogo, processandoli ed emettendo 28 condanne a morte, 12 ergastoli, 4 a trent'anni di carcere e altri 6 a pene tra i cinque e gli otto anni.\nLa \"recinzione\" di Lubiana.\nNel dicembre 1941 i partigiani comunisti jugoslavi iniziarono ad attaccare anche i : la triestina Rea Ariella, insegnante a Lubiana, fu uccisa davanti ai suoi alunni mentre si recava alla scuola dove lavorava.\nQuesto provoc\u00f2 misure d'emergenza da parte del governo di Roma e dal gennaio al 23 febbraio 1942 le autorit\u00e0 civili e militari italiane cinsero con filo spinato e reticolati l'intero perimetro di Lubiana, disponendo un ferreo controllo su tutte le entrate e le uscite della citt\u00e0.\nIl recinto era lungo ben 41 chilometri e nel suo corso vennero dislocati sessanta posti di guardia, nonch\u00e9 quattro stazioni fotoelettriche. La citt\u00e0 venne divisa in tredici settori e furono raccolti uomini che furono controllati nelle caserme con l'aiuto di delatori sloveni dissimulati; 878 di questi uomini furono mandati in campo di concentramento.\nIl piano \"Primavera\".\nIl \"Fronte di Liberazione della Slovenia\" (chiamato \"Osvobodilna fronta\" in sloveno e creato dal Comitato Centrale del Partito Comunista della Slovenia) nel gennaio del 1942 intensific\u00f2 le sue azioni di guerriglia contro le truppe ed i civili italiani, sotto gli ordini di Josip Vidmar. Come conseguenza il comando italiano -congiuntamente con quello tedesco- organizz\u00f2 delle sanguinose operazioni nel tentativo di \"pacificare\" l'area. Le principali furono il piano \"Primavera\" e la Circolare 3C.\nIl 5 febbraio 1942 il generale Mario Robotti present\u00f2 a tutte le autorit\u00e0 militari e civili il suo programma d'azione finalizzato al mantenimento e al rafforzamento del controllo della regione. Tale programma venne denominato piano \"Primavera\" e articolato dallo stesso Robotti in tre punti essenziali: 1) difesa dalle azioni partigiane; 2) modalit\u00e0 d'attacco da adottare da parte delle truppe italiane contro le brigate jugoslave; 3) ridisposizione territoriale delle forze armate stanziate in Slovenia. Il piano \"Primavera\" tuttavia permise di conseguire risultati modesti.\nI vertici militari italiani emanarono il 1\u00ba marzo 1942 un nuovo documento che codificava i metodi di repressione e controllo territoriale; tale programma venne denominato Circolare 3C. Questa circolare venne riassunta in un opuscolo di circa 200 pagine e distribuito a tutti gli ufficiali dell'esercito. Le disposizioni della circolare \"3C\", unitamente alla realizzazione del piano \"Primavera\", portarono negli oltre 200 campi d'internamento italiani e solo nel luglio 1942, migliaia di deportati sloveni che al termine della guerra raggiunsero il numero di persone, ovvero il 10% della popolazione totale della Provincia di Lubiana..\nIl 20 marzo 1942, al termine della \"recinzione\" di Lubiana, le truppe del Regio Esercito arrestarono tutti gli ex ufficiali dell'ex esercito jugoslavo di et\u00e0 inferiore ai 60 anni per timore che diventassero partigiani, e li deportarono nel campo di concentramento di Gonars (allora diretto dal colonnello Eugenio Vicedomini): in tutto furono arrestati e deportati uomini.\nIl 19 marzo 1942 venne ordinato, a seguito di ulteriori violenti attacchi guerriglieri guidati dai due principali capi del movimento partigiano sloveno Franc Lesko\u0161ek e Boris Kidri\u010d, l'incendio dei villaggi di Golo e Skrilje, e il 22 marzo la distruzione dei villaggi di Selnik, Hudi Rogatec, Purkace Visoko, Zapotok, Osredek, Centa, Sekirisce, Krvava Pec, Ustje (soltanto da Golo e Skrilje fuggirono 75 famiglie con 302 persone e dagli altri villaggi 28 famiglie con 92 persone).\nA Lubiana nel solo mese del marzo '42 gli italiani fucilarono 102 ostaggi.. Tra il 18 e il 19 aprile 1942 si verific\u00f2 un conflitto a fuoco tra partigiani e Regio Esercito a Trebnje, nel quale morirono 7 militari italiani dell'Arma dei carabinieri. Il 20 aprile 1942 per rappresaglia vennero dati alle fiamme gli abitati civili limitrofi al luogo dello scontro.\nIl 24 aprile 1942 Grazioli e Robotti pubblicarono un bando di ammonizione e minaccia contro i partigiani sloveni:\nIl 6 maggio 1942 il bando venne esteso anche ai reati di rapimento e sabotaggio e nella sola Provincia di Lubiana con questi procedimenti vennero fucilati 145 ostaggi.\nTra il 26 e il 30 aprile 1942, dopo un attacco partigiano a un treno militare italiano, oltre alla rappresaglia, consistente nella fucilazione di 8 ostaggi prelevati dalle carceri di Lubiana e Novo Mesto, venne realizzato il secondo rastrellamento di Lubiana.\nIn nove mesi, da fine aprile 1942 a fine gennaio 1943, nella sola citt\u00e0 di Lubiana furono fucilati 20 gruppi di ostaggi per un assieme di 121 appartenenti alla resistenza slovena.\nPer colpire la resistenza jugoslava le autorit\u00e0 italiane puntarono sulla deportazione di intere zone popolate da civili in contatto o in grado di parentela con i partigiani come nell'adiacente Provincia di Fiume.\nTra il 27 giugno e il 1\u00ba luglio 1942 i Granatieri di Sardegna realizzarono un'azione militare nella citt\u00e0 di Lubiana; durante questa operazione furono fermati uomini, dei quali furono arrestati.\nRazzie, arresti e deportazioni furono eseguiti anche in altri maggiori centri della Provincia.\nL'8 settembre 1942 il generale Mario Roatta eman\u00f2 le seguenti disposizioni:\nIl risultato di queste azioni del Comando italiano fu che nella provincia di Lubiana le azioni di guerriglia si ridussero e quasi scomparvero nell'ottobre e novembre del 1942. Sul finire di quell'anno vi furono anche tentativi di conciliazione da parte delle autorit\u00e0 italiane, sostenuti dai collaborazionisti sloveni come Marko Nataclen, come quando non furono eseguite delle fucilazioni di ostaggi sloveni.\nMa ai primi del 1943 la guerriglia riprese vigore sotto gli ordini di Edvard Kardelj, oltre a quelli di Lesko\u0161ek e Kidri\u010d.\nLa minoranza tedesca di Gottschee.\nLa politica di occupazione italiana inizialmente riguard\u00f2 anche la plurisecolare comunit\u00e0 etnica tedesca della Slovenia meridionale, detta \"di Gottschee\", e fu connessa alla politica di germanizzazione della Slovenia settentrionale annessa alla Germania.\nL'intera comunit\u00e0 tedesca di Gottschee, un'area di oltre 800 chilometri quadrati con 172 villaggi, fu quindi trasferita \u2013 per accordi italo-tedeschi simili a quelli dell'Alto Adige e della Val Canale (vedi \"Opzioni in Alto Adige\") nella Slovenia occupata dalla Germania, mentre oltre sloveni furono trasferiti dall'area di Maribor alla zona di Gottschee. \nDopo il 1945 i tedeschi del Gottschee \u2013 che avevano in buona parte seguito le armate tedesche in ritirata \u2013 dovettero rinunciare a rimpatriare, a causa delle leggi jugoslave che previdero l'espulsione di tutti i tedeschi etnici dal paese.\nDi fatto, nella Provincia italiana di Lubiana gi\u00e0 nel 1941/42 fu attuata una completa \"pulizia etnica\" della minoranza tedesca del Gottschee (un'area che era quasi un quarto del territorio della Slovenia), ma il risultato finale di tutti questi accadimenti fu la scomparsa della minoranza tedesca dall'intero territorio della Slovenia, dove secondo l'ultimo censimento (2002) vivono solo poche centinaia di tedescofoni.\nBilancio dell'occupazione italiana 1941-1943.\nSecondo fonti slovene e jugoslave, in 29 mesi di occupazione italiana della Provincia di Lubiana, vennero fucilati o come ostaggi o durante operazioni di rastrellamento circa civili, 900 partigiani catturati e fucilati e oltre (su deportati) persone, in buona parte anziani, donne e bambini, morti nei campi di concentramento. In totale quindi si arriv\u00f2 alla cifra di circa persone uccise su un totale di circa (pi\u00f9 precisamente al momento dell'annessione), quindi il 3,8% della popolazione totale della provincia.\nSecondo la relazione presentata nel febbraio 1945 dalla Commissione di Stato della Iugoslavia alla United Nations War Crimes Commission di Londra, nella sola Provincia di Lubiana furono inoltre completamente dvastati 800 villaggi e incendiate case. Secondo lo storico Angelo Del Boca \u00abche nella Provincia di Lubiana si sia tentata un'operazione di autentica bonifica etnica, non \u00e8 soltanto confermato dall'altissimo numero degli uccisi e dei deportati, e dalle stesse dichiarazioni di alcuni alti ufficiali, ma da un documento che \u00e8 rimasto agli atti, la famigerata circolare n. 3C, del primo marzo 1942, e i suoi allegati del 7 aprile, a firma del generale Mario Roatta\u00bb.\nLa provincia sotto il nazismo.\nLa provincia italiana fu occupata l'8 settembre 1943 dai tedeschi e successivamente trasferita solo sulla carta alla neocostituita Repubblica Sociale Italiana, venendo inclusa nella Zona d'Operazione del Litorale Adriatico sotto il controllo militare \"de facto\" tedesco del governatore della Carinzia, Friedrich Rainer. Affidati i poteri civili a Leon Rupnik, Rainer condusse una politica pi\u00f9 conciliante verso l'elemento etnico sloveno, purch\u00e9 collaborazionista, permettendo la normale vita culturale locale, sostanzialmente replicando le tradizioni asburgiche.\nIl legame giuridico con l'Italia fu mantenuto solo nei pochissimi ambiti in cui ci\u00f2 poteva convenire ai nuovi occupanti: notabilmente, i tedeschi mantennero il corso legale della lira italiana onde poter spesare gratuitamente le proprie truppe emettendo una parallela valuta d'occupazione, la lira di Lubiana.\nAlla liberazione, il 3 maggio 1945, l'ex provincia fu inclusa da Tito nella Repubblica Socialista Federale di Jugoslavia. Oggi il suo territorio \u00e8 parte integrante della Repubblica di Slovenia, ad eccezione dell'ex comune di Radat\u00f2vici, attualmente facente parte del comune croato di Ozalj."}
{"id": "1126183", "revid": "116471797", "url": "https://it.wikipedia.org/wiki?curid=1126183", "title": "Rendiconto finanziario", "text": "Il rendiconto finanziario (in vigore dal 01/01/2016 e si applica ai bilanci relativi agli esercizi finanziari aventi inizio a partire da quella data, inserito come obbligatorio dal decreto legislativo 139/2015, mentre in precedenza era previsto tra i documenti facoltativi. Lo stesso D. LGS. 139/2015 oltre ad inserirlo tra i libri obbligatori al comma 1 dell'articolo 2423 del codice civile, ha previsto l'articolo 2425-ter) \u00e8 un documento finanziario del bilancio d'esercizio, in cui una societ\u00e0 riassume tutti i flussi di cassa che sono avvenuti in un determinato periodo. Il documento, in particolare, riassume le fonti che hanno incrementato i fondi liquidi disponibili per la societ\u00e0 e gli impieghi che, al contrario, hanno comportato un decremento delle stesse liquidit\u00e0. I riferimenti internazionali sulla compilazione di questo documento si ritrovano nel principio internazionale IAS n. 7 e, per l'Italia, nel principio OIC n.10; quest'ultimo afferma che il rendiconto finanziario deve riassumere:\nLe finalit\u00e0 dei rendiconti finanziari sono:\nIn sintesi, il rendiconto finanziario \u00e8 chiamato a informare sulle modalit\u00e0 di reperimento (fonti) e di utilizzo (Impieghi) della risorsa finanziaria di volta in volta esaminata e individuata dal fondo di riferimento assunto nel rendiconto stesso.\nPrima di procedere a qualunque analisi occorre stabilire quale sia la risorsa finanziaria di riferimento. Non esiste una nozione univoca di risorsa finanziaria, pu\u00f2 essere individuata in:\n1. capitale circolante netto (CCN);\n2. nel cash (cassa, saldo conti correnti attivi e passivi, titoli realizzabili a vista).\nLa scelta del fondo di riferimento \u00e8 funzionale alle esigenze conoscitive dell'impresa. \u00c8 utilizzato nelle scuole tecnico commerciali, oltre a costituire la base per il terzo tipo di analisi di bilancio, quella per flussi.\nSecondo quanto riportato dall'art. 2425-ter del codice civile, dal rendiconto finanziario risultano, per l'esercizio a cui \u00e8 riferito il bilancio e per quello precedente, l'ammontare e la composizione delle disponibilit\u00e0 liquide, all'inizio e alla fine dell'esercizio, ed i flussi finanziari dell'esercizio derivanti dall'attivit\u00e0 operativa, da quella di investimento, da quella di finanziamento, ivi comprese, con autonoma indicazione, le operazioni con i soci."}
{"id": "1126184", "revid": "47767", "url": "https://it.wikipedia.org/wiki?curid=1126184", "title": "Zine El Abidine Ben Ali", "text": ""}
{"id": "1126186", "revid": "729019", "url": "https://it.wikipedia.org/wiki?curid=1126186", "title": "Aeroporto di Anapa-Vitjazevo", "text": "Laeroporto di Anapa noto anche come aeroporto di Anapa-Vitjazevo (in russo \"\u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0430\u044d\u0440\u043e\u043f\u043e\u0440\u0442 \u0410\u043d\u0430\u043f\u0430\") \u00e8 un aeroporto internazionale di classe A situato vicino alla citt\u00e0 di Anapa, la localit\u00e0 del sud della Russia vicino al Mar Nero, nel territorio di Krasnodar.\nStoria.\nL'Aeroporto di Anapa \u00e8 stato aperto vicino alle localit\u00e0 turistiche dell'URSS. Recentemente il complesso aeroportuale \u00e0 stato ricostruito con l'apertura del Terminal VIP e del Terminal Business per i voli charter. L'aeroporto di Anapa-Vitjazevo \u00e8 stato certificato come un aeroporto capace di operare nelle condizione meteorologiche pi\u00f9 complesse.\nGestione.\nL'aeroporto di Anapa-Vitjazevo fa parte ed \u00e8 gestito dalla societ\u00e0 Holding Gli Aeroporti del Sud indipendente dalle compagnie aeree russe sotto il controllo del gruppo BasEL di Oleg Deripaska.\nDati tecnici.\nL'aeroporto di Anapa-Vitjazevo \u00e8 attualmente dotato di una pista attiva di 2\u00a0500\u00a0m x 42\u00a0m. La pista dell'aeroporto \u00e8 dotata del sistema PAPI.\nL'aeroporto \u00e8 aperto durante l'inverno dalle 5:00 alle 17:00, durante l'estate dalle 4:00 alle 16:00.L'aeroporto \u00e8 attrezzato per il decollo/atterraggio dei seguenti tipi degli aerei civili: Airbus A320, Boeing 737, Boeing 757, Fokker F70, Fokker F72, Antonov An-12, Antonov An-24, Antonov An-26, Antonov An-30, Antonov An-32, Antonov An-72, Antonov An-74, Ilyushin Il-18, Ilyushin Il-76, Tupolev Tu-134, Tupolev Tu-154, Tupolev Tu-204, Yakovlev Yak-40, Yakovlev Yak-42.\nCollegamenti con Anapa e Gelend\u017eik.\nL'aeroporto di Anapa si trova 12\u00a0km dal centro di Anapa ed \u00e8 collegato con una strada statale anche con la citt\u00e0 turistica di Gelend\u017eik.\nL'aeroporto di Anapa \u00e8 collegato d'inverno con la citt\u00e0 di Anapa con una linea diretta qualche volta al giorno, d'estate le linee dirette collegano l'aeroporto non solo con Anapa, ma anche con Gelendzhik ed altre principali localit\u00e0 turistiche vicine sul Mar Nero."}
{"id": "1126188", "revid": "486946", "url": "https://it.wikipedia.org/wiki?curid=1126188", "title": "Provincia italiana di Pola", "text": ""}
{"id": "1126189", "revid": "52076", "url": "https://it.wikipedia.org/wiki?curid=1126189", "title": "Provincia italiana di Zara", "text": ""}
{"id": "1126190", "revid": "35482", "url": "https://it.wikipedia.org/wiki?curid=1126190", "title": "Ali Project", "text": "Ali Project, spesso reso graficamente come ALI PROJECT, \u00e8 un duo musicale giapponese costituito da (voce e testi) e (musiche e arrangiamenti). \u00c8 molto noto per la loro forte immagine in stile aristocratico e vittoriano e, fra gli otaku, per aver eseguito moltissime sigle di anime.\nStoria.\nI due componenti del duo si conoscono nel 1984, quando il paroliere Ikki Matsumoto presenta la poetessa e cantante Arika Takarano al musicista Mikiya Katakura; gi\u00e0 l'anno successivo il due si unisce con il nome di , che vuol dire \"Progetto formica\", e dopo varie esperienze musicali debuttano nel mondo discografico nel 1988 con l'album \"Gens\u014d teien\", stilisticamente legato alla sua epoca, ma comunque gi\u00e0 indicatore nei testi e nelle musiche dell'estetica musicale che avrebbero seguito in seguito. Quattro anni dopo, nel 1992, il duo passa all'etichetta major Toshiba EMI e cambia il loro nome in quello attuale Ali Project (\u00e8 un gioco di parole, in giapponese la R e la L sono omofone) e presentandosi rinnovati al pubblico con il singolo \"Koiseyo otome: Love story of Zipang\". La maggior parte dei loro dischi sono pubblicati dalle etichette Toshiba EMI, Victor Entertainment e Tokuma Japan.\nStile.\nNegli anni, l'immagine della frontgirl Arika Takarano \u00e8 cambiata innumerevoli volte seguendo scelte stilistiche legate ai brani interpretati, ma seguendo sempre una logica coerente che pu\u00f2 essere divisa in due parti come pure il loro stile musicale: la Takarano ha infatti dichiarato che la prima parte e la seconda parte della loro carriera, rispettivamente caratterizzate da uno stile fresco e divertente e da uno drammatico e misterioso, rappresentano le fasi e , giocando anche sul fatto che il suo nome \u00e8 parzialmente uguale alla pronuncia giapponese del nome inglese Alice. Nonostante ci\u00f2 la band esegue ancora oggi brani del \"periodo bianco\", che pure diversi per stile erano comunque caratterizzati dallo stesso interesse verso i temi di sentimenti dolci, amori drammatici, angeli caduti, nobilt\u00e0 altera ed una certa fascinazione per la storia e l'estetica aristocratica europea.\nDiscografia.\nDopo i titoli sono inoltre indicate fra parentesi \"()\" le traduzioni dei titoli ed eventuali note.\nStrings album.\nGli ALI PROJECT indicano come \"strings\" quegli album che contengono raccolte di loro precedenti canzone rieseguite in versione orchestrale; sono cio\u00e8 delle raccolte di brani riarrangiati non scelti per\u00f2 in base al successo commerciale, ma alla qualit\u00e0 della resa nella nuova versione."}
{"id": "1126195", "revid": "466539", "url": "https://it.wikipedia.org/wiki?curid=1126195", "title": "Alexandre Aja", "text": "Biografia.\nConsiderato uno dei giovani talenti del cinema horror-splatter, Aja, figlio del regista Alexandre Arcady e del critico cinematografico Marie-Jo Juan, debutt\u00f2 nella regia nel 1997 dirigendo il cortometraggio \"Over the Rainbow\", horror contaminato con la commedia, girato in bianco e nero, che fu presentato al Festival di Cannes. Nel 1999 diresse \"Furia\", il suo primo lungometraggio, un film di fantascienza ispirato alle opere dello scrittore Julio Cort\u00e1zar.\nIl successo arriv\u00f2 con \"Alta tensione\", un horror splatter molto ispirato ad \"Intensity\" di Dean Koontz che si avvale degli effetti speciali di Giannetto De Rossi. Il successo di questo film gli valse una chiamata dal regista statunitense Wes Craven, che gli commission\u00f2 il remake del suo \"Le colline hanno gli occhi\". Aja cos\u00ec si trasfer\u00ec negli Stati Uniti e diresse la sua versione del film, che riscosse un buon successo e lo conferm\u00f2 come un regista di talento.\nNel 2007 Aja scrisse la sceneggiatura dell'horror-thriller \"-2 - Livello del terrore\", diretto da Franck Khalfoun, quindi nel 2008 torn\u00f2 alla regia, dirigendo \"Riflessi di paura\". Nel 2010 sperimenta il 3D e dirige Piranha 3D, confermando la sua vocazione horror. Nel 2019 dirige \"Crawl - Intrappolati\", con protagonisti Kaya Scodelario e Barry Pepper, riscuotendo un ottimo successo tra critica e pubblico."}
{"id": "1126213", "revid": "125203976", "url": "https://it.wikipedia.org/wiki?curid=1126213", "title": "Giorgio Colangeli", "text": "Biografia.\nLaureato in fisica generale, inizia la sua carriera da attore nel 1974, prendendo parte a spettacoli per le scuole con la Compagnia del Teatro Didattico \"Il Torchio\" diretta da Aldo Giovannetti. Oltre a interpretare i ruoli principali nelle numerose commedie di Giovannetti, che prevedono tutte la partecipazione del pubblico, si impose anche per la sua abilit\u00e0 di coinvolgere gli spettatori, anche adulti, nell'azione scenica. Uno dei suoi cavalli di battaglia era \"Tappati le orecchie per non sentire... il freddo\". Nel 1981 recita nello spettacolo \"Voi noi e Campanile\" su testi di Achille Campanile con la compagnia \"Il cerchio di gesso\" di Roma. \nCoordinatore didattico della Scuola di Recitazione della Calabria, una delle migliori istituzioni cinematografiche in Europa.\nTra i suoi lavori figurano i film \"Pasolini, un delitto italiano\" e \"La cena\", per il quale vince il Nastro d'argento come miglior attore non protagonista, la miniserie tv \"Questa \u00e8 la mia terra\" e il film \"L'aria salata\", per il quale vince il \"David di Donatello\" come miglior attore non protagonista. Nel 2007 interpreta il ruolo del boss Vincenzo Neri nella serie televisiva di Canale 5 \"Distretto di Polizia\" oltre a recitare anche in \"Rino Gaetano - Ma il cielo \u00e8 sempre pi\u00f9 blu\" e nella miniserie \"Liberi di giocare\". Nel 2008 ha preso parte alla serie televisiva \"I liceali\", mentre al cinema ha interpretato Salvo Lima nel film \"Il divo\". \nNel 2009 prende parte a vari film: il drammatico \"Marpiccolo\", il thriller \"La doppia ora\", la commedia drammatica \"Ce n'\u00e8 per tutti\" e l'intenso \"Alza la testa\" con Sergio Castellitto. L'anno successivo recita nel film \"La nostra vita\", \"La banda dei Babbi Natale\" e ancora ne \"La donna della mia vita\", al fianco, tra gli altri, di Stefania Sandrelli. Nel 2012 \u00e8 nel cast di \"Romanzo di una strage\" sotto la guida esperta di Marco Tullio Giordana. Nel 2014 prende parte alla miniserie televisiva \"Non \u00e8 mai troppo tardi\" interpretando il direttore del carcere minorile dove insegn\u00f2 l'allora giovane maestro Alberto Manzi e appare anche nella fiction della Rai \"Braccialetti rossi\". Nel 2016 \u00e8 uno dei protagonisti della fiction di Rai 1 \"Tutto pu\u00f2 succedere\", con Licia Maglietta e Pietro Sermonti.\nInternet.\nHa partecipato alla piattaforma digitale Sinarra.tv raccontando \"L'uomo, la bestia e la virt\u00f9\" di Luigi Pirandello"}
{"id": "1126215", "revid": "640277", "url": "https://it.wikipedia.org/wiki?curid=1126215", "title": "Turbo (serie televisiva)", "text": "Turbo \u00e8 una serie televisiva italiana diretta da Antonio Bonifacio, trasmessa in prima serata, su Rai 2, con protagonisti Roberto Farnesi, Anna Valle, Patrizio Pelizzi, Corrado Calda, Giovanna Rei, Isabel Russinova, Emanuele Barresi e Ursula Buschhorn, oltre al cane Sun Shonik, addestrato dal proprietario Massimo Perla.\nSerie-TV andata in onda in prima serata su Raidue dal 1 dicembre 1999 al 16 aprile 2001 (1\u00b0 e 2\u00b0 St.), con un buon audience.\nLa serie \u00e8 nata come risposta italiana alla serie televisiva tedesca \"Il commissario Rex\"; il protagonista difatti \u00e8 un cane, in questo caso un Border Collie, che aiuta gli agenti di polizia nelle loro indagini. \nDal 7 giugno 2009 al 23 agosto 2009 sono state trasmesse alle ore 13.50 sempre su Rai 2 le repliche della serie TV \"Turbo\" con un discreto audience."}
{"id": "1126216", "revid": "79457", "url": "https://it.wikipedia.org/wiki?curid=1126216", "title": "Maria Luigi Burruano", "text": ""}
{"id": "1126217", "revid": "3831", "url": "https://it.wikipedia.org/wiki?curid=1126217", "title": "Osservatorio Astronomico &quot;Geminiano Montanari&quot; di Cavezzo (Modena)", "text": ""}
{"id": "1126219", "revid": "2020096", "url": "https://it.wikipedia.org/wiki?curid=1126219", "title": "Circuito Paul Ricard", "text": "Il circuito Paul Ricard \u00e8 situato a Le Castellet, in Francia. Ha ospitato diciassette edizioni del Gran Premio di Francia di Formula 1 (nel 1971, nel 1973, dal 1975 al 1976, nel 1978, nel 1980, dal 1982 al 1983, dal 1985 al 1990, dal 2018 al 2019 e dal 2021), tredici del Gran Premio di Francia del Motomondiale (nel 1973, nel 1975, nel 1977, dal 1980 al 1981, nel 1984, nel 1986, nel 1988, nel 1991 e dal 1996 al 1999), il Gran Premio di superbike del Paul Ricard nel 1989 ed \u00e8 tuttora sede della Bol d'Or di Motociclismo. Il circuito tutt'oggi \u00e8 circondato da varie vie di fuga in asfalto.\nStoria.\n\u00c8 uno dei circuiti automobilistici pi\u00f9 noti al mondo per via della \"Courbe de Signes\" da percorrere in piena accelerazione a oltre 340\u00a0km/h dopo il lunghissimo rettilineo del \"Mistral\" (circa ). \nDurante i Gran Premi di Francia svoltisi sul circuito di Le Castellet, tutti i giornalisti della Formula 1 avevano preso l'abitudine di darsi appuntamento all'interno di questa curva per vedere quali piloti l'avessero percorsa in pieno senza decelerare neanche per una frazione di secondo e determinare cos\u00ec, di anno in anno, il pilota pi\u00f9 veloce (oltre che pi\u00f9 coraggioso) della massima categoria. \nSu questo stesso circuito, sempre nel 1986, perse la vita in un test privato l'allora pilota di Formula 1 Elio De Angelis, A seguito di questo dramma, per ragioni di sicurezza, il circuito fu prima accorciato proprio nella parte del \"Mistral\" per poi venire abbandonato dopo il 1990. \nNel 1999 il tracciato fu acquistato da Bernie Ecclestone, completamente rimodernato e quindi convertito in un centro altamente tecnologico per i test di Formula 1, senza tribune n\u00e9 reti di contenimento, con le vie di fuga in materiale abrasivo e un sistema d\u2019irrigazione per la pioggia artificiale.\nNel giugno 2012 lo stesso Ecclestone conferma il ritorno del Gran Premio di Francia a Le Castellet nel calendario del mondiale dalla stagione 2013 in alternanza con il Gran Premio del Belgio. Successivamente, l'assenza dei fondi necessari, ha fatto abortire il progetto. Nonostante ci\u00f2, il circuito rinnova regolarmente la licenza FIA per ospitare i gran premi. Dal 2018 ospita nuovamente la tappa francese del Campionato mondiale di Formula 1."}
{"id": "1126221", "revid": "643494", "url": "https://it.wikipedia.org/wiki?curid=1126221", "title": "Massimo Bulla", "text": "Biografia.\nInizia a lavorare partecipando a numerosi spot pubblicitari e come modello, sfilando per Gianfranco Ferr\u00e9, Krizia ed Armani. Dal 1989 al 1993 studia recitazione, un anno con Claudio Botta e gli ultimi due con Beatrice Bracco.\nNel 1996 \u00e8 nel cast della pi\u00e8ce teatrale \"Donna di piacere\", di Barbara Alberti, regia di Antonello Aglioti, presentata all'inaugurazione di \"Convivio\", manifestazione benefica milanese. In teatro, successivamente, lavora in \"Romeo e Giulietta\", \"Strettamente riservato\", \"L'uomo che non poteva amare\" e \"Undici canottiere\".\nNel 1997 approda al cinema con tre film: \"Come mi vuoi\", regia di Carmine Amoroso, accanto a Vincent Cassel, Enrico Lo Verso e Monica Bellucci; \u00e8 \"Luca\" in \"Panarea\", film girato da Giuseppe Moccia, con Alessia Merz, ed interpreta il ruolo di \"Pep\u00e8\" in \"Volare!\", diretto da Vittorio De Sisti, che ha come protagonisti Massimo Ranieri e Marina Suma.\nDiventa popolare lavorando in televisione nella soap opera di Canale 5, \"CentoVetrine\" (2001), dove interpreta il ruolo del ricco e bello avvocato \"Gabriele Andreasi\". Recita nella soap opera \"Un posto al sole\" (2005), nel ruolo di \"Stefano Naldi\", e nella serie tv \"La squadra 7\" (2006), entrambe in onda su Rai 3.\nNel 2007 e nel 2008 \u00e8 protagonista nel ruolo del medico-chirurgo \"Davide Curti\" nella serie tv \"Incantesimo 9 e 10\", in onda su Rai Uno.\nNel 2009 torna a recitare in TV interpretando \"Alex\" in \"Un medico in famiglia 6\". Dal gennaio del 2010 conduce, insieme a Folco Quilici, il programma \"In luoghi e tempi lontani\", in onda su Marcopolo. Nello stesso anno torna ad interpretare il ruolo di Stefano Naldi in \"Un posto al sole\". Nel 2017 conduce il programma \"Sussurri e grida\", in onda su Marcopolo."}
{"id": "1126222", "revid": "473137", "url": "https://it.wikipedia.org/wiki?curid=1126222", "title": "Marco Falaguasta", "text": "Biografia.\nNasce a Roma il 29 settembre 1970. Nel 1994 si laurea in Giurisprudenza presso l'Universit\u00e0 La Sapienza di Roma; lavora per diversi anni come avvocato penalista. Formatosi professionalmente alla Scuola di Teatro Popolare diretta da Fiorenzo Fiorentini e successivamente al laboratorio di recitazione avanzato diretto da Beatrice Bracco, nel 2005 partecipa al corso di sceneggiatura presso Rai Fiction. Nel 1991 crea la compagnia teatrale \"Bona la prima\", con la quale nel 1992 esordisce con la commedia \"So tutto sulle donne\". Lavora anche come commediografo, sceneggiatore . \nCome regista ha diretto il film \"Due volte Natale\" (2004), di cui ha scritto anche la sceneggiatura, tratta dalla commedia teatrale omonima, messa in scena per la prima volta nel 2001.\nDal 2003 lavora in televisione in varie fiction, tra cui le serie televisive\" Incantesimo 7\" e \"Orgoglio\", dove interpreta il ruolo di Claudio Manzi, e la miniserie TV diretta da Alberto Simone, \"Una famiglia in giallo\", in cui \u00e8 Corso Salimbeni.\nDal 2006 al 2008 interpreta il ruolo di Michele Raggi nella soap opera di Canale 5, \"CentoVetrine\". Nel 2007 \u00e8 coprotagonista, nel ruolo di Guido Salimbeni, della miniserie TV di Rai 1, \"La terza verit\u00e0\", regia di Stefano Reali.\nNel 2008 partecipa a un episodio della miniserie \"Provaci ancora prof 3\" e nel 2009 \u00e8 protagonista della miniserie \"Il bene e il male\".\nNel 2012 \u00e8 coprotagonista con Lando Buzzanca e Martina Colombari della serie trasmessa da Rai 1 \"Il restauratore\". Nel 2013 \u00e8 Rico Bastiani ne \u201cI segreti di Borgo larici\u201d, serie televisiva con la regia di Alessandro Capone, e ancora il commissario Maccari nella seconda serie de \u201cIl Restauratore\u201d. Nel 2015 interpreta il ruolo del Capitano dei Carabinieri Massimo De Francisci, al fianco di Sabrina Ferilli in \u201cRimbocchiamoci le maniche\u201d, per la regia di Stefano Reali.\n\u00c8 direttore artistico del Teatro Testaccio di Roma. Gestisce laboratori di recitazione ed \u00e8 autore del libro \"\u00c8 facile smettere di sposarti se sai come farlo\" insieme a Mauro Graiani, edito da Kowalski.\nTeatrografia.\nCommedie scritte, dirette e interpretate a partire dal 1992"}
{"id": "1126223", "revid": "1543377", "url": "https://it.wikipedia.org/wiki?curid=1126223", "title": "Alessandro Mario", "text": "Biografia.\nConseguita la maturit\u00e0 linguistica ad Agrigento, sua citt\u00e0 natale, si trasferisce a Roma, dove consegue la laurea in Lettere Moderne e Discipline dello Spettacolo presso l'Universit\u00e0 La Sapienza. Inoltre studia recitazione e dizione presso il \"Conservatorio Teatrale \"La Scaletta\"\", fondato e diretto da Giovanni B. Diotiaiuti.\nNel 2000 si reca negli Stati Uniti, dove perfeziona la lingua inglese e studia recitazione. Tornato in Italia, riprende, dopo piccole altre precedenti esperienze, a lavorare in teatro, questa volta, sotto la direzione di Arnaldo Ninchi e Giuseppe Patroni Griffi.\nDopo l'esordio televisivo nella serie tv \"Incantesimo\" (2001), interpreta il ruolo del carnale e violento \"Duccio\" nella serie \"Il bello delle donne\" (2003).\nDiventa molto popolare con la serie TV di Canale 5 \"CentoVetrine\", dove, dal 2004 al 2008, interpreta il protagonista, \"Marco della Rocca\", sex symbol storico della serie, amatissimo dai telespettatori. Riceve nel 2005 e poi ancora nel 2006 la \"Telegrolla d'Oro\", come miglior attore.\nL'esordio al cinema risale al 2004, anno dell'uscita nelle sale del film \"Il siero della vanit\u00e0\", regia di Alex Infascelli. Alterna il lavoro televisivo e cinematografico con quello teatrale. Dopo aver recitato in opere di Luigi Pirandello, William Shakespeare e Arthur Miller, nel dicembre del 2005 porta sulle scene, al Teatro della Posta Vecchia di Agrigento, \"Alessandro Mario recita Pirandello\", due monologhi tratti da \"Il fu Mattia Pascal\" e da \"Non si sa come\".\nNel 2012 torna al cinema, interpretando in lingua inglese il ruolo di Bartolomeo Vanzetti nel film di produzione americana \"No God, No Master\", regia di Terry Green, accanto al candidato all'Oscar David Strathairn. \nNel 2014, in collaborazione con il festival Il Dio di mio padre, porta in scena \u2018Viaggio con John Fante\u2019, uno spettacolo in parole e musica, interamente dedicato all'opera dello scrittore italoamericano.\nNella stagione teatrale 2014-2015 \u00e8 in cartellone al Piccolo Eliseo di Roma, con la commedia romantica \"Vi presento Jack\", sul tema dell'uomo che arriva dall'aldil\u00e0, gi\u00e0 ispirazione dell'opera teatrale degli anni venti \"La morte in vacanza\".\nIn occasione dei 95 anni dalla nascita di Leonardo Sciascia, nel gennaio 2016 celebra lo scrittore ad Agrigento con lo spettacolo 'La Sicilia e il suo cuore', con l'omonima raccolta di poesie e i racconti tratti da 'Il mare colore del vino'.\nNel 2017 \u00e8 ancora protagonista in teatro insieme a Lina Sastri ne \"La Lupa\" di Giovanni Verga, nel ruolo di Nanni Lasca. Lo spettacolo porta la firma di Guglielmo Ferro e ha le musiche di Franco Battiato.\nNel 2018 sar\u00e0 su Raiuno ne \"Il commissario Montalbano\", fra i protagonisti dell'episodio dal titolo 'Amore', e su Canale 5 con la serie TV \"Sacrificio d'amore\".\nNote.\nInterviste\nhttps://m.youtube.com/watch?v=G_lu2fErupM\nhttps://m.youtube.com/watch?v=l0Z_wKvQJVM\nhttps://m.youtube.com/watch?v=aupN804R4iA\nhttps://m.youtube.com/watch?v=ITY6F1NBdrw\nhttps://m.youtube.com/watch?v=ZkYLhVfMw0Q\nhttps://m.youtube.com/watch?v=UjF2R0zeG9I\nhttps://m.youtube.com/watch?v=AndlT_ojymw\nhttps://m.youtube.com/watch?v=ylKlH1tVsQ4\nhttps://www.youtube.com/watch?v=ITY6F1NBdrw\nhttps://www.dailymotion.com/video/x66rire\nhttps://www.youtube.com/watch?v=ITY6F1NBdrw\nhttps://www.youtube.com/watch?v=yhlqlzKlz2g\nCollegamenti esterni.\nStampa recente:\nhttps://m.youtube.com/watch?v=G_lu2fErupM\nhttps://m.youtube.com/watch?v=ITY6F1NBdrw\nhttps://www.youtube.com/watch?v=aupN804R4iA&amp;app=desktop\nhttps://www.alessandromario.com/press/?p=55\nhttps://www.donnaglamour.it/chi-e-alessandro-mario-de-il-commissario-montalbano/curiosita/amp/\nhttps://www.iogiocopulito.it/alessandro-mario-guest-star-montalbano-lattore-fra-protagonisti-dellepisodio-amore-onda-raiuno-nel-2018/\nhttps://m.youtube.com/watch?v=5Jeys-rMwOU\nhttps://m.facebook.com/Alessandro-Mario-67094574223/?__nodl&amp;refsrc=https%3A%2F%2Fm.facebook.com%2Ffbrdr%2F274%2F67094574223%2F&amp;_rdr\nhttps://www.youtube.com/watch?v=ZkYLhVfMw0Q&amp;app=desktop\nhttps://m.facebook.com/story.php?story_fbid=10156194917364224&amp;id=67094574223\nhttps://www.tgcom24.mediaset.it/spettacolo/alessandro-mario-a-teatro-ogni-giorno-ricomincio-da-zero-_3057157-201702a.shtml\nhttps://m.youtube.com/watch?v=yPGCJTR_ZMI\nhttps://www.ragusanews.com/2017/06/22/attualita/alessandro-mario-bello-impossibile-marina-ragusa/79686\nhttps://m.youtube.com/watch?v=UjF2R0zeG9I\nhttps://m.youtube.com/watch?v=AndlT_ojymw\nhttps://m.youtube.com/watch?v=yhlqlzKlz2g"}
{"id": "1126225", "revid": "15756", "url": "https://it.wikipedia.org/wiki?curid=1126225", "title": "Roma (serie televisiva)", "text": "Roma (\"Rome\") \u00e8 una serie televisiva statunitense, britannica e italiana prodotta da HBO e BBC dal 2005 al 2007. La serie, creata da Bruno Heller, John Milius e William J. MacDonald, \u00e8 stata girata negli studi di Cinecitt\u00e0.\nTrama.\nLa serie \u00e8 ambientata a Roma nella seconda met\u00e0 del I secolo a.C., nel periodo in cui la Repubblica, ormai morente, \u00e8 scossa dalle guerre civili. All'interno di questo contesto si alternano e si intrecciano le storie di personaggi storici realmente esistiti.\nPrima stagione.\nNella prima stagione vengono ripercorsi gli ultimi anni di vita di Gaio Giulio Cesare, dalla resa di Vercingetorige alla sua morte avvenuta in Senato per mano di Cassio e Bruto. Questa \u00e8 contornata dalle vicende di Marco Antonio come Tribuno della plebe, dai primi anni di Ottaviano Augusto e dalle vicende di fantasia del centurione prima lancia Lucio Voreno e del legionario Tito Pullo (personaggi realmente esistiti e nominati nel \"De bello gallico\", i quali per\u00f2 ricoprivano entrambi il ruolo di centurione).\nSeconda stagione.\nLa seconda stagione si sviluppa negli anni successivi alla morte di Cesare con il vuoto di potere che ne scaturisce e le lotte tra Marco Antonio e Ottaviano, che si concludono con la definitiva presa del potere di quest'ultimo e con la nascita dell'Impero romano mentre, sul piano delle vicende personali, Lucio Voreno muore (in realt\u00e0 sulla sua vera fine rimane un punto interrogativo: la sua morte non viene mostrata, ma raccontata a Ottaviano da Pullo, in un resoconto tra l'altro pieno di menzogne, cos\u00ec che la sorte del personaggio resta in effetti indefinita), mentre Tito Pullo si prende cura di Cesarione, il bambino ufficialmente considerato figlio di Giulio Cesare e Cleopatra ma che era in realt\u00e0 figlio suo, sottratto alla morte e tenuto in vita sotto mentite spoglie.\nProduzione.\nSviluppo.\nWilliam J. MacDonald e John Milius adattarono l\u2019idea a HBO come una miniserie, ma l\u2019emittente volle una serie televisiva completa. Nel 2002, HBO e BBC si accordarono per co-produrre la serie, si impegnarono con un budget di $ 100\u2013110\u00a0milioni (\u00a3 62,7\u00a0milioni) per la produzione di dodici episodi di un\u2019ora, con HBO che contribu\u00ec con $ 85\u00a0milioni e BBC con $ 15\u00a0milioni. BBC finanzi\u00f2 \u00a3 800 000 per ogni singolo episodio della prima stagione della serie. \"Roma\" \u00e8 la prima serie televisiva nella quale HBO e BBC collaborano insieme come coproduttori, sebbene le due compagnie abbiano gi\u00e0 lavorato insieme in altri ruoli in precedenti miniserie, come \"Band of Brothers - Fratelli al fronte\" e \"Guerra imminente\".\nTranter di BBC disse questo riguardo allo sviluppo di \"Roma\": \"Sembrava qualcosa che avrebbe potuto essere sviluppato da noi e sentiamo che HBO sia come un socio naturale per BBC\". Il 20 aprile 2006, Carolyn Strauss, presidente di HBO annunci\u00f2 lo sviluppo di una seconda stagione.\nRiprese.\n\"Roma\" fu girata in co-produzione con Rai Fiction tra il marzo 2004 e il maggio 2005 nella campagna italiana degli Studi di Cinecitt\u00e0 nel teatro di posa 6 a Roma. Una serie di enormi backlot comprendenti un'elaborata ricostruzione dell\u2019epoca di sezioni dell\u2019antica Roma. Fu un'impresa imponente, con una squadra internazionale di 350 persone e pi\u00f9 di 50 italiani locali.\nLa produzione \u00e8 considerata come una delle pi\u00f9 costose nella storia della televisione. I finanziamenti furono impiegati per ricreare fedelmente i set comprendenti ville romane, il foro e una vasta area dei quartieri malfamati dell\u2019antica Roma. Una parte significativa di questo set fu distrutta in seguito a un incendio, che ridusse in cenere una parte degli studi di Cinecitt\u00e0 nel 2007. Secondo HBO, il fuoco si svilupp\u00f2 quando le riprese della seconda stagione erano gi\u00e0 concluse.\nDistribuzione.\nLa prima stagione di \"Roma\" originariamente ha esordito su HBO negli Stati Uniti dal 28 agosto al 20 novembre 2005, successivamente \u00e8 stata trasmessa nel Regno Unito su BBC Two dal 2 novembre 2005 al 4 gennaio 2006, e in Italia su Rai 2 dal 17 marzo al 28 aprile 2006. La seconda stagione and\u00f2 in onda su HBO dal 14 gennaio al 25 marzo 2007.\nLa serie \u00e8 stata presentata negli Stati Uniti il 25 agosto 2005, al Wadsworth Theatre a Los Angeles. HBO ha trasmesso il primo episodio quattro giorni dopo. Secondo il sistema di ascolti Nielsen, l\u2019episodio fu visto da 3,8\u00a0milioni telespettatori e ha raggiunto un rating di 9.1 per una prima serata domenicale. HBO replic\u00f2 l\u2019episodio 11 volte nella settimana seguente, raccogliendo un totale di 8,9 milioni di telespettatori per tutte le repliche. Dopo soli tre episodi mandati in onda, HBO ha annunciato l\u2019intenzione di produrre una seconda stagione nel 2006, per l\u2019uscita nel marzo 2007. HBO trasmise ogni episodio molteplici volte a settimana, e alla fine della prima stagione, il totale settimanale degli spettatori con tutte le repliche oltrepassava i sette milioni. La seconda stagione esord\u00ec nel gennaio 2007, con il primo episodio che attrasse 1,5\u00a0milioni di telespettatori. L\u2019episodio finale and\u00f2 in onda il 25 marzo 2007 negli Stati Uniti, ottenendo 2,4 milioni di spettatori.\nIn totale, HBO spese circa 10\u00a0milioni di US$ per promuovere \"Roma\". HBO arruol\u00f2 il browser Mozilla Firefox nella sua campagna marketing per la serie progettando un tema personalizzato scaricabile . Nel Regno Unito la serie esord\u00ec su BBC Two il 2 novembre 2005, attirando 6,6\u00a0milioni di spettatori (27%); gli ascolti subirono un declino negli episodi successivi, col finale di stagione che ottenne solo 3\u00a0milioni di spettatori (13%).\nUna versione censurata della prima stagione di \"Roma\" \u2013 con nudit\u00e0 e violenza moderata \u2013 fu trasmessa su Rai 2 in Italia, generando solo un misero 10% di share. La Rai inoltre dichiar\u00f2 di aver co-prodotto la serie, mentre la HBO ha sempre elencato solo se stessa e la BBC come co-produttori. La seconda stagione non and\u00f2 mai in onda su Rai 2; tuttavia dal settembre 2009 Rai 4 rese disponibile la versione non censurata della prima stagione e mand\u00f2 in onda la seconda, a seguire.\nHome video.\n\"Rome: The Complete First Season\" \u00e8 stata pubblicata in DVD in un set da sei dischi negli Stati Uniti nel 2006, distribuita da HBO Home Video. Comprende tutti i 12 episodi, inclusi commenti, dietro le scene e making of. Il set (senza i riassunti degli episodi) \u00e8 disponibile anche nella Regione 2, col medesimo titolo.\nLa seconda stagione \u00e8 stata pubblicata in Nord America nel 2007 e dopo poco nella Regione 2. \"Rome: The Complete Series\" \u00e8 disponibile dal novembre 2009 in Blu-ray in Nord America."}
{"id": "1126229", "revid": "228587", "url": "https://it.wikipedia.org/wiki?curid=1126229", "title": "Carmagnole", "text": ""}
{"id": "1126231", "revid": "17654", "url": "https://it.wikipedia.org/wiki?curid=1126231", "title": "Roma (serie)", "text": ""}
{"id": "1126234", "revid": "287204", "url": "https://it.wikipedia.org/wiki?curid=1126234", "title": "Faure Gnassingbe", "text": ""}
{"id": "1126242", "revid": "287204", "url": "https://it.wikipedia.org/wiki?curid=1126242", "title": "Tommaso Rodari", "text": "Biografia.\nFiglio dello scultore Giovanni Rodari, fratello di Donato, Giacomo e Bernardino, tutti scultori. Da giovane lavora alla Certosa di Pavia alla scuola di Giovanni Antonio Amadeo.\nDal 1484 al 1509 lavora al Duomo di Como, dove il 20 luglio 1487 viene nominato ingegnere della fabbrica. Contemporaneamente amplia la tribuna della chiesa di San Maurizio a Ponte in Valtellina.\nSuo \u00e8 anche il progetto del Santuario della Madonna di Tirano dedicata alla Madonna apparsa a Tirano il 29 settembre 1504.\nCostruisce anche il Santuario di Santa Maria di Piazza a Busto Arsizio e la collegiata dei Santi Pietro e Stefano a Bellinzona, oltre a essere attivo presso il Santuario dell'Assunta di Morbegno di Morbegno. Diverse sue opere si trovano nella chiesa di San Zenone a Campione d'Italia."}
{"id": "1126248", "revid": "110157", "url": "https://it.wikipedia.org/wiki?curid=1126248", "title": "Serie A1 2004-2005 (pallavolo femminile)", "text": "La Serie A1 italiana di pallavolo femminile 2004-2005 si \u00e8 svolta dal 9 ottobre 2004 al 10 maggio 2005: al torneo hanno partecipato dodici squadre di club italiane e la vittoria finale \u00e8 andata per la seconda volta alla Pallavolo Sirio Perugia.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di Serie A1 2004-05 hanno partecipato dodici squadre: quelle neopromosse dalla Serie A2 sono state il Santeramo Sport, vincitrice del campionato, e l', vincitrice dei play-off promozione; una squadra che ha avuto il diritto di partecipazione, ossia l'Olimpia Teodora, ha rinunciato all'iscrizione: questa ha ceduto il titolo sportivo al Robursport Volley Pesaro."}
{"id": "1126254", "revid": "115549", "url": "https://it.wikipedia.org/wiki?curid=1126254", "title": "KRC Genk", "text": ""}
{"id": "1126255", "revid": "1372005", "url": "https://it.wikipedia.org/wiki?curid=1126255", "title": "Pascasio Radberto", "text": "Biografia.\nAbbandonato da piccolo sui gradini della chiesa di Notre Dame di Soissons, le monache lo consegnarono al monastero di San Pietro. Venne battezzato col nome di Radberto. A ventidue anni entr\u00f2 monaco all'abbazia di Corbie, presso Amiens in Piccardia, assumendo il nome di Pascasio. Adalardo di Corbie, Oscar di Brema, apostolo della Svezia, il vescovo Oddone di Beauvais e Warino, abate di Corvey in Sassonia, ne parlano come uno dei loro migliori allievi.\nDall'822 all'849, Pascasio viaggi\u00f2 attraverso la Francia, la Germania e l'Italia; scelto nell'844 come abate di Corbie, intorno all'851 lasci\u00f2 l'incarico per via delle contestazioni dei suoi monaci, non si sa se per problemi di disciplina o di dottrina, e si ritir\u00f2 nel monastero di Centula fondato da Ricario, continuando i propri studi. Si dedic\u00f2 alla filosofia \u00abper essere nutrito nell'autunno della vita con il latte delle Scritture\u00bb. Anni dopo ritorn\u00f2 a Corbie come semplice monaco, continuando a scrivere di storia e di teologia.\nMor\u00ec il 26 aprile 865, e per sua volont\u00e0, fu seppellito nel reparto dei poveri e servitori del monastero. Nel 1058 il suo corpo venne accolto nella chiesa abbaziale con gli onori riservati ai santi.\nLe opere.\nLe sue opere comprendono un \"Commento al libro delle Lamentazioni\" e la pi\u00f9 nota \"De Corpore et Sanguine Domini\" (831 - 844): scritta per istruzione dei monaci sassoni, rappresenta la prima monografia dottrinale sull'eucaristia. Nonostante la condanna di Amalario di Metz, la questione sulla presenza reale di Cristo nell'eucaristia era vissuta come una questione aperta. Pascasio e Ratrammo dibatterono sulla materia su invito dell'imperatore. \nPascasio sostenne che nel pane, dopo la consacrazione, \u00e8 veramente presente Cristo col suo corpo storico. Non parla ancora di transustanziazione, ma sostiene che nel pane e nel vino consacrati si rende davvero presente la carne nata da Maria, che pat\u00ec sulla croce e risorse; nella celebrazione eucaristica esso si moltiplica grazie all'onnipotenza divina. Egli insiste tuttavia sul fatto che nell'ostia \u00e8 presente il vero corpo di Cristo e dunque il suo corpo spirituale che, unendosi con il comunicato, ne \u00ab...nutre l'anima ed eleva la carne stessa all'immortalit\u00e0 e all'incorruttibilit\u00e0\u00bb. \nQuesta concezione fu attaccata da Ratramno di Corbie che nel suo scritto, che porta lo stesso titolo, considera invece l'eucaristia una semplice commemorazione della Passione di Cristo, e da Rabano Mauro, per il quale invece il corpo presente nell'ostia non \u00e8 il corpo storico di Ges\u00f9 ma un corpo prodotto dalla consacrazione dello Spirito Santo. \nNell'847 dedic\u00f2 alle monache di Soissons il \"De partu virginis\", dove sostiene la realt\u00e0 dell'evento e insieme il suo carattere sovrannaturale. A Pascasio viene attribuita la IX epistola dello Pseudo-Gerolamo, \"Cogitis me\", un documento storicamente importante sull'idea dell'Assunzione di Maria esistente gi\u00e0 allora in Occidente, oltre all'ipotesi che egli sia stato uno degli autori delle false \"Decretali\" dello Pseudo-Isidoro.\nInizi\u00f2 anche una cronaca degli eventi riguardanti l'Abbazia di San Gallo, la \"Casus Sancti Galli\", che venne poi proseguita, per il periodo che va dalla sua morte al 972, dal monaco sangallese Ekkeard IV. \nCanonizzato dalla Chiesa cattolica, la sua memoria \u00e8 celebrata il 26 aprile."}
{"id": "1126256", "revid": "1418004", "url": "https://it.wikipedia.org/wiki?curid=1126256", "title": "Alberto Ruy S\u00e1nchez", "text": "Prima formazione scientifica in patria. A Parigi dal 1975 al 1983, dove studia con Jean Narboni, Gilles Deleuze, Jacques Ranci\u00e8re e Roland Barthes. Lavora preso editori e riviste. \u00c8 del 1975 il primo viaggio in Marocco, dove scopre la citt\u00e0 d'Essaouira, l'antica Mogador, che sar\u00e0 luogo e miraggio di un'epopea del desiderio composta attraverso romanzi e racconti. \nIn Messico, dal 1984, \u00e8 caporedattore di \"Vuelta\", la rivista di Octavio Paz. Nel 1988 rileva \"Artes de Mexico\", una vecchia testata arti et tradizioni messicane, facendone uno dei modelli editoriali pi\u00f9 splendidi e pregiati dell'America Latina, che tuttora dirige. Ha pubblicato 19 libri premiati e tradotti in inglese, francese, arabo, turco e serbo. La sua opera ha ottenuto il Premio Xavier Villaurrutia, il pi\u00f9 prestigioso del Messico, e molti altri. Nel 2000 gli \u00e8 stato conferito l'Ordre des Arts et des Lettres dal governo francese."}
{"id": "1126258", "revid": "729019", "url": "https://it.wikipedia.org/wiki?curid=1126258", "title": "Strada statale 573 l'Ogliese", "text": "La ex strada statale 573 l'Ogliese (SS 573), ora \"strada provinciale ex SS 573 Ogliese (SP ex SS 573)\" in Provincia di Bergamo, e \"strada provinciale BS 573 l'Ogliese (SPBS 573)\", \u00e8 una strada provinciale italiana che si sviluppa in Lombardia.\nPercorso.\nLa sua funzione \u00e8 quella di realizzare un collegamento, alternativo all'autostrada A4, tra il bergamasco e il bresciano. Ha inizio a Cavernago, distaccandosi dalla ex strada statale 498 Soncinese. Tocca quindi i centri di Mornico al Serio e di Palosco prima di entrare nel territorio bresciano. Attraversa quindi Palazzolo sull'Oglio (dove varca appunto l'Oglio) e, proseguendo verso sud-est, il comune di Cologne, fino a raggiungere Coccaglio ed immettersi sulla ex strada statale 11 Padana Superiore.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo e della Provincia di Brescia per le tratte territorialmente competenti."}
{"id": "1126259", "revid": "122866535", "url": "https://it.wikipedia.org/wiki?curid=1126259", "title": "Triumph Acclaim", "text": "La Triumph Acclaim \u00e8 una berlina prodotta dalla casa automobilistica britannica Triumph Motor Company tra il 1981 e il 1984.\nL'origine e il contesto.\nLa Triumph alla fine degli anni settanta era in grande difficolt\u00e0 all'interno della British Leyland. L'invecchiamento della media Dolomite, il tramonto della Spitfire e l'insuccesso della TR7 l'avevano messa in crisi.\nAlla fine del 1979, dopo una lunga e laboriosa trattativa, la British Leyland aveva stipulato un accordo con la Honda per produrre su licenza in Inghilterra la media Ballade, derivata dalla Civic, e il marchio prescelto per dare seguito alla joint-venture fu proprio quello Triumph. Si trattava di un accordo di importanza storica, il primo tentativo di un costruttore giapponese di entrare nel mercato europeo, aggirando dazi e contingentamenti.\nCos\u00ec nel 1981, tolti di listino tutti gli altri modelli Triumph, venne avviata la produzione dell'autovettura, commercializzata con il nome di \"Triumph Acclaim\".\nDi inglese c'era veramente poco (i sedili anteriori modificati, la scelta dei tessuti di rivestimento dell'abitacolo e la grafica della strumentazione) oltre all'assemblaggio.\nDal punto di vista estetico la Acclaim (assolutamente identica alla Ballade) era una berlina a tre volumi e quattro porte, non particolarmente originale (e neppure dotata dell'eleganza delle Triumph precedenti), mentre tecnicamente aveva un'impostazione moderna. La trazione era anteriore, le sospensioni a quattro ruote indipendenti, il cambio manuale a cinque marce e l'impianto frenante di tipo misto dischi davanti e tamburi dietro).\nGiapponese al 100% anche il motore, un quattro cilindri in linea di 1335 cm\u00b3 con albero a camme in testa e alimentazione a carburatore singolo. Con 71 CV a disposizione e un peso di soli 785 kg, la \"Acclaim\" era brillante ed economica.\nLa produzione.\nAl momento del lancio sul mercato nel 1981 la Acclaim era disponibile in cinque allestimenti, che differivano tra loro unicamente per il grado di finitura e il livello di dotazione. Sul mercato italiano arrivarono solo l'intermedio \"HL\", l\"'HLS\" con finestrini elettrici anteriori e posteriori e il top di gamma, \"CD\", con cambio automatico.\nLa linea, ancora lontana dai gusti estetici europei e dall'eleganza delle Triumph precedenti, e l'impostazione generale della vettura, pi\u00f9 improntata alla praticit\u00e0 che alla raffinatezza (talvolta contraddittoria) delle vetture inglesi, ne limitarono il successo.\nLa Acclaim fu prodotta fino al 1984 in 133.625 esemplari. Con l'uscita di scena di questo modello, venne abbandonato definitivamente anche il marchio \"Triumph\"."}
{"id": "1126260", "revid": "547034", "url": "https://it.wikipedia.org/wiki?curid=1126260", "title": "Switch (BDSM)", "text": "Con il termine switch, nell'ambito della comunit\u00e0 di coloro che praticano il BDSM, si identificano coloro che non optano in modo esclusivo per il ruolo di dominante (Master o Mistress) oppure di sottomesso (slave), ma a seconda dei casi vivono la propria sessualit\u00e0 nell'uno o nell'altro ruolo.\nA differenza del ruolo di dominante o di sottomesso, considerati come ruoli stabili, lo \"switch\" non assume un ruolo definito all'interno della relazione sessuale; nella quotidianit\u00e0 della relazione, quindi, egli tender\u00e0 a manifestare di volta in volta atteggiamenti remissivi, dominanti o neutri a seconda dei casi."}
{"id": "1126261", "revid": "228587", "url": "https://it.wikipedia.org/wiki?curid=1126261", "title": "Eot", "text": ""}
{"id": "1126263", "revid": "63945", "url": "https://it.wikipedia.org/wiki?curid=1126263", "title": "Madonna con bambino", "text": ""}
{"id": "1126265", "revid": "1543377", "url": "https://it.wikipedia.org/wiki?curid=1126265", "title": "Lepidosauria", "text": "I lepidosauri (Lepidosauria - dal greco \u03bb\u03b5\u03c0\u03b9\u03c3, \"lepis\" - \"squama\", e \u03c3\u03b1\u03cd\u03c1\u03bf\u03c2, \"sauros\" - \"lucertola\") sono un gruppo di rettili, caratterizzati da un corpo ricoperto da squame sovrapposte. Il gruppo include i tuatara, le lucertole, i serpenti e gli anfisbeni. I lepidosauri sono i rettili attuali di maggior successo.\nIn tassonomia, i lepidosauri (\"rettili con le scaglie\") sono un superordine di rettili che comprende due ordini attuali:\nA questi si aggiunge un altro ordine conosciuto solo allo stato fossile, spesso inserito in un gruppo a s\u00e9 stante:"}
{"id": "1126266", "revid": "22356", "url": "https://it.wikipedia.org/wiki?curid=1126266", "title": "Anfisbeni", "text": ""}
{"id": "1126271", "revid": "1649409", "url": "https://it.wikipedia.org/wiki?curid=1126271", "title": "Gnassingb\u00e9 Eyad\u00e9ma", "text": "Fu presidente e dittatore del Togo dal 1967 fino alla sua morte. La sua scalata al potere avvenne per mezzo di due successivi colpi di Stato militari, rispettivamente nel gennaio del 1963 e nel gennaio del 1967, e fu nominato presidente il 14 aprile 1967, rimanendo in carica per 38 anni.\nBiografia.\nSalita al potere.\n\u00c9tienne Eyad\u00e9ma Gnassingb\u00e9 nacque a Pya, in Togo. Nel 1953 combatt\u00e9 con la Legione straniera francese in Algeria e nell'Indocina francese. Nel 1960, quando il Togo divenne indipendente, a lui e ad altri veterani dell'esercito francese fu vietato dal presidente Sylvanus Olympio l'ingresso nell'esercito del Togo. Nel 1963, gli stessi veterani respinti da Olympio organizzarono un colpo di Stato sotto la guida di Emmanuel Bodjoll\u00e9. Eyad\u00e9ma partecip\u00f2 al golpe e in seguito sostenne di aver personalmente ucciso Olympio durante gli scontri. Alla morte di Olympio fu nominato presidente un altro civile, ma il gruppo di militari fedeli a Eyad\u00e9ma mantenne una posizione di potere nel paese. Nel 1967, Eyad\u00e9ma stesso organizz\u00f2 un nuovo colpo di Stato, grazie al quale ottenne la carica di presidente e quella di ministro della difesa.\nIl regime.\nEyad\u00e9ma vinse le elezioni nel 1972, nel 1979 e nel 1986. Il regime di Eyad\u00e9ma era caratterizzato da una forte culto della personalit\u00e0. Per esempio, il presidente era accompagnato da un corteo di 1.000 danzatrici che cantavano le sue lodi; suoi ritratti apparivano nella maggior parte dei luoghi pubblici; una sua statua fu eretta nella capitale Lom\u00e9; furono messi in commercio orologi da polso con la sua effigie che spariva e riappariva ogni 15 secondi; e fu persino realizzato un albo a fumetti in cui egli era rappresentato come un supereroe invulnerabile. In seguito, si fece costruire un grande palazzo a Pya, il suo paese natale, nei pressi di Lama-Kara.\nDurante il suo governo, Eyad\u00e9ma sub\u00ec innumerevoli attentati; in uno di questi, fu colpito da un proiettile che in seguito tenne con s\u00e9 come amuleto.\nNegli anni 1990 Eyad\u00e9ma vinse nuovamente le elezioni nel 1993 e nel 1998. Fu accusato di essere responsabile della persecuzione e dell'assassinio di numerosi oppositori politici. L'Unione europea e altre istituzioni internazionali denunciarono numerose violazioni dei diritti umani da parte del suo governo e brogli elettorali. Da queste critiche emerge l'immagine di Eyad\u00e9ma come dittatore feroce e senza scrupoli, che addirittura avrebbe in alcune occasioni fatto sbranare i suoi nemici dai coccodrilli.\nNel 2002, Eyad\u00e9ma fece modificare la costituzione per potersi candidare per un ulteriore mandato (secondo la costituzione allora vigente, egli avrebbe dovuto ritirarsi nel 2003). Grazie a questa manovra, e a una nuova vittoria elettorale nello stesso anno, fu riconfermato fino al 2008. Nello stesso periodo fece approvare una seconda modifica alla costituzione per abbassare il limite inferiore di et\u00e0 necessario per candidarsi alla presidenza, allo scopo di consentire a suo figlio Faure Gnassingb\u00e9 di prendere il suo posto in caso di morte.\nDal 2000 al 2001 fu segretario della Organisation of African Unity, e in questo ruolo tent\u00f2 (con scarso successo) di mediare nel conflitto fra il governo e i ribelli in Costa d'Avorio.\nMorte.\nIl 5 febbraio 2005 Eyad\u00e9ma ebbe un problema cardiocircolatorio, e mor\u00ec sull'aereo che l'avrebbe portato in Francia per le cure necessarie. Secondo le fonti ufficiali, la causa della morte fu un infarto. Alla sua morte, il figlio Faure Gnassingb\u00e9 prese il suo posto attraverso una manovra che fu da molte parti denunciata come un nuovo colpo di Stato."}
{"id": "1126273", "revid": "72396", "url": "https://it.wikipedia.org/wiki?curid=1126273", "title": "Cyborg, i nove supermagnifici", "text": ""}
{"id": "1126276", "revid": "36426", "url": "https://it.wikipedia.org/wiki?curid=1126276", "title": "Giardino di Palazzo Vivarelli-Colonna", "text": ""}
{"id": "1126277", "revid": "22356", "url": "https://it.wikipedia.org/wiki?curid=1126277", "title": "Placodonti", "text": ""}
{"id": "1126280", "revid": "124553059", "url": "https://it.wikipedia.org/wiki?curid=1126280", "title": "Il Conte di Carmagnola", "text": "Il Conte di Carmagnola \u00e8 la prima tragedia di Alessandro Manzoni. Composta tra il gennaio 1816 e il dicembre 1819, fu pubblicata nel gennaio del 1820.\nLa vicenda editoriale non fu semplice: erano gli anni in cui la polizia austriaca aveva intensificato la censura e disposto la chiusura del \"Conciliatore\". Manzoni, amico dei redattori del giornale, era tra gli autori che venivano guardati con sospetto. Giulio Ferrario, bibliotecario di Brera e funzionario imperiale, che era stato incaricato della pubblicazione del \"Conte\", prefer\u00ec rinunciare, cedendo l'opera al fratello Vincenzo, vicino all'ambiente romantico e stampatore del \"Conciliatore\". Nel 1820 la prima tragedia manzoniana veniva quindi stampata dalla tipografia di Vincenzo Ferrario, a cura di Ermes Visconti.\nLa prefazione.\nDedicata all'amico Claude Fauriel, \u00e8 preceduta da una prefazione sulle unit\u00e0 drammatiche e sull'uso del coro che, non essendo legato allo svolgimento dell'azione, non pu\u00f2 alterarla e, nel contempo, costituisce una parentesi lirica che d\u00e0 voce ai sentimenti dell'autore togliendogli la tentazione di parlare per bocca dei personaggi, lasciando cos\u00ec separata la realt\u00e0 storica dalle passioni e dalla fantasia del poeta. A questo proposito Manzoni osserv\u00f2 che necessariamente i personaggi storici di una tragedia pronunciano discorsi mai detti e compiono azioni mai avvenute.\nIn questa tragedia Manzoni sottolinea, condannandole aspramente, le discordie italiane che impedivano l'unificazione della Patria, specificamente nell'ultima strofa della 'Battaglia di Maclodio':\nManzoni aggiunse anche alcune notizie storiche sull'argomento della tragedia; in tale introduzione sostenne l'innocenza del conte, smentita da recenti studi.\nLa tragedia.\nIl carme, secondo l'uso del tempo, \u00e8 in versi endecasillabi: (\"\u00c8 giunto il fin de' lunghi dubbi, \u00e8 giunto, - Nobiluomini, il d\u00ec che statuito\").\nPer il coro Manzoni sceglie il decasillabo, molto martellante ed incisivo: (\"S'ode a destra uno squillo di tromba, - A sinistra risponde uno squillo\").\nIl soggetto trae ispirazione da vari testi, il pi\u00f9 importante dei quali \u00e8 l'ottavo volume della monumentale \"Histoire des r\u00e9publiques italiennes du moyen \u00e2ge\" di Sismondi (1807-1818, il volume ottavo usc\u00ec nel 1809). Il 25 marzo 1816, scrivendo a Fauriel, Manzoni afferma di volergli dedicare l'opera, e di averne gi\u00e0 versificato alcune scene. Aggiunge che l'amico potr\u00e0 trovare informazioni su \u00abFran\u00e7ois Carmagnola\u00bb \u00ab\u00e0 la fin du huiti\u00e8me volume des \"Rep[ubliques] italiennes\" de Sismondi\u00bb (alla fine dell'ottavo volume dell'opera di Sismondi). L'autore consult\u00f2 inoltre le \"Vite de' famosi capitani d'Italia\" del Lomonaco (1805) e il capitolo XV della \"Storia di Milano\" di Pietro Verri (1783-1785).\nSempre nella missiva a Fauriel, infine, Manzoni lodava il teatro shakesperiano - al quale riserv\u00f2 grandi apprezzamenti nei \"Materiali estetici\" -, e spiegava all'amico di voler comporre un'opera realistica dal punto di vista linguistico, facendo parlare i personaggi in modo non artificiale e quanto pi\u00f9 possibile conforme al vero.\nQualche incertezza c'\u00e8 nella ragione del titolo. Francesco da Bussone, il personaggio centrale della tragedia, era effettivamente detto \"Il Carmagnola\" e, pur essendo di umili origini, era stato fatto conte da Filippo Maria Visconti, ma era stato nominato conte di Castelnuovo Scrivia e non di Carmagnola, che apparteneva al marchesato di Saluzzo. \u00c8 controverso se si tratti di una \"svista\" del Manzoni o invece di un ossimoro, in quanto Carmagnola, proprio pochissimi anni prima, era un canto rivoluzionario molto noto dei pi\u00f9 accesi sanculotti. In questo modo il personaggio positivo della tragedia vedeva ribadito, nonostante il titolo di conte, il proprio carattere di derivazione popolare.\nFrancesco Bussone era un valente capitano di ventura, dapprima per il duca di Milano e poi per i Veneziani, al soldo dei quali aveva vinto il suo antico padrone nella battaglia di Maclodio, nel 1427.\nSecondo l'uso delle compagnie di ventura aveva lasciato liberi i prigionieri; per questo motivo era stato accusato dai Veneziani, che sospettavano un tradimento, e venne condannato a morte.\nLa trama \u00e8 storica, ma l'interesse dello scrittore \u00e8 per i problemi morali. Come pu\u00f2 accordarsi un atto di generosit\u00e0 (lasciar liberi i prigionieri) con le ferree leggi della politica (i nemici sono da distruggere)? Inoltre nel coro (atto II) che commenta la battaglia di Maclodio (\"S'ode a destra uno squillo di tromba\") il Manzoni mostra la propria riprovazione per le guerre fratricide che contrappongono Italiani ad Italiani (Veneziani contro Milanesi), auspicando l'unit\u00e0 nazionale e la fraternit\u00e0 fra i popoli. Nella fase finale del coro dell'atto II si sviluppa la ripulsa di ogni forma di violenza in nome di una coscienza intimamente religiosa che deve accomunare tutti gli uomini nella fraternit\u00e0 della Fede: \"siam fratelli; siam stretti ad un patto: / maledetto colui che l'infrange, / che s'innalza sul fiacco che piange; /che contrista uno spirto immortal!\". Tutti gli uomini sono uguali dinanzi a Dio , tutti sono rinati alla Grazia attraverso la redenzione operata da Cristo: \u00e8 un sacrilegio quindi infrangere un patto di fratellanza opprimendo e sfruttando un'anima libera ed eterna.\nAccoglienza.\nAlla sua prima apparizione, nel 1820, l'opera non ebbe gran successo di pubblico n\u00e9 di critica. Se alla fine del 1819 Gaetano Cattaneo annunciava all'autore, da poco a Parigi, l'imminenza della sua pubblicazione, riferendo il giudizio entusiastico sull'opera di Ludovico Di Breme, e se al suo apparire Silvio Pellico la apprezz\u00f2, affermando che la tragedia era \u00abgeneralmente lodata, e Monti stesso non trova a dire che sullo stile, che a lui sembra troppo trascurato e prosaico\u00bb, furono in molti a criticare il testo (lo stesso Pellico ammetteva pi\u00f9 avanti al fratello Luigi che \u00ablo stile \u00e8 molto criticato\u00bb, e che \u00abnon \u00e8 lettura che trascini, perch\u00e9 gli eroi sono lasciati troppo simili al vero\u00bb).\nTra i numerosi articoli che attaccarono la tragedia il pi\u00f9 celebre \u00e8 quello del drammaturgo e poeta francese Victor Chauvet, apparso nello stesso anno sul \"Lyc\u00e9e Fran\u00e7ais\" a Parigi. Il problema principale, secondo Chauvet, risiedeva nel mancato rispetto dell'unit\u00e0 di tempo e di luogo, ancora canonica per il teatro tragico. Manzoni, che nei suoi scritti teorici, coevi al \"Conte\", aveva sottolineato lo scarso realismo che le unit\u00e0 pseudoaristoteliche comportavano e l'esasperazione dell'io del protagonista che ne derivava, rispose con la celebre \"Lettre\".\nIn Italia tre interventi anonimi pubblicati sulla \"Gazzetta di Milano\" (14, 16 e 19 gennaio 1820), ma riconducibili alla penna del suo direttore Francesco Pezzi, criticarono severamente il \"Conte\", n\u00e9 fu diverso il giudizio della \"Biblioteca Italiana\", anch'esso apparso anonimo nel mese di febbraio e ascrivibile probabilmente al funzionario della magistratura austriaca Giuseppe Sardagna, a Giovita Scalvini e Giuseppe Acerbi, direttore del giornale. In difesa del \"Conte\" si schier\u00f2 invece Lorenzo Trincheri.\nJohann Wolfgang Goethe lod\u00f2 apertamente l'opera: il suo articolo, che vide la luce sulla rivista \"\u00dcber Kunst und Alterthum\", suscit\u00f2 il vivo ringraziamento del poeta, il quale gli invi\u00f2 una lettera il 23 gennaio 1821. Goethe scrisse ancora in favore della tragedia, con altri due testi licenziati per la rivista sopracitata. Pi\u00f9 avanti, nel 1827, curer\u00e0 l'edizione delle \"Opere poetiche di Alessandro Manzoni\" a Jena, con una prefazione in cui veniva parzialmente ripubblicato il primo articolo elogiativo, assieme a un saggio sull\"Adelchi\".\nUgo Foscolo prese le distanze dal giudizio del grande scrittore tedesco, deluso dal fatto che nel dramma manzoniano non si avvertisse \u00abmai chiaramente\u00bb un \u00abcontrasto di forti passioni\u00bb.\nLa prima rappresentazione.\nGi\u00e0 Stendhal, scrivendo il 2 novembre 1819 al barone Adolphe de Mareste, coglieva un aspetto importante dell'opera, sostenendo che Manzoni, allora a Parigi, \u00abavait fait, ce printemps, deux actes fort longs sur la mort du g\u00e9n\u00e9ral Carmagnola [...] Ces actes \u00e9taient faits pour \u00eatre lus\u00bb ([Manzoni] ha composto, questa primavera, due atti molto lunghi sulla morte del generale Carmagnola [...] Questi atti erano fatti per la lettura).\nIn effetti, la tragedia aveva caratteristiche che si adattavano pi\u00f9 alla lettura che alla scena. Cos\u00ec, passarono alcuni anni senza che venisse rappresentata. Anche quando il 22 dicembre 1827, a Firenze, il regio censore degli Spettacoli Attilio Zuccagni Orlandini chiese a Manzoni l'autorizzazione per mettere in scena in quella citt\u00e0 le sue due opere teatrali, questi rifiut\u00f2, dimostrando, con una punta di ironia, l'antiteatralit\u00e0 del \"Conte\" e dell\"Adelchi\".\nL'opera and\u00f2 in scena ugualmente al Teatro Goldoni di Firenze nell'agosto 1828. La rappresentazione fu allestita dalla compagnia di Luigi Vestri, e vide lo stesso Vestri nei panni del protagonista, mentre Carolina Internari recitava nel ruolo di Antonietta, la moglie del Carmagnola. La prima assoluta, per\u00f2, non ebbe successo.\nTraduzioni.\nGi\u00e0 nel 1823 comparve in Francia, presso l'editore Bonange la traduzione faurieliana del \"Carmagnola\" e dell\"Adelchi\", accompagnata dalla celebre \"Lettre \u00e0 M. Chauvet\"."}
{"id": "1126281", "revid": "1776051", "url": "https://it.wikipedia.org/wiki?curid=1126281", "title": "Kingdom Come (Kingdom Come)", "text": "Kingdom Come \u00e8 il primo album dei Kingdome Come, uscito nel 1988 per l'etichetta discografica Polydor Records.\nL'album raggiunge la dodicesima posizione della Billboard 200 e viene premiato con il disco d'oro."}
{"id": "1126286", "revid": "599013", "url": "https://it.wikipedia.org/wiki?curid=1126286", "title": "Esq", "text": ""}
{"id": "1126287", "revid": "146092", "url": "https://it.wikipedia.org/wiki?curid=1126287", "title": "Palazzo Cuomo", "text": ""}
{"id": "1126289", "revid": "599013", "url": "https://it.wikipedia.org/wiki?curid=1126289", "title": "Esu", "text": ""}
{"id": "1126291", "revid": "599013", "url": "https://it.wikipedia.org/wiki?curid=1126291", "title": "Eto", "text": ""}
{"id": "1126293", "revid": "599013", "url": "https://it.wikipedia.org/wiki?curid=1126293", "title": "Etr", "text": ""}
{"id": "1126295", "revid": "599013", "url": "https://it.wikipedia.org/wiki?curid=1126295", "title": "Ett", "text": ""}
{"id": "1126297", "revid": "599013", "url": "https://it.wikipedia.org/wiki?curid=1126297", "title": "Etu", "text": ""}
{"id": "1126299", "revid": "599013", "url": "https://it.wikipedia.org/wiki?curid=1126299", "title": "Etx", "text": ""}
{"id": "1126301", "revid": "599013", "url": "https://it.wikipedia.org/wiki?curid=1126301", "title": "Eya", "text": ""}
{"id": "1126303", "revid": "2071655", "url": "https://it.wikipedia.org/wiki?curid=1126303", "title": "Fab", "text": ""}
{"id": "1126305", "revid": "104485", "url": "https://it.wikipedia.org/wiki?curid=1126305", "title": "Faf", "text": ""}
{"id": "1126307", "revid": "287204", "url": "https://it.wikipedia.org/wiki?curid=1126307", "title": "FAX", "text": ""}
{"id": "1126308", "revid": "599013", "url": "https://it.wikipedia.org/wiki?curid=1126308", "title": "Faz", "text": ""}
{"id": "1126310", "revid": "1910023", "url": "https://it.wikipedia.org/wiki?curid=1126310", "title": "FGR", "text": "en"}
{"id": "1126311", "revid": "486946", "url": "https://it.wikipedia.org/wiki?curid=1126311", "title": "Fgr", "text": ""}
{"id": "1126312", "revid": "228587", "url": "https://it.wikipedia.org/wiki?curid=1126312", "title": "Fit", "text": ""}
{"id": "1126314", "revid": "599013", "url": "https://it.wikipedia.org/wiki?curid=1126314", "title": "Fiw", "text": ""}
{"id": "1126316", "revid": "599013", "url": "https://it.wikipedia.org/wiki?curid=1126316", "title": "Fkv", "text": ""}
{"id": "1126318", "revid": "599013", "url": "https://it.wikipedia.org/wiki?curid=1126318", "title": "Fmp", "text": ""}
{"id": "1126321", "revid": "599013", "url": "https://it.wikipedia.org/wiki?curid=1126321", "title": "Fmu", "text": ""}
{"id": "1126323", "revid": "599013", "url": "https://it.wikipedia.org/wiki?curid=1126323", "title": "Foi", "text": ""}
{"id": "1126327", "revid": "599013", "url": "https://it.wikipedia.org/wiki?curid=1126327", "title": "Fqs", "text": ""}
{"id": "1126330", "revid": "599013", "url": "https://it.wikipedia.org/wiki?curid=1126330", "title": "Frt", "text": ""}
{"id": "1126332", "revid": "599013", "url": "https://it.wikipedia.org/wiki?curid=1126332", "title": "Fuc", "text": ""}
{"id": "1126335", "revid": "599013", "url": "https://it.wikipedia.org/wiki?curid=1126335", "title": "Fuf", "text": ""}
{"id": "1126337", "revid": "599013", "url": "https://it.wikipedia.org/wiki?curid=1126337", "title": "Fuh", "text": ""}
{"id": "1126339", "revid": "599013", "url": "https://it.wikipedia.org/wiki?curid=1126339", "title": "Fui", "text": ""}
{"id": "1126341", "revid": "599013", "url": "https://it.wikipedia.org/wiki?curid=1126341", "title": "Fuq", "text": ""}
{"id": "1126343", "revid": "599013", "url": "https://it.wikipedia.org/wiki?curid=1126343", "title": "Fuu", "text": ""}
{"id": "1126345", "revid": "599013", "url": "https://it.wikipedia.org/wiki?curid=1126345", "title": "Fuv", "text": ""}
{"id": "1126347", "revid": "599013", "url": "https://it.wikipedia.org/wiki?curid=1126347", "title": "Fuy", "text": ""}
{"id": "1126349", "revid": "599013", "url": "https://it.wikipedia.org/wiki?curid=1126349", "title": "Fvr", "text": ""}
{"id": "1126351", "revid": "599013", "url": "https://it.wikipedia.org/wiki?curid=1126351", "title": "Fwe", "text": ""}
{"id": "1126354", "revid": "599013", "url": "https://it.wikipedia.org/wiki?curid=1126354", "title": "Gao", "text": ""}
{"id": "1126356", "revid": "599013", "url": "https://it.wikipedia.org/wiki?curid=1126356", "title": "Gaq", "text": ""}
{"id": "1126358", "revid": "599013", "url": "https://it.wikipedia.org/wiki?curid=1126358", "title": "Gat", "text": ""}
{"id": "1126360", "revid": "599013", "url": "https://it.wikipedia.org/wiki?curid=1126360", "title": "Gau", "text": ""}
{"id": "1126362", "revid": "599013", "url": "https://it.wikipedia.org/wiki?curid=1126362", "title": "Gbe", "text": ""}
{"id": "1126364", "revid": "599013", "url": "https://it.wikipedia.org/wiki?curid=1126364", "title": "Gbg", "text": ""}
{"id": "1126366", "revid": "599013", "url": "https://it.wikipedia.org/wiki?curid=1126366", "title": "Gbi", "text": ""}
{"id": "1126368", "revid": "599013", "url": "https://it.wikipedia.org/wiki?curid=1126368", "title": "Gbj", "text": ""}
{"id": "1126370", "revid": "599013", "url": "https://it.wikipedia.org/wiki?curid=1126370", "title": "Gbn", "text": ""}
{"id": "1126372", "revid": "599013", "url": "https://it.wikipedia.org/wiki?curid=1126372", "title": "Gbq", "text": ""}
{"id": "1126374", "revid": "599013", "url": "https://it.wikipedia.org/wiki?curid=1126374", "title": "Gbs", "text": ""}
{"id": "1126376", "revid": "599013", "url": "https://it.wikipedia.org/wiki?curid=1126376", "title": "Gbx", "text": ""}
{"id": "1126378", "revid": "599013", "url": "https://it.wikipedia.org/wiki?curid=1126378", "title": "Gby", "text": ""}
{"id": "1126380", "revid": "599013", "url": "https://it.wikipedia.org/wiki?curid=1126380", "title": "Gcd", "text": ""}
{"id": "1126382", "revid": "599013", "url": "https://it.wikipedia.org/wiki?curid=1126382", "title": "Gce", "text": ""}
{"id": "1126384", "revid": "599013", "url": "https://it.wikipedia.org/wiki?curid=1126384", "title": "Gcf", "text": ""}
{"id": "1126386", "revid": "599013", "url": "https://it.wikipedia.org/wiki?curid=1126386", "title": "Gcl", "text": ""}
{"id": "1126388", "revid": "599013", "url": "https://it.wikipedia.org/wiki?curid=1126388", "title": "Gcr", "text": "Sigle.\n-Gruppo di Cura del Rachide : gruppo di professionisti (fisiatri , chirurghi e fisioterapisti) nato nel 2013 , che si occupa della diagnosi e del trattamento delle patologie del rachide umano, il gruppo \u00e8 stato fondato dal Dr Marco Fazio , chirurgo vertebrale siciliano e nel tempo ha inglobato diverse figure professionali e ha integrato nell\u2019attivita Lavorativa importanti gruppi ospedalieri italiani"}
{"id": "1126390", "revid": "599013", "url": "https://it.wikipedia.org/wiki?curid=1126390", "title": "Gct", "text": ""}
{"id": "1126392", "revid": "599013", "url": "https://it.wikipedia.org/wiki?curid=1126392", "title": "Gde", "text": ""}
{"id": "1126394", "revid": "536103", "url": "https://it.wikipedia.org/wiki?curid=1126394", "title": "Giudice popolare", "text": "Il giudice popolare, in Italia, \u00e8 un cittadino chiamato a comporre le Corti di assise e le Corti di assise d'appello. La disciplina principale \u00e8 contenuta nella legge 10 aprile 1951, n. 287.\nRequisiti e nomina.\nI giudici popolari sono estratti a sorte tra i cittadini italiani, di entrambi i sessi, che abbiano chiesto l'iscrizione nell'apposito albo presso il comune di residenza. L'iscrizione all'albo \u00e8 permanente. L'aggiornamento dello stesso avviene a cadenza biennale, con l'inserimento dei nominativi dei richiedenti che soddisfino i requisiti previsti dalla legge: \nIn ogni caso sono esclusi i magistrati e i funzionari in servizio appartenenti o addetti all'ordinamento giudiziario; gli appartenenti alle forze armate italiane e a qualsiasi organo di polizia; i ministri di qualsiasi culto e i religiosi di ogni ordine e congregazione.\nGli elenchi cos\u00ec redatti sono trasmessi al presidente del tribunale nella relativa circoscrizione giudiziaria il quale, a fronte della necessit\u00e0, estrae a sorte i nominativi. \nL'ufficio di giudice popolare \u00e8 obbligatorio. Eventuali cancellazioni dall'albo possono avvenire solo in caso di assenza o perdita dei requisiti o su istanza di parte nei casi previsti dalla legge o per impossibilit\u00e0 oggettive di assolvimento della funzione.\nDurata e funzioni.\nI giudici popolari che compongono la Corte d'assise sono in carica per un trimestre. Nel caso in cui nel trimestre abbiano inizio dibattimenti di Corte d'Assise, per tali processi la carica dura fino alla conclusione dei dibattimenti, quindi anche oltre il trimestre interessato. Nel caso di partecipazione a udienze processuali, sono dovuti compensi giornalieri e rimborsi come per legge.\nIl giudice popolare, insieme ai due giudici togati (presidente e giudice a latere) partecipa alle udienze e alle decisioni contenute nelle sentenze. Altri giudici popolari possono partecipare alle udienze in qualit\u00e0 di supplenti, subentrando eventualmente ai titolari in caso di loro impedimento. Nell'esercizio delle sue funzioni, il giudice popolare riveste la qualifica di pubblico ufficiale.\nAnalisi giuridica.\nQuesta forma di partecipazione dell'elemento popolare al giudizio penale, nel quale il giudice popolare siede insieme con quello togato (e unitamente a quest'ultimo decide tanto il fatto quanto il diritto), \u00e8 tradizionalmente detta degli scabini, per distinguerla da quella, detta dei giurati o della giuria, in cui invece il giudice popolare funziona \"a s\u00e9 stante\"; l'affiancamento del giudice togato a quello popolare, se da un lato accresce la capacit\u00e0 tecnica del collegio (consentendo anche la motivazione della pronuncia), dall'altro \"rende troppo facile la prevalenza della capacit\u00e0 tecnica e legale\" del magistrato togato."}
{"id": "1126395", "revid": "599013", "url": "https://it.wikipedia.org/wiki?curid=1126395", "title": "Gdf", "text": ""}
{"id": "1126398", "revid": "599013", "url": "https://it.wikipedia.org/wiki?curid=1126398", "title": "Gdk", "text": "GDK pu\u00f2 riferirsi a:"}
{"id": "1126410", "revid": "729019", "url": "https://it.wikipedia.org/wiki?curid=1126410", "title": "SoCIB", "text": "La SoCIB S.p.A., acronimo di Societ\u00e0 Capua group Imbottigliamento Bevande gassate (precedentemente nota come Societ\u00e0 Calabrese Imbottigliamento Bevande gassate), era un'azienda calabrese che si occupava dell'imbottigliamento di bevande gassate per la \"The Coca-Cola Company\", coprendo il territorio di cinque regioni italiane.\nStoria.\nViene fondata a Reggio Calabria il 19 maggio 1962 dagli imprenditori siciliani Tobino (proprietari di tre aziende di imbottigliamento a Catania, Palermo e Siracusa), quartiere Pellaro, con l'obiettivo di ottimizzare la distribuzione dei prodotti della The Coca-Cola company in Calabria.\nNel 2008 Coca-Cola HBC rileva la societ\u00e0. La transazione ha un valore totale di 270 milioni di euro. Il secondo imbottigliatore italiano diventa cos\u00ec la Sibeg di Catania.\nLa prima bottiglia Coca-Cola prodotta a Reggio \u00e8 del 6 giugno 1964. Dieci anni dopo (nel gennaio 1974) la famiglia Capua acquisisce la \"SoCIB\".\nNel 1990 la societ\u00e0 rileva il 45% della \"Sicon\" di Milazzo, che produce bottiglie in PET, ci\u00f2 permette alla \"SoCIB\" di ottimizzare il processo di imbottigliamento.\nNel 1994, grazie ai successi ottenuti nella gestione dell'impianto di Reggio Calabria, la \"The Coca-Cola Company\" concede all'azienda il territorio della Sardegna e, nel 1996, anche i territori della Basilicata e della Campania dove, in localit\u00e0 Marcianise, vanta uno degli stabilimenti a pi\u00f9 alta capacit\u00e0 produttiva d'Europa.\nNel 2001 la \"SoCIB\" acquisisce anche la Puglia e nei primi mesi del 2002 le quattro aziende vengono integrate in un'unica societ\u00e0.\nNel 2008 SoCIB viene acquistata dalla CocaCola Hellenic Bottling Company S.A. societ\u00e0 con sede centrale ad Atene e che gestisce la produzione e distribuzione delle bevande a marchio \"The Coca-Cola Company\" in 28 paesi europei e non (ad esempio ne fanno parte il mercato della Nigeria e l'intera Russia).\nNel gennaio 2009 in seguito al passaggio di propriet\u00e0 e alla conseguente \"ristrutturazione del sistema produttivo e logistico\", lo stabilimento storico di Pellaro \u00e8 stato chiuso. A marzo dello stesso anno, anche lo stabilimento di Bari ha cessato ogni attivit\u00e0. Coca-Cola HBC ha motivato la scelta con l'intenzione di concentrare la produzione nello stabilimento di Marcianise.\nCon effetto dal 31 dicembre 2009 la societ\u00e0 \u00e8 ufficialmente cessata a seguito della sua incorporazione nella \"Coca-Cola HBC Italia s.r.l..\nOrganizzazione.\nLa \"SoCIB\" copriva un territorio di 5 regioni comprendenti 21 province e 1.726 comuni per un totale di 13,8 milioni di abitanti. Nel 2006 ha venduto 50.000.000 casse, con un fatturato di 250.000.000 \u20ac.\nLa struttura era organizzata in 450 dipendenti, a copertura di 30.000 dettaglianti (pari all'80% del mercato), 220 clienti vendita diretta (GDO), 450 distributori, con 1.000 automezzi, 4 siti produttivi, 12 linee di produzione e 11 magazzini periferici."}
{"id": "1126414", "revid": "599013", "url": "https://it.wikipedia.org/wiki?curid=1126414", "title": "Gdl", "text": ""}
{"id": "1126417", "revid": "599013", "url": "https://it.wikipedia.org/wiki?curid=1126417", "title": "Gdn", "text": ""}
{"id": "1126419", "revid": "599013", "url": "https://it.wikipedia.org/wiki?curid=1126419", "title": "Gdu", "text": ""}
{"id": "1126421", "revid": "110157", "url": "https://it.wikipedia.org/wiki?curid=1126421", "title": "Sarapul", "text": "Sarapul \u00e8 una citt\u00e0 della Russia europea centro-orientale, situata nella Repubblica Autonoma dell'Udmurtia; sorge lungo il fiume Kama, a una settantina di chilometri di distanza dalla capitale I\u017eevsk.\nFondata nel 1596, divenne citt\u00e0 nel 1780."}
{"id": "1126422", "revid": "599013", "url": "https://it.wikipedia.org/wiki?curid=1126422", "title": "Gdx", "text": ""}
{"id": "1126424", "revid": "486946", "url": "https://it.wikipedia.org/wiki?curid=1126424", "title": "Ged (Ciclo di Earthsea)", "text": ""}
{"id": "1126426", "revid": "599013", "url": "https://it.wikipedia.org/wiki?curid=1126426", "title": "Geg", "text": ""}
{"id": "1126429", "revid": "599013", "url": "https://it.wikipedia.org/wiki?curid=1126429", "title": "Geh", "text": ""}
{"id": "1126432", "revid": "110157", "url": "https://it.wikipedia.org/wiki?curid=1126432", "title": "Lingue g\u00ea", "text": "Le lingue g\u00ea o J\u00ea o Jean, sono un gruppo linguistico parlato dai G\u00ea, un popolo indigeno del Brasile.\nDistribuzione geografica.\nSecondo \"Ethnologue\" le lingue g\u00ea sono parlate in Brasile complessivamente da circa 25.000 locutori.\nClassificazione.\nSecondo \"Ethnologue\", le lingue g\u00ea sono sedici e possono essere cos\u00ec raggruppate [tra parentesi il codice linguistico internazionale]:\nSecondo alcuni linguisti la famiglia linguistica apparterrebbe a sua volta ad un macrolinguaggio denominato Gruppo di Lingue macro-g\u00ea, tale super-gruppo non \u00e8 per\u00f2 accettato dalla maggioranza degli studiosi (ad esempio, come si \u00e8 visto, Ethnologue non lo prende in considerazione e considera le lingue g\u00ea come una famiglia a s\u00e9 stante)."}
{"id": "1126433", "revid": "834", "url": "https://it.wikipedia.org/wiki?curid=1126433", "title": "Gej", "text": ""}
{"id": "1126434", "revid": "400694", "url": "https://it.wikipedia.org/wiki?curid=1126434", "title": "Gen", "text": ""}
{"id": "1126436", "revid": "599013", "url": "https://it.wikipedia.org/wiki?curid=1126436", "title": "Geq", "text": ""}
{"id": "1126438", "revid": "599013", "url": "https://it.wikipedia.org/wiki?curid=1126438", "title": "Ges", "text": ""}
{"id": "1126440", "revid": "599013", "url": "https://it.wikipedia.org/wiki?curid=1126440", "title": "Gey", "text": ""}
{"id": "1126442", "revid": "599013", "url": "https://it.wikipedia.org/wiki?curid=1126442", "title": "Gfk", "text": ""}
{"id": "1126444", "revid": "599013", "url": "https://it.wikipedia.org/wiki?curid=1126444", "title": "Gft", "text": ""}
{"id": "1126446", "revid": "599013", "url": "https://it.wikipedia.org/wiki?curid=1126446", "title": "Gga", "text": ""}
{"id": "1126448", "revid": "599013", "url": "https://it.wikipedia.org/wiki?curid=1126448", "title": "Ggb", "text": ""}
{"id": "1126450", "revid": "124816703", "url": "https://it.wikipedia.org/wiki?curid=1126450", "title": "GGG", "text": ""}
{"id": "1126451", "revid": "1337338", "url": "https://it.wikipedia.org/wiki?curid=1126451", "title": "Ggg", "text": ""}
{"id": "1126455", "revid": "599013", "url": "https://it.wikipedia.org/wiki?curid=1126455", "title": "Ggk", "text": ""}
{"id": "1126457", "revid": "599013", "url": "https://it.wikipedia.org/wiki?curid=1126457", "title": "Ggn", "text": ""}
{"id": "1126458", "revid": "1305772", "url": "https://it.wikipedia.org/wiki?curid=1126458", "title": "EIR", "text": ""}
{"id": "1126461", "revid": "599013", "url": "https://it.wikipedia.org/wiki?curid=1126461", "title": "Ggu", "text": ""}
{"id": "1126464", "revid": "599013", "url": "https://it.wikipedia.org/wiki?curid=1126464", "title": "Gha", "text": ""}
{"id": "1126466", "revid": "599013", "url": "https://it.wikipedia.org/wiki?curid=1126466", "title": "Ghh", "text": ""}
{"id": "1126468", "revid": "599013", "url": "https://it.wikipedia.org/wiki?curid=1126468", "title": "Ghl", "text": ""}
{"id": "1126471", "revid": "599013", "url": "https://it.wikipedia.org/wiki?curid=1126471", "title": "Ghr", "text": ""}
{"id": "1126473", "revid": "599013", "url": "https://it.wikipedia.org/wiki?curid=1126473", "title": "Ghs", "text": ""}
{"id": "1126475", "revid": "791279", "url": "https://it.wikipedia.org/wiki?curid=1126475", "title": "Yasutora Sado", "text": ", meglio conosciuto come , \u00e8 un personaggio della serie manga e anime \"Bleach\" di Tite Kubo, ed appare sin dai primi volumi. Sado \u00e8 arrivato 30\u00ba nel sondaggio dei personaggi pi\u00f9 amati della serie, sulla rivista \"Weekly Sh\u014dnen Jump\".\nAspetto e carattere.\nDi costituzione robusta e di pelle scura, dovuta all'origine messicana, \u00e8 molto alto (197\u00a0cm) e spesso viene ritenuto pi\u00f9 grande di quanto non sia realmente. Ha un tatuaggio sulla spalla sinistra in cui \u00e8 possibile leggere, in italiano, \"amore e morte\". Il tatuaggio \u00e8 a forma di cuore, con un serpente e un paio di ali angeliche attorno. Solitamente Sado veste l'uniforme scolastica, escludendo le occasioni in cui ha indossato una lunga maglia nera con una rosa, in omaggio al nonno, di nome Oscar Joaquin de la Rosa.\nD'indole calma e pacata, Sado ha una debolezza per cose e creature che ritiene carine (per esempio, i peluche come Kon). \u00c8 dotato di grande forza, ed anche prima di attivare i propri poteri spirituali \u00e8 in grado di compiere gesta straordinarie, come sopravvivere ad una trave di acciaio cadutogli sulla schiena o sradicare un palo del telefono. Notevole \u00e8 anche la sua intelligenza, che gli consentir\u00e0 di classificarsi undicesimo su 322 studenti all'interno della sua scuola. Sado ha una personalit\u00e0 estremamente leale, in particolare con Ichigo, che \u00e8 uno dei suoi amici pi\u00f9 cari, arrivando persino a mettere al repentaglio la sua vita per aiutarlo.\nStoria.\nSado \u00e8 nato a Okinawa, in Giappone, ma \u00e8 stato portato in Messico dai suoi parenti in giovane et\u00e0.\nDopo la loro morte, Chad fu adottato da Oscar Joaquin de la Rosa, creduto suo nonno, che il ragazzo chiama Abuelo (\"nonno\" in spagnolo). Durante i suoi primi anni, Sado era estremamente violento e intimidiva e colpiva gli altri bambini che lo annoiavano. Oscar Joaquin prov\u00f2 a insegnare a Chad ad essere gentile, ma all'inizio fu un insuccesso. Un giorno, per\u00f2, i genitori dei bambini che Chad combatteva lo cercarono per punirlo; Oscar Joaquin si mise tra loro e il nipote prendendo la punizione di Chad senza dire nulla. Il ragazzo trasse ispirazione da questo esempio per diventare una persona migliore. Il nonno gli diede inoltre una moneta messicana a memoria di quegli insegnamenti.\nAnni dopo, quando Oscar Joaquin mor\u00ec, Chad fece un voto: egli non avrebbe mai pi\u00f9 combattuto per s\u00e9 stesso, ma avrebbe usato la sua forza per proteggere gli altri, come insegnatogli dal nonno. La moneta simboleggia questo voto, che Chad ora ritiene pi\u00f9 importante della sua stessa vita. Quando il nonno mor\u00ec, Sado decise di ritornare in Giappone, dove entr\u00f2 nella scuola Mashiba, dove inizialmente era temuto dagli altri ragazzi. Un giorno alcuni teppisti lo catturarono e provarono a distruggere la sua moneta, ma intervenne ad aiutarlo Ichigo. Cos\u00ec cominci\u00f2 una salda amicizia e quel giorno Ichigo fece una promessa con Sado: poich\u00e9 Chad non combatteva per proteggere s\u00e9 stesso, essi avrebbero combattuto l'uno per l'altro. Insieme vennero promossi alla scuola Mashiba ed entrarono nella scuola di Karakura.\nChad, la prima volta che appare, \u00e8 uno studente nella classe di Ichigo con buoni voti (11\u00ba nell'intera scuola). Un giorno Sado si offre di curare un pappagallo, apparentemente maledetto perch\u00e9 i precedenti proprietari avevano fatto tutti una brutta fine. In effetti, dopo essere entrato in possesso della bestia, viene colpito da una trave di ferro, colpito in testa da una motocicletta, e altri incidenti tutti in un giorno. Viene quindi guarito nella clinica Kurosaki, dove Rukia Kuchiki e Ichigo notano il segno di un Hollow sulla sua schiena. Pi\u00f9 tardi Rukia e Chad si trovano a combattere insieme l'Hollow, cercando modi innovativi di sconfiggerlo, poich\u00e9 Rukia \u00e8 ancora priva dei suoi poteri da shinigami e Sado non ha la capacit\u00e0 di vedere le entit\u00e0 spirituali, in attesa dell'arrivo di Ichigo. Intanto il pappagallo si rivela essere Y\u016bichi Shibata, un ragazzo che aveva accidentalmente ucciso il serial killer che aveva assassinato sua madre.\nL'omicida, appena diventato Hollow, si era vendicato del ragazzo imprigionandolo nel corpo di un pappagallo e dicendogli che lui avrebbe potuto far tornare in vita sua madre. Ichigo sconfigge l'Hollow e manda Shibata nella Soul Society, con la speranza che l\u00ec possa incontrare sua madre. Chad promette che se incontrer\u00e0 di nuovo Shibata, lo porter\u00e0 con lui come fatto in quei pochi giorni.\nQuando Ury\u016b Ishida sfida Ichigo e usa un'esca per avere una moltitudine di Hollow nella citt\u00e0 di Karakura, Chad incontra un hollow che egli riesce appena a vedere e lo porta fuori dalla citt\u00e0 per evitare guai. L\u00ec incontra Karin Kurosaki, che pu\u00f2 vedere l'Hollow. Cos\u00ec la ragazzina lo aiuta a combattere il mostro. Durante il combattimento Sado comincia a vedere chiaramente l'essere e il suo braccio si trasforma in una sorta di armatura. Grazie al nuovo potere acquisito, Chad sconfigge l'Hollow per poi cadere a terra esausto. Viene quindi portato da Kisuke Urahara nel suo negozio, dove scopre che anche Orihime \u00e8 stata portata l\u00ec.\nDopo che Rukia \u00e8 stata portata nella Soul Society, Chad e Orihime vengono allenati da Yoruichi Shih\u014din in forma di gatto. Dopo una settimana, Sado, Orihime, Ishida, Yoruichi e Ichigo vanno nella Soul Society. Nel Rukongai, Chad ritrova Shibata, e lo porta con s\u00e9 per tutto il giorno come promesso. Quando il gruppo si separa all'entrata nel Seiretei, Chad rimane da solo. Pi\u00f9 avanti si trova a combattere contro alcuni shinigami dell'Undicesima Divisione per permettere ad Ichigo di scappare e li sconfigge. Chad trova poi il modo di entrare nel quartier generale dell'Ottava Divisione dove elimina il 3\u00ba saggio, Tatsufusa Enjoji, con un solo colpo.\nQuindi prosegue ma incontra Shunsui Ky\u014draku, capitano dell'Ottava Divisione del Gotei 13. Dopo una breve discussione per cercare di evitare il combattimento, Chad lancia alcuni attacchi contro l'avversario, ma questi vengono tutti schivati o respinti.\nNonostante Sado ce la metta tutta, Kyoraku ha facilmente la meglio, ferendolo seriamente ma lasciandolo intenzionalmente in vita. Chad viene guarito dalla Quarta Divisione e viene messo in una cella, dove trova Ganju Shiba e Ishida. Essi vengono liberati da Kenpachi Zaraki e si riuniscono a Orihime. Il luogotenente di Zaraki, Yachiru Kusajishi, porta il gruppo al Sokyoku, dove \u00e8 in atto il combattimento tra Ichigo e Byakuya Kuchiki.\nDopo la sconfitta di Byakuya, il gruppo va da Ichigo. Essi scoprono la verit\u00e0 sulla Soul Society e sul piano elaborato da S\u014dsuke Aizen, che per\u00f2 fugge verso l'Hueco Mundo. Ishida, Chad, Ichigo e Orihime tornano quindi sulla terra.\nDopo essere ritornato dalla Soul Society, un nuovo studente, Shinji Hirako, arriva a scuola. Chad e Orihime seguono Shinji e lo sentono parlare con Hiyori Sarugaki per convincere Ichigo a far parte del loro gruppo. Hiyori sta per ucciderli ma Shinji la porta via. Orihime inizia a cercarli, ma viene fermata da Chad, che capisce che non possono sconfiggerli. Quando il duo di Espada Ulquiorra Schiffer e Yammy Rialgo arrivano sulla terra, Chad e Orihime li affrontano per riuscire a salvare i feriti. Il braccio destro di Chad viene gravemente ferito da Yammy, e richiede molti giorni di guarigione.\nQuindi Chad va a combattere contro la squadra di assalto di Grimmjow Jeagerjaques, ma \u00e8 vicino a essere pugnalato al cuore da D-Roy. Capendo che non pu\u00f2 pi\u00f9 soddisfare la promessa fatta a Ichigo, Chad chiede ad Urahara di allenarlo. Cos\u00ec si addestra da solo contro Renji Abarai e il suo bankai per migliorare le sue abilit\u00e0.\nQuando Orihime \u00e8 catturata da Aizen, Chad e Ury\u016b offrono la loro potenza al servizio di Ichigo per salvarla. Lui esita ad accettare la loro offerta pensando che non siano all'altezza del compito ma Sado mostra i poteri del nuovo braccio e gli fa capire che non sar\u00e0 un intralcio contro i nemici. Il trio parte quindi alla volta di Hueco Mundo.\nAppena arrivati Chad e Ishida affrontano due arrancar, Iceringer e Dem\u014dra, dicendo a Ichigo di guardarli. Dopo un inizio incerto i due si scambiano gli avversari e facilmente vincono. Chad in questa occasione usa il suo nuovo attacco \"El Directo\".\nCon la sconfitta dei due arrancar la stanza crolla e i tre si ritrovano fuori in un grande deserto. Dopo aver camminato per un po', incontrano Nel e i suoi amici e con la loro compagnia si dirigono a Las Noches, la fortezza di Aizen. Raggiunti anche da Rukia e Renji giungono ad una stanza con cinque strade e il gruppo si divide.\nChad incontra Gantenbainne Mosqueda, il 107\u00ba arrancar, e combatte contro di lui. All'inizio ha diverse difficolt\u00e0, ma poi grazie ai poteri del suo nuovo braccio che aumenta la velocit\u00e0 delle sue reazioni riesce a bloccare gli attacchi del nemico. Dopo che Gantenbainne rilascia la sua zanpakut\u014d, Chad rivela che lo spirito di suo nonno abita nel suo braccio destro che serve a proteggere, mentre il braccio sinistro serve per attaccare, ed \u00e8 chiamato il \" Brazo Izquierdo del Diablo\" (braccio sinistro del diavolo). Con un colpo solo del suo braccio sinistro sconfigge il nemico. Alla fine dello scontro Chad ringrazia lo sconfitto per aver risvegliato il suo vero potere e prega per la sua fortuna.\nGantenbainne gli chiede di correre perch\u00e9 Nnoitra Jirga, il Quinto Espada, si sta avvicinando ma Sado decide di combatterlo. Nello scontro Nnoitra resiste facilmente all'attacco di Chad e taglia in due il suo scudo, sconfiggendolo definitivamente. Chad non \u00e8 ancora morto e cerca di sferrare un altro attacco ma viene fermato da un sottoposto di Nnoitra, Tesla.\nQuando in seguito il ragazzo e Gantenbainne stanno per essere uccisi dagli Exequias, in loro aiuto interviene Retsu Unohana.\nDopo essersi ripreso e aver aiutato Rukia, Renji e Ishida nella lotta contro le Exequias, Chad, insieme agli altri, si ritrova a dover affrontare un vecchio nemico, gi\u00e0 affrontato sulla terra: il Decimo Espada, Yammy Rialgo. Con suo enorme stupore, l'Espada ha aumentato enormemente le sue dimensioni, e una volta rilasciato il suo vero potere, si scopre che in realt\u00e0 \u00e8 l'Espada Zero. I quattro si preparano quindi a combatterlo.\nDiciassette mesi dopo la battaglia con Aizen, Sado ha smesso di frequentare regolarmente la scuola. Ichigo, dopo essersi avvicinato all'Xcution, scopre che anche Sado \u00e8 un membro del gruppo. Successivamente cadr\u00e0 sotto l'effetto del Fullbring di Tsukishima, \"Book of the end\", come l'amica Orihime.\nPoteri.\nChad vanta una forza fisica e una resistenza fuori dal comune ma \u00e8 anche dotato di poteri derivanti dal Fullbring, che focalizza sulle braccia, nati - stando in continuo contatto con Ichigo e con l'H\u014dgyoku nascosto nell'anima di Rukia - dal desiderio di aiutare l'amico. All'inizio potr\u00e0 trasformare solo il suo braccio destro, che in realt\u00e0 serve per la difesa ma col quale pu\u00f2 anche colpire provocando ingenti danni; dopo l'allenamento con Yoruichi riesce ad effettuare diversi attacchi e quindi, dopo un'aspra lotta contro il Privaron Espada Gantenbainne Mosqueda, si sveglia anche il potere del braccio sinistro, usato propriamente per l'attacco.\nI suoi poteri sono chiamati:\nChad ha dimostrato inoltre, insieme a Orihime, di poter percepire lo stato mentale ed emotivo delle persone."}
{"id": "1126476", "revid": "599013", "url": "https://it.wikipedia.org/wiki?curid=1126476", "title": "Gig", "text": ""}
{"id": "1126478", "revid": "1632387", "url": "https://it.wikipedia.org/wiki?curid=1126478", "title": "Gio", "text": ""}
{"id": "1126481", "revid": "599013", "url": "https://it.wikipedia.org/wiki?curid=1126481", "title": "Giq", "text": ""}
{"id": "1126483", "revid": "599013", "url": "https://it.wikipedia.org/wiki?curid=1126483", "title": "Giw", "text": ""}
{"id": "1126485", "revid": "599013", "url": "https://it.wikipedia.org/wiki?curid=1126485", "title": "Gix", "text": ""}
{"id": "1126487", "revid": "599013", "url": "https://it.wikipedia.org/wiki?curid=1126487", "title": "Gji", "text": ""}
{"id": "1126489", "revid": "599013", "url": "https://it.wikipedia.org/wiki?curid=1126489", "title": "Gjk", "text": ""}
{"id": "1126491", "revid": "599013", "url": "https://it.wikipedia.org/wiki?curid=1126491", "title": "Gjn", "text": ""}
{"id": "1126493", "revid": "599013", "url": "https://it.wikipedia.org/wiki?curid=1126493", "title": "Gju", "text": ""}
{"id": "1126495", "revid": "599013", "url": "https://it.wikipedia.org/wiki?curid=1126495", "title": "Gke", "text": ""}
{"id": "1126497", "revid": "599013", "url": "https://it.wikipedia.org/wiki?curid=1126497", "title": "Gkn", "text": ""}
{"id": "1126499", "revid": "599013", "url": "https://it.wikipedia.org/wiki?curid=1126499", "title": "Gkp", "text": ""}
{"id": "1126502", "revid": "1776051", "url": "https://it.wikipedia.org/wiki?curid=1126502", "title": "Trasporti nello Yemen", "text": "Questa voce raccoglie le principali tipologie di trasporti in Yemen.\nTrasporti su rotaia.\nReti ferroviarie.\nAl momento assenti, anche se esistono progetti in tal senso.\nReti metropolitane.\nNon esistono sistemi di metropolitana in Yemen.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 67.000\u00a0km (dati 1996)\nReti filoviarie.\nIn Yemen non circolano filobus.\nAutolinee.\nNella capitale dello Yemen, Sana'a, e in altre zone abitate operano aziende pubbliche e private che gestiscono i trasporti urbani, suburbani e interurbani esercitati con autobus.\nTrasporti aerei.\nAeroporti.\nIn totale: 50 (dati 1999)\na) con piste di rullaggio pavimentate: 13\nb) con piste di rullaggio non pavimentate: 37"}
{"id": "1126503", "revid": "599013", "url": "https://it.wikipedia.org/wiki?curid=1126503", "title": "Gld", "text": ""}
{"id": "1126505", "revid": "599013", "url": "https://it.wikipedia.org/wiki?curid=1126505", "title": "Glh", "text": ""}
{"id": "1126506", "revid": "729019", "url": "https://it.wikipedia.org/wiki?curid=1126506", "title": "Cortinarius trivialis", "text": "\"Cortinarius trivialis\" J.E. Lange, Fl. Agaric. Danic. 5: Ill (1940).\nDescrizione della specie.\nCappello.\n5\u201310\u00a0cm, convesso, poi spianato con umbone ottuso, carnoso,\nLamelle.\nColor argilla o ocra, poi ruggine, poco fitte, adnate uncinate.\nGambo.\n7-12 x 1\u20132\u00a0cm, viscoso, biancastro all'apice, con vari anelli giallo-bruni formati dal velo.\nCarne.\nDi colore giallo chiaro, bruna sotto la cuticola pi\u00f9 scura alla base del gambo.\nHabitat.\nSpecie comune, fruttifica in estate-autunno, a gruppi numerosi, in boschi di latifoglie.\nCommestibilit\u00e0.\nNon commestibile."}
{"id": "1126508", "revid": "599013", "url": "https://it.wikipedia.org/wiki?curid=1126508", "title": "Glj", "text": ""}
{"id": "1126510", "revid": "599013", "url": "https://it.wikipedia.org/wiki?curid=1126510", "title": "Glr", "text": ""}
{"id": "1126512", "revid": "599013", "url": "https://it.wikipedia.org/wiki?curid=1126512", "title": "Glu", "text": ""}
{"id": "1126514", "revid": "599013", "url": "https://it.wikipedia.org/wiki?curid=1126514", "title": "Gmo", "text": ""}
{"id": "1126516", "revid": "599013", "url": "https://it.wikipedia.org/wiki?curid=1126516", "title": "Gmu", "text": ""}
{"id": "1126518", "revid": "599013", "url": "https://it.wikipedia.org/wiki?curid=1126518", "title": "Gmx", "text": ""}
{"id": "1126520", "revid": "599013", "url": "https://it.wikipedia.org/wiki?curid=1126520", "title": "Gmy", "text": ""}
{"id": "1126522", "revid": "599013", "url": "https://it.wikipedia.org/wiki?curid=1126522", "title": "Gnb", "text": ""}
{"id": "1126524", "revid": "599013", "url": "https://it.wikipedia.org/wiki?curid=1126524", "title": "Gnd", "text": ""}
{"id": "1126526", "revid": "599013", "url": "https://it.wikipedia.org/wiki?curid=1126526", "title": "Gnh", "text": ""}
{"id": "1126528", "revid": "599013", "url": "https://it.wikipedia.org/wiki?curid=1126528", "title": "Gnk", "text": ""}
{"id": "1126531", "revid": "104485", "url": "https://it.wikipedia.org/wiki?curid=1126531", "title": "Gnn", "text": ""}
{"id": "1126532", "revid": "339392", "url": "https://it.wikipedia.org/wiki?curid=1126532", "title": "Serie B2 (pallacanestro maschile)", "text": ""}
{"id": "1126535", "revid": "599013", "url": "https://it.wikipedia.org/wiki?curid=1126535", "title": "Gno", "text": ""}
{"id": "1126537", "revid": "599013", "url": "https://it.wikipedia.org/wiki?curid=1126537", "title": "Gnq", "text": ""}
{"id": "1126540", "revid": "599013", "url": "https://it.wikipedia.org/wiki?curid=1126540", "title": "Gnr", "text": ""}
{"id": "1126542", "revid": "599013", "url": "https://it.wikipedia.org/wiki?curid=1126542", "title": "Gnt", "text": ""}
{"id": "1126544", "revid": "599013", "url": "https://it.wikipedia.org/wiki?curid=1126544", "title": "Gnw", "text": ""}
{"id": "1126546", "revid": "373458", "url": "https://it.wikipedia.org/wiki?curid=1126546", "title": "Gob", "text": ""}
{"id": "1126547", "revid": "1632387", "url": "https://it.wikipedia.org/wiki?curid=1126547", "title": "Gob (gruppo musicale canadese)", "text": "I Gob sono un gruppo musicale canadese formatosi nel 1994, quando Theo Goutzinakis e Tom Thacker si incontrarono a scuola; in seguito conobbero il loro futuro batterista Patrick Paszana e il bassista Kelly Macauley, con i quali incisero il primo EP.\nTom Thacker \u00e8 anche chitarrista e seconda voce dei Sum 41."}
{"id": "1126549", "revid": "212348", "url": "https://it.wikipedia.org/wiki?curid=1126549", "title": "God", "text": ""}
{"id": "1126550", "revid": "599013", "url": "https://it.wikipedia.org/wiki?curid=1126550", "title": "Goi", "text": ""}
{"id": "1126552", "revid": "599013", "url": "https://it.wikipedia.org/wiki?curid=1126552", "title": "Gok", "text": ""}
{"id": "1126555", "revid": "599013", "url": "https://it.wikipedia.org/wiki?curid=1126555", "title": "Gow", "text": ""}
{"id": "1126557", "revid": "599013", "url": "https://it.wikipedia.org/wiki?curid=1126557", "title": "Gox", "text": ""}
{"id": "1126559", "revid": "599013", "url": "https://it.wikipedia.org/wiki?curid=1126559", "title": "Gqa", "text": ""}
{"id": "1126561", "revid": "599013", "url": "https://it.wikipedia.org/wiki?curid=1126561", "title": "Gqi", "text": ""}
{"id": "1126563", "revid": "599013", "url": "https://it.wikipedia.org/wiki?curid=1126563", "title": "Gqn", "text": ""}
{"id": "1126565", "revid": "48344", "url": "https://it.wikipedia.org/wiki?curid=1126565", "title": "Rinaldo II di Jenne dei conti di Segni", "text": ""}
{"id": "1126566", "revid": "599013", "url": "https://it.wikipedia.org/wiki?curid=1126566", "title": "Gqr", "text": ""}
{"id": "1126568", "revid": "339392", "url": "https://it.wikipedia.org/wiki?curid=1126568", "title": "Serie B1 (pallacanestro maschile)", "text": ""}
{"id": "1126569", "revid": "599013", "url": "https://it.wikipedia.org/wiki?curid=1126569", "title": "Gri", "text": ""}
{"id": "1126571", "revid": "599013", "url": "https://it.wikipedia.org/wiki?curid=1126571", "title": "Grj", "text": ""}
{"id": "1126573", "revid": "599013", "url": "https://it.wikipedia.org/wiki?curid=1126573", "title": "Grm", "text": ""}
{"id": "1126575", "revid": "810736", "url": "https://it.wikipedia.org/wiki?curid=1126575", "title": "Gro", "text": ""}
{"id": "1126578", "revid": "599013", "url": "https://it.wikipedia.org/wiki?curid=1126578", "title": "Grq", "text": ""}
{"id": "1126580", "revid": "599013", "url": "https://it.wikipedia.org/wiki?curid=1126580", "title": "Grz", "text": ""}
{"id": "1126582", "revid": "599013", "url": "https://it.wikipedia.org/wiki?curid=1126582", "title": "Gsg", "text": ""}
{"id": "1126584", "revid": "599013", "url": "https://it.wikipedia.org/wiki?curid=1126584", "title": "Gsp", "text": ""}
{"id": "1126586", "revid": "599013", "url": "https://it.wikipedia.org/wiki?curid=1126586", "title": "Gsw", "text": ""}
{"id": "1126588", "revid": "599013", "url": "https://it.wikipedia.org/wiki?curid=1126588", "title": "Gti", "text": ""}
{"id": "1126590", "revid": "599013", "url": "https://it.wikipedia.org/wiki?curid=1126590", "title": "Guc", "text": ""}
{"id": "1126592", "revid": "599013", "url": "https://it.wikipedia.org/wiki?curid=1126592", "title": "Guk", "text": ""}
{"id": "1126594", "revid": "599013", "url": "https://it.wikipedia.org/wiki?curid=1126594", "title": "Gur", "text": ""}
{"id": "1126596", "revid": "599013", "url": "https://it.wikipedia.org/wiki?curid=1126596", "title": "Gva", "text": ""}
{"id": "1126598", "revid": "599013", "url": "https://it.wikipedia.org/wiki?curid=1126598", "title": "Gvc", "text": ""}
{"id": "1126600", "revid": "599013", "url": "https://it.wikipedia.org/wiki?curid=1126600", "title": "Gvf", "text": ""}
{"id": "1126602", "revid": "599013", "url": "https://it.wikipedia.org/wiki?curid=1126602", "title": "Gvj", "text": ""}
{"id": "1126604", "revid": "599013", "url": "https://it.wikipedia.org/wiki?curid=1126604", "title": "Gvl", "text": ""}
{"id": "1126607", "revid": "404338", "url": "https://it.wikipedia.org/wiki?curid=1126607", "title": "Gvm", "text": ""}
{"id": "1126609", "revid": "599013", "url": "https://it.wikipedia.org/wiki?curid=1126609", "title": "Gvn", "text": ""}
{"id": "1126611", "revid": "599013", "url": "https://it.wikipedia.org/wiki?curid=1126611", "title": "Gvo", "text": ""}
{"id": "1126613", "revid": "599013", "url": "https://it.wikipedia.org/wiki?curid=1126613", "title": "Gvs", "text": ""}
{"id": "1126615", "revid": "599013", "url": "https://it.wikipedia.org/wiki?curid=1126615", "title": "Gvy", "text": ""}
{"id": "1126618", "revid": "599013", "url": "https://it.wikipedia.org/wiki?curid=1126618", "title": "Gwb", "text": ""}
{"id": "1126621", "revid": "599013", "url": "https://it.wikipedia.org/wiki?curid=1126621", "title": "Gwc", "text": ""}
{"id": "1126623", "revid": "599013", "url": "https://it.wikipedia.org/wiki?curid=1126623", "title": "Gwf", "text": ""}
{"id": "1126625", "revid": "599013", "url": "https://it.wikipedia.org/wiki?curid=1126625", "title": "Gwg", "text": ""}
{"id": "1126627", "revid": "599013", "url": "https://it.wikipedia.org/wiki?curid=1126627", "title": "Gwj", "text": ""}
{"id": "1126629", "revid": "599013", "url": "https://it.wikipedia.org/wiki?curid=1126629", "title": "Gwt", "text": ""}
{"id": "1126631", "revid": "599013", "url": "https://it.wikipedia.org/wiki?curid=1126631", "title": "Gwu", "text": ""}
{"id": "1126633", "revid": "599013", "url": "https://it.wikipedia.org/wiki?curid=1126633", "title": "Gww", "text": ""}
{"id": "1126635", "revid": "599013", "url": "https://it.wikipedia.org/wiki?curid=1126635", "title": "Gwx", "text": ""}
{"id": "1126637", "revid": "599013", "url": "https://it.wikipedia.org/wiki?curid=1126637", "title": "Gyb", "text": ""}
{"id": "1126639", "revid": "599013", "url": "https://it.wikipedia.org/wiki?curid=1126639", "title": "Gyf", "text": ""}
{"id": "1126642", "revid": "599013", "url": "https://it.wikipedia.org/wiki?curid=1126642", "title": "Gyg", "text": ""}
{"id": "1126644", "revid": "599013", "url": "https://it.wikipedia.org/wiki?curid=1126644", "title": "Gym", "text": ""}
{"id": "1126646", "revid": "599013", "url": "https://it.wikipedia.org/wiki?curid=1126646", "title": "Gyr", "text": ""}
{"id": "1126649", "revid": "599013", "url": "https://it.wikipedia.org/wiki?curid=1126649", "title": "Gyy", "text": ""}
{"id": "1126651", "revid": "599013", "url": "https://it.wikipedia.org/wiki?curid=1126651", "title": "Gza", "text": ""}
{"id": "1126653", "revid": "599013", "url": "https://it.wikipedia.org/wiki?curid=1126653", "title": "Gzn", "text": ""}
{"id": "1126655", "revid": "599013", "url": "https://it.wikipedia.org/wiki?curid=1126655", "title": "Hbs", "text": ""}
{"id": "1126657", "revid": "599013", "url": "https://it.wikipedia.org/wiki?curid=1126657", "title": "Hbu", "text": ""}
{"id": "1126659", "revid": "1543377", "url": "https://it.wikipedia.org/wiki?curid=1126659", "title": "Essone", "text": "Essone () era un demo dell'Attica situato sulla costa a sud di Atene tra i demi di Alimunte e di Ale Essonide (oggi tra Glifada e Voula), probabilmente nei pressi del promontorio di Colias; comprendeva anche la penisola di Prassonissi e a nord confinava col demo di Ale Essonide, mentre ad ovest era delimitato dall'Imetto. Le principali prove che attestano la collocazione del demo sono dei resti archeologici nei pressi della chiesa del paesino di Agios Nikolaos.\nStoria.\nIl nucleo del demo di Essone era popolato fino dai tempi pi\u00f9 arcaici: nei pressi di Capo Punta si trova una necropoli micenea, mentre sulla strada diretta verso Atene sono state rinvenute tombe risalenti all'epoca della decorazioni geometriche. Il demo dell'epoca classica doveva essere piuttosto esteso. Vi si trovavano un teatro (forse sull'Imetto, in prossimit\u00e0 di un tempio di Dioniso) e un edificio destinato ad accogliere le riunioni della popolazione locale. Lungo la costa si praticava la pesca, per la quale Essone era famosa: il prodotto pi\u00f9 comune era la triglia.\nNel 403 a.C., durante la guerra civile tra i Trenta tiranni e i democratici di Trasibulo, l'ipparco Lisimaco, della cavalleria dei Trenta, fece sgozzare degli abitanti di questo demo (che erano andati nei campi a raccoglierne i prodotti), nonostante le loro suppliche e le rimostranze dei suoi stessi cavalieri.\nArpocrazione, nel \"Lessico dei dieci oratori\", riporta il verbo \u03b1\u1f30\u03be\u03c9\u03bd\u03b5\u03cd\u03bf\u03bc\u03b1\u03b9, cio\u00e8 \"essere calunnioso (come un abitante di Essone)\", contenuto in un'orazione perduta di Iseo."}
{"id": "1126660", "revid": "599013", "url": "https://it.wikipedia.org/wiki?curid=1126660", "title": "Hch", "text": ""}
{"id": "1126662", "revid": "599013", "url": "https://it.wikipedia.org/wiki?curid=1126662", "title": "Heg", "text": ""}
{"id": "1126664", "revid": "599013", "url": "https://it.wikipedia.org/wiki?curid=1126664", "title": "Hgm", "text": ""}
{"id": "1126667", "revid": "599013", "url": "https://it.wikipedia.org/wiki?curid=1126667", "title": "Hgw", "text": ""}
{"id": "1126670", "revid": "599013", "url": "https://it.wikipedia.org/wiki?curid=1126670", "title": "Hia", "text": ""}
{"id": "1126672", "revid": "599013", "url": "https://it.wikipedia.org/wiki?curid=1126672", "title": "Hiw", "text": ""}
{"id": "1126674", "revid": "599013", "url": "https://it.wikipedia.org/wiki?curid=1126674", "title": "Hke", "text": ""}
{"id": "1126676", "revid": "228587", "url": "https://it.wikipedia.org/wiki?curid=1126676", "title": "Acido 3-idrossi-3-metilbutirrico", "text": "L'acido beta-idrossi-beta-metil-butirrico (o \u03b2-idrossi-\u03b2-metilbutirrato, HMB) \u00e8 un metabolita dell'amminoacido essenziale leucina e viene sintetizzato nell'organismo. \u00c8 stato scoperto dal Dr. Steven L. Nissen all'universit\u00e0 dello Iowa. Nissen studi\u00f2 questo metabolita come integratore alimentare. L'HMB fu trovato per la prima volta nei maiali e in piccole quantit\u00e0 nel pompelmo e nel pesce. Viene venduto sotto forma di compresse in sali di calcio (calcio-beta-idrossi-betametilbutirrato monoidrato).\nUna ricerca pubblicata sul \"Journal of Applied Physiology\" ha mostrato che l'HMB pu\u00f2 incrementare la massa e la forza muscolare. \nUn articolo del 2008 su \"Nutrition &amp; Metabolism\" fa il punto sullo stato dell'arte delle ricerche fatte sull'HMB.\n Le dosi standard utilizzate negli studi sono tra 1,5 e 3,0 g giornalieri suddivisi in 2 somministrazioni, \nRicerche.\nLa supplementazione con \u03b2-idrossi-\u03b2-metilbutirrato (HM\u03b2) stimola l'ipertrofia del muscolo scheletrico nei ratti attraverso la via mTOR.\nIl \u03b2-idrossi-\u03b2-metilbutirrato (HM\u03b2) pu\u00f2 avere un effetto positivo in condizioni di catabolismo proteico in diversi tipi di muscolo scheletrico di ratti sani o sottoposti a setticemia sperimentale.\nL'assunzione di \u03b2-idrossi-\u03b2-metilbutirrato (HM\u03b2) prima di un esercizio fisico pare eviti l'aumento della latticodeigrogenasi LDH.\nIl \u03b2-idrossi-\u03b2-metilbutirrato (HM\u03b2) attenua la depressione della sintesi delle proteine muscolari indotta da lipopolisaccaride, dal fattore di necrosi tumorale, e dall'angiotensina II; suggerendo che l'HMB pu\u00f2 essere efficace per attenuare l'atrofia muscolare in una serie di condizioni cataboliche.\nLa supplementazione cronica con \u03b2-idrossi-\u03b2-metilbutirrato (HM\u03b2) incrementa l'attivit\u00e0 dell'asse GH/IGF-I e provoca iperinsulinemia nei ratti.\nIl \u03b2-idrossi-\u03b2-metilbutirrato (HM\u03b2) riduce la perdita muscolare e del peso corporeo nella cachessia neoplastica sperimentale."}
