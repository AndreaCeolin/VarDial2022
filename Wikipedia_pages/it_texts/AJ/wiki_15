{"id": "1091848", "revid": "287204", "url": "https://it.wikipedia.org/wiki?curid=1091848", "title": "Villa di Corliano", "text": "La villa di Corliano \u00e8 un edificio situato in localit\u00e0 Corliano, nel comune di San Giuliano Terme nella provincia di Pisa.\nIl \"Palazzo al Borgo di Corliano\" risale alla prima met\u00e0 del XV secolo e fu eretto come residenza estiva alle pendici occidentali della riserva naturale dei Monti Pisani nel comune di San Giuliano Terme, lungo la strada statale 12 dell'Abetone e del Brennero e le precedenti Via Julia Augusta e Via Aemilia Scauri, a met\u00e0 strada tra le citt\u00e0 di Pisa e Lucca, nelle vicinanze del Parco di Migliarino, San Rossore e Massaciuccoli.\nIl fiorentino Vincenzo di Luca Pitti descriveva la Villa di Corliano come \"il pi\u00f9 bel Palazzo che sia intorno Pisa\" nel 1616.\nStoria.\nLa villa sorge in un'area che anticamente fu propriet\u00e0 dei pisani \"Venuleii\", una famiglia consolare romana di origine etrusca. Nel 1126 la propriet\u00e0 risulta in possesso dei figli di Schiero II Visconti di Pisa, rappresentanti degli Obertenghi a Pisa.\nLa costruzione della villa fu comunque iniziata dagli Spini, famiglia di mercanti e banchieri, proprietari dell'omonimo palazzo fiorentino antistante il Ponte Santa Trinita, nella prima met\u00e0 del XV secolo forse sui ruderi della villa di \"L.Venuleius Montanus\", patrono della colonia pisana e console di Attidium (citt\u00e0 romana nei pressi di Fabriano), che nel 92 d.C. costru\u00ec l'acquedotto di Caldaccoli e le Terme di Pisa.\nAl 17 giugno 1536 (stile pisano) risale l'atto di vendita della propriet\u00e0 da parte dei fratelli Giovanni e Bernardo di Francesco Spini di un \"\"Palazzo da Signore, con una scala di fuora, con un ballatoio davanti alla porta maggiore, con fonte e con terra intorno ad uso di detto palazzo\", in favore di Pietro di Niccolao della Seta e dietro esborso di 1500 fiorini fiorentini.\nI soffitti del salone e del vestibolo di ingresso, affrescati dal pittore fiorentino Andrea Boscoli tra il 1592 e il 1593, rappresentano scene mitologiche tratte dalLe metamorfosi e dai Fasti di Ovidio ed i segni zodiacali associati a ciascun mese del calendario; al centro del salone il grande affresco \"Convivio delle divinit\u00e0\". Si tratta della raffigurazione di un baccanale di divinit\u00e0 romane, volto a cogliere il favore degli astri per alcuni personaggi, ritratti insieme ai committenti - Pietro della Seta e Laura Lanfranchi - e allo stesso Andrea Boscoli. Sede di numerose Accademie da quella degli Svegliati fino alla Colonia Alfea, filiazione pisana dell'Accademia dell'Arcadia, ha in facciata i fregi dell'Accademia degli Stravaganti (una tartaruga ed una lepre). All'esterno graffiti tipici del manierismo fiorentino che rappresentano le virt\u00f9 Accademiche della \u201cFortezza, Abbondanza e Fortuna\u201d.\nNel 1755 in occasione del matrimonio di Teresa della Seta Gaetani Bocca (1736-1816) con il conte Cosimo Baldassarre Agostini Fantini Venerosi (1722-1793), la villa fu ristrutturata dall'architetto veronese Ignazio Pellegrini (1715-1790). Il Pellegrini mut\u00f2 l'approccio scenografico del primitivo vialone d'accesso alla villa che da rettilineo e in asse con l'entrata della villa, trasform\u00f2 in un duplice percorso anulare, lambito, all'interno, da un parco all'inglese e, verso l'esterno, da boschi e uliveti. Il parco gi\u00e0 descritto da Giovanni Targioni Tozzetti nella seconda met\u00e0 del Settecento, \u00e8 ispirato al rococ\u00f2; si estende su 7 ettari con piante secolari e rare specie botaniche, racchiude al suo interno una piccola Kaffeehaus del XVIII secolo con un teatro di verzura, la scuderia, il borgo, la fattoria, il frantoio e la chiesa dei Santi Pietro e Paolo. Il frantoio, costruito alla met\u00e0 del XVIII secolo, produceva l'olio delle olive (coltivate nelle tre tenute di famiglia a Corliano di San Giuliano Terme, a Colleoli di Palaia e a Capannile di Lari) che \u00e8 stato esportato in Europa e nelle Americhe fino al 1921 con importanti riconoscimenti di numerose esposizioni universali del XIX secolo, ancora oggi conservati nelle cantine della Villa.\nNella villa di Corliano soggiorn\u00f2 nella prima met\u00e0 del Settecento Enrico Benedetto Stuart, pretendente al trono inglese mentre a met\u00e0 Ottocento venne messa a disposizione del fisico Carlo Matteucci. Si trovano inoltre menzionate visite di Aonio Paleario, di Giacomo I d'Inghilterra, di Filippo Erasmo di Liechtenstein, di Ferdinando Augusto di Lobkowicz, di Giuseppe Venceslao di Liechtenstein, di Cristiano VI di Danimarca, di Gustavo III di Svezia, di William Hamilton, di Carlo Goldoni, di Vittorio Alfieri, del generale Gioacchino Murat, di Luigi Bonaparte, di Paolina Borghese, di Carlo Alberto di Savoia, dei poeti George Gordon Byron e Percy Bysshe Shelley, della scrittrice Carolina Cornwallis (figlia del generale Cornwallis), di Alessandro Dumas.\nL'assetto attuale del giardino \u00e8 fatto risalire alla fine dell'Ottocento: nel 1884, in occasione delle nozze tra il conte Alfredo Agostini Venerosi della Seta e la contessa Teresa Marcello il parco fu rinnovato abbandonando la rigida assialit\u00e0 della disposizione precedente, il prato di fronte alla villa fu unificato e rialzato nella zona centrale in modo da creare un lieve declivio. Una leggenda sostiene che il grande platano secolare di fronte alle scuderie sarebbe stato piantato come Albero della libert\u00e0 dai francesi repubblicani quando fecero il loro ingresso in Toscana alla fine del Settecento.\nLa villa \u00e8 ancora oggi nella disponibilit\u00e0 degli Agostini Venerosi della Seta; una parte del complesso monumentale \u00e8 riservata ad attivit\u00e0 ricettiva extralberghiera di \"Residenza d'Epoca\" ai sensi della Legge Regionale 42/2000 (art.58) per la salvaguardia di immobili storici, vincolati dal Ministero per i Beni e le Attivit\u00e0 Culturali."}
{"id": "1091849", "revid": "94647", "url": "https://it.wikipedia.org/wiki?curid=1091849", "title": "Imbotte", "text": ""}
{"id": "1091852", "revid": "729019", "url": "https://it.wikipedia.org/wiki?curid=1091852", "title": "Episodi di Otto sotto un tetto (quarta stagione)", "text": "Questa pagina contiene la lista di episodi della quarta stagione della serie TV Otto sotto un tetto."}
{"id": "1091853", "revid": "1437722", "url": "https://it.wikipedia.org/wiki?curid=1091853", "title": "Gente comune (album)", "text": "Gente comune \u00e8 il nono album di inediti di Fiorella Mannoia pubblicato il 20 ottobre 1994.\nIl disco.\nL'album \u00e8 stato prodotto e arrangiato da Piero Fabrizi per la Harpo (Catalogo: HRP 4776922) e distribuito dalla Sony BMG; l'orchestra viene diretta dal maestro Celso Valli. L'album raggiunge l'ottava posizione nella classifica italiana per poi risultare il 56\u00ba album pi\u00f9 venduto del 1994.\nIl singolo \"L'altra madre\" \u00e8 stato reinterpretato dal suo autore, Enrico Ruggeri, nell'album \"Fango e stelle\" del 1996.\nLa traccia che chiude l'album \"Non voglio crescere pi\u00f9\" \u00e8 una cover di \"I Don't Wanna Grow Up\" scritta da Kathleen Brennan e Tom Waits, l'adattamento del testo in italiano \u00e8 stato fatto da Enrico Ruggeri.\nSuccesso Commerciale.\nGente comune raggiunge l'ottava posizione nella classifica italiana, Viene certificato disco di platino, con oltre 100.000 copie vendute."}
{"id": "1091854", "revid": "36426", "url": "https://it.wikipedia.org/wiki?curid=1091854", "title": "Tabernacolo di Via dei Cappuccini", "text": ""}
{"id": "1091858", "revid": "122156248", "url": "https://it.wikipedia.org/wiki?curid=1091858", "title": "Booth Tarkington", "text": " \u00c8 l'unico autore ad aver vinto per due volte il premio Pulitzer per il romanzo.\nBiografia.\nBooth Tarkington nacque ad Indianapolis, figlio di John S. Tarkington ed Elizabeth Booth Tarkington. prese il nome dallo zio materno Newton Booth, che allora era il governatore della California. Frequent\u00f2 dapprima la Purdue University, ma termin\u00f2 gli studi all'Universit\u00e0 di Princeton nel 1893. Mentre era a Princeton diresse il \"Nassau Literary Magazine\" (Rivista letteraria di Nassau) e fond\u00f2 il \"Triangle Club\". Venne anche nominato studente pi\u00f9 popolare del proprio corso. Quando il corso a cui Tarkington apparteneva nel 1893 si laure\u00f2, egli non aveva per\u00f2 titoli sufficienti per laurearsi a Princeton, dato che aveva frequentato per due soli anni. Grazie ai suoi conseguimenti successivi gli furono per\u00f2 conferiti \"ad honorem \"il titolo di \"Artium Magister\" nel 1899 e di \"Doctor of Letters\" nel 1918.\n\u00c8 stato uno dei pi\u00f9 famosi scrittori statunitensi della sua epoca e i suoi due romanzi \"The Two Vanrevels\" e \"Mary's Neck\" per nove volte figurarono nella classifica annuale dei libri pi\u00f9 venduti.\nAl giorno d'oggi la sua opera pi\u00f9 famosa \u00e8 \"I magnifici Amberson\", anche grazie alla trasposizione cinematografica che ne fece Orson Welles nel 1942. Si tratta della seconda parte della trilogia di Tarkington \"Growth\" (Crescita), che descrive lo sviluppo degli Stati Uniti narrando il declino della un tempo potente ed aristocratica famiglia degli Amberson, contrapposto alla crescita dei grandi industriali e delle famiglie di \"nuovi ricchi\" nel periodo del boom economico che va dal termine della Guerra civile americana allo scoppio della Prima guerra mondiale.\nTarkington fece delle sostanziose donazioni alla Purdue University e fu noto per le sue grandi generosit\u00e0 e filantropia. In suo onore, una delle residenze per gli studenti alla Purdue University \u00e8 stata battezzata \"Tarkington Hall\".\nMorte.\nNewton Booth Tarkington \u00e8 sepolto a Crown Hill Cemetery a Indianapolis.\nPremi.\nPremio Pulitzer per il romanzo:"}
{"id": "1091860", "revid": "118031", "url": "https://it.wikipedia.org/wiki?curid=1091860", "title": "Newton Booth Tarkington", "text": ""}
{"id": "1091891", "revid": "287204", "url": "https://it.wikipedia.org/wiki?curid=1091891", "title": "Infernalia", "text": "Infernalia (\"Books of Blood - Volume One\") \u00e8 la prima antologia di racconti di Clive Barker, pubblicata nel 1984, primo dei sei volumi della serie \"Books of Blood\", pubblicati nel giro di soli due anni.\nL'introduzione \u00e8 firmata da Ramsey Campbell."}
{"id": "1091893", "revid": "438678", "url": "https://it.wikipedia.org/wiki?curid=1091893", "title": "I treni a vapore", "text": "I treni a vapore \u00e8 un album di Fiorella Mannoia pubblicato nel 1992 dalla Epic Records con distribuzione Sony Music Entertainment. L'album \u00e8 stato prodotto da Piero Fabrizi.\nLa canzone \"Inevitabilmente (Lettera dal carcere)\" \u00e8 stata usata da Nanni Moretti come colonna sonora del suo film \"Caro diario\" del 1993.\nSuccesso Commerciale.\nL'album raggiunge la 3\u00aa posizione nella classifica italiana per poi risultare il 32\u00ba album pi\u00f9 venduto del 1992. Viene certificato disco di platino, con oltre 200.000 copie vendute."}
{"id": "1091896", "revid": "842", "url": "https://it.wikipedia.org/wiki?curid=1091896", "title": "LCAO", "text": ""}
{"id": "1091898", "revid": "253269", "url": "https://it.wikipedia.org/wiki?curid=1091898", "title": "Christian Clemenson", "text": "Biografia.\nFiglio di Ruth Alzora Dayton e Ernest Arnold Clemenson, suo padre mor\u00ec quando aveva 15 anni.\nNel film \"Cattive compagnie\" (1990) e nella serie televisiva \"Boston Legal\" recita insieme a un suo amico di giovent\u00f9, James Spader.\n\u00c8 stato testimonial di uno spot per la PlayStation 2 nel dicembre 2001, per la \"Jiffy Lube\" nel marzo 2002 e per la \"Pennzoil\" nel febbraio 2002.\nNel 2006 ha vinto l'Emmy come miglior attore in una serie drammatica per \"Boston Legal\"."}
{"id": "1091900", "revid": "1318658", "url": "https://it.wikipedia.org/wiki?curid=1091900", "title": "Claude-Victor Perrin", "text": "Capace ed intrepido, non viene considerato uno stratega e si ritiene che gran parte della sua carriera sia dovuta all'amicizia con Napoleone iniziata ai tempi dell'assedio di Tolone.\nGli inizi e le Campagne d'Italia.\nVictor entr\u00f2 in artiglieria a Grenoble come tamburino nel 1771 e si conged\u00f2 dieci anni dopo. Si stabil\u00ec a Valence come commerciante e nel 1791 spos\u00f2 Giovanna Giuseppina Muguet dalla quale ebbe quattro figli.\nNel febbraio 1792 entr\u00f2 nella guardia nazionale della citt\u00e0 come granatiere e fu tosto nominato aiutante di battaglia nel 3\u00ba battaglione volontari di Dr\u00f4me. Ad agosto fu promosso aiutante maggiore con il grado di capitano nel 5\u00ba battaglione delle Bocche di Rodano.\nAlla successiva dichiarazione del governo rivoluzionario che la patria era in pericolo, raggiunse l'Armata d'Italia agli ordini del generale d'Anselme distinguendosi nella battaglia di Coaraze (vicino a Nizza, settembre 1792), ove con soli 600 uomini costrinse, dopo una sanguinosa battaglia, 3.000 piemontesi alla ritirata. Dopo questo episodio bellico giunse a Tolone, ove partecip\u00f2 all'assedio della citt\u00e0 rimanendo ferito durante l'attacco alla ridotta britannica l'Eguilette e guadagnandosi il grado di brigadier generale. Guarito dalle ferite, partecip\u00f2 nell'armata dei Pirenei orientali alle campagne contro la Spagna, ove gli fu confermato il grado di generale con decreto governativo del 12 giugno 1796, e fu trasferito all'armata d'Italia.\nDurante la Campagna d'Italia condotta da Napoleone Bonaparte si distinse, agli ordini del generale Massena nelle battaglie di Borghetto (1\u00ba settembre 1796) e di Loano a fine novembre dello stesso anno; a met\u00e0 aprile del 1797 partecip\u00f2 alla presa del castello di Cosseria e due giorni dopo contribu\u00ec alla disfatta del generale austriaco Vukassovich a Dego. Partecip\u00f2 quindi alle battaglie contro gli austriaci in Veneto, occup\u00f2 la citt\u00e0 di Imola spingendosi fino ad Ancona (9 febbraio 1797) che occup\u00f2. Nello stesso anno fu nominato sul campo da Napoleone generale di divisione, nomina che fu confermata poi dal Direttorio. Egli prest\u00f2 servizio nell'armata d'Italia fino alla seconda campagna d'Italia di Napoleone (1800), salvo una breve parentesi fra la fine del 1797 e il maggio del 1798 durante la quale prest\u00f2 servizio nell'armata d'Inghilterra. Partecip\u00f2, e vi fu ferito, alla battaglia della Trebbia (19 giugno 1799) e si distinse nella battaglia di Marengo (14 giugno 1800). Il 26 luglio dello stesso anno fu nominato luogotenente generale in capo dell'armata di Batavia.\nL'attivit\u00e0 diplomatica e le Campagne nel Nord.\nNel 1802 divorzi\u00f2 dalla prima moglie e circa un anno dopo spos\u00f2 Giulia Vosch d'Avesaat. A giugno del 1804 divenne Grand'Ufficiale della Legion d'onore e fu nominato presidente del collegio elettorale di Maine-et-Loire. Nel febbraio del 1805 fu inviato ambasciatore in Danimarca. Lasci\u00f2 la Danimarca nel 1806 allorch\u00e9 scoppi\u00f2 la guerra contro la Prussia e raggiunse la \"Grande Arm\u00e9e\" come capo di Stato maggior generale del V Corpo d'armata agli ordini del generale Lannes. Partecip\u00f2 alle battaglie di Saalfeld (10 ottobre 1806) e di Jena (14 ottobre). Nel gennaio 1807 gli fu affidato il comando della divisione polacca \"Dombrowski\" con l'incarico di occupare Colberg e Danzica. Mentre si recava a Stettino con il suo aiutante di campo ed un domestico, la carrozza su cui viaggiava fu intercettata da un gruppo di chasseur prussiani che conduceva operazioni di disturbo contro i francesi nella zona e che lo prese prigioniero. Poco meno di due mesi dopo fu liberato per disposizione dello stesso Napoleone, che autorizz\u00f2 lo scambio con il Bl\u00fccher, arresosi al Bernadotte a Ratekau il novembre precedente. A maggio fu incaricato di assediare la citt\u00e0 di Graudetz ed ai primi di giugno sostitu\u00ec il Bernadotte, ferito durante una scaramuccia, alla testa del I Corpo d'armata. Il 14 giugno 1807 partecip\u00f2 alla battaglia di Friedland nella quale diresse la carica vittoriosa contro i russi. Il 13 luglio dello stesso anno divenne Maresciallo dell'Impero. Nominato Governatore della Prussia e di Berlino dopo la pace di Tilsit, fu insignito nel settembre 1808 del titolo di duca di Belluno.\nLa Campagna di Spagna.\nNell'agosto del 1808 gli era stato assegnato da Napoleone il comando del I Corpo dell'armata di Spagna, con circa 30.000 effettivi, ed ai primi di novembre le sue truppe furono pronte a Vitoria, ove lo stesso Napoleone aveva posto il suo quartier generale per la Campagna. Inizi\u00f2 l'azione bellica con uno smacco: il generale Blake riusc\u00ec a sottrargli un suo reparto circondato dalle truppe del generale Vilatte, comandante una delle divisioni di Victor, che perse nello scontro a Valma\u00e7eda trecento soldati ed un paio di cannoni. Victor ricevette per questo episodio una severa reprimenda da Napoleone ma un paio di giorni dopo egli si prese la rivincita su Blake ad Espinosa de los Monteros, infliggendo alla sua Armata di Galizia una perdita di oltre 3.000 uomini, oltre a provocare sbandamento e diserzioni nello schieramento del generale spagnolo. Le truppe di Victor parteciparono poi alla presa di Madrid per poi dirigersi su Toledo, destinato alla occupazione di Siviglia. Il 13 gennaio 1809 sconfisse presso Ucl\u00e9s (provincia di Cuenca, regione di Castiglia-La Mancia) le truppe del generale spagnolo Venegas, dell'armata del duca d'Intifado, che perse circa 7.000 uomini (fra morti, feriti e prigionieri) e tutti i suoi cannoni.Decisa da Napoleone l'invasione del Portogallo, il I Corpo d'armata al comando di Victor si diresse in Estremadura, il 29 marzo sconfisse gli spagnoli del generale Cuesta a Medellin, infliggendogli la perdita di 10.000 soldati, la cattura di 7.000 prigionieri e di 19 cannoni. Vinse ancora gli spagnoli ad Alcabon il 26 luglio. Costretto ad arretrare dall'arrivo delle truppe anglo-portoghesi di sir Arthur Wellesley, non pot\u00e9 entrare in Portogallo: a Talavera de la Reina le sue truppe si scontrarono con quelle del futuro duca di Wellington e la battaglia termin\u00f2 con un nulla di fatto (le perdite di entrambe le parti assommarono a circa 7.500 uomini). Direttosi quindi verso Siviglia, entr\u00f2 il 23 novembre a Cordova ed entr\u00f2 in Siviglia nel febbraio 1810. Inizi\u00f2 quindi l'assedio di Cadice dal quale fu distolto per l'arrivo via mare di un corpo di spedizione inglese sbarcato ad Algesiras ed unitosi alle truppe del generale spagnolo Antonio Begines de los Rios. Il nemico venne sconfitto a Chiclana (28 gennaio 1811), ove lasci\u00f2 sul campo quattro cannoni e 1.500 morti. Victor non pot\u00e9 completare l'assedio di Cadice perch\u00e9 fu richiamato in Francia ad aprile del 1812 per rientrare nella \"Grande Arm\u00e9e\" e partecipare alla Campagna di Russia.\nLa Campagna di Russia e la fine dell'Impero.\nIl 3 settembre 1812 fu costituito il IX Corpo d'armata nell'ambito della \"Grande Arm\u00e9e\", poco pi\u00f9 di 30.000 uomini, una parte dei quali tedeschi del Baden e polacchi, ed il comando venne affidato al Victor. Esso costitu\u00ec, assieme al X Corpo d'armata, affidato ad Augerau, la retroguardia (e la riserva) dell'armata. Il Corpo d'armata di Victor fu particolarmente prezioso ed efficace durante l'attraversamento della Beresina: esso respinse gli attacchi del generale russo Wittgenstein coprendo cos\u00ec la ritirata di quanto rimaneva della \"Grande Arm\u00e9e\" nel difficile attraversamento del fiume. Tuttavia l'ultima notte dell'attraversamento Victor perse un'intera divisione, che in quel momento costituiva l'ala sinistra del IX Corpo d'armata, comandata dal generale Partonneaux, per un errore di orientamento dello stesso comandante di divisione. Prima di attraversare anch'egli il fiume, il IX Corpo d'armata di Victor si distinse per la carica della sua cavalleria leggera, agli ordini del generale Fournier, che spezz\u00f2 l'accerchiamento dell'unit\u00e0 francese da parte dei russi e permise la ritirata sulla riva destra della Beresina, terminata all'alba del 29 novembre.Rientrato in Francia con quel poco che rimaneva del IX Corpo d'armata, a Victor fu affidato il II Corpo d'armata destinato alla Campagna di Germania (la \"Deutsche Befreiungskrieg\" = La guerra di liberazione tedesca, secondo Federico Guglielmo III di Prussia). Nella battaglia di Dresda (26-27 agosto 1813) le truppe di Victor, all'ala sinistra dello schieramento francese, misero in rotta quelle del generale Bianchi, permettendo cos\u00ec al Murat di completare la sua opera e coronare la vittoria francese con la cattura di una gran quantit\u00e0 di prigionieri nemici. Nella serie di scontri definiti poi battaglia di Lipsia, si trov\u00f2 poi al comando dell'ala sinistra dello schieramento francese a Wachau (16 ottobre) e a Probstheyda il 18 ottobre, dove respinse l'attacco del generale Barclay. Tornato in Francia, gli fu affidato il comando di circa 10.000 uomini per la difesa delle frontiere francesi nella zona del Reno a Strasburgo. Nella campagna della difesa di Francia combatt\u00e9 a La Rothi\u00e8re ma il suo mancato arrivo a Montereau il 17 febbraio, come richiesto dall'imperatore, per insufficiente dinamismo, compromise l'azione francese dando tempo al nemico, nel caso il principe del W\u00fcrttemberg, di organizzarsi: ci\u00f2 procur\u00f2 a Victor una severa reprimenda da parte di Napoleone e la sua sostituzione con il generale G\u00e9rard. Riabilitato subito dopo e ricevuto da Napoleone il comando della cavalleria della Guardia imperiale, fu ferito e messo fuori combattimento da un colpo d'arma da fuoco nella battaglia di Craonne (7 marzo).\nLa Restaurazione.\nDopo la sconfitta di Napoleone Victor decise di collaborare con il re Luigi XVIII dal quale ricevette il 2 giugno 1814 il titolo di Cavaliere di San Luigi ed il comando della 2\u00aa Divisione militare alla fine del medesimo anno. Al ritorno del Bonaparte dall'isola d'Elba si mantenne fedele al re che accompagn\u00f2 nella fuga fino a Gand. L'8 luglio 1815 rientr\u00f2 a Parigi con il re e fu nominato maggior generale della Guardia reale e Pari di Francia. Nominato membro della commissione incaricata di giudicare il comportamento degli ufficiali che avevano servito sotto Napoleone durante i Cento Giorni, vot\u00f2 a favore della condanna a morte dell'ex collega, Maresciallo Michel Ney.All'inizio del 1816 divenne comandante della 6\u00aa Divisione militare. Dal 14 dicembre 1821 al 19 ottobre 1823 fu Ministro della Guerra e prepar\u00f2 la spedizione di Spagna del 1823. Nel 1828 divenne membro del Consiglio superiore di Guerra. Legittimista fino al 1830, si oppose all'ascesa al trono di Luigi Filippo. Alla sua morte la salma venne inumata nel Cimitero di P\u00e8re-Lachaise.\nIl suo nome figura sull'Arco di Trionfo a Parigi ed un viale della citt\u00e0 porta il suo nome.\nMatrimoni e discendenza.\nDa Giovanna Giuseppina Muguet Victor ebbe:\nNel 1803 si rispos\u00f2 con Julie Vosch van Avesaat, dalla quale ebbe:"}
{"id": "1091902", "revid": "842", "url": "https://it.wikipedia.org/wiki?curid=1091902", "title": "Combinazione Lineare di Orbitali Atomici", "text": ""}
{"id": "1091904", "revid": "287204", "url": "https://it.wikipedia.org/wiki?curid=1091904", "title": "Ectoplasm", "text": "Ectoplasm (\"Books of Blood - Volume Two\") \u00e8 un'antologia di racconti di Clive Barker, pubblicata nel 1984, secondo dei sei volumi della serie \"Books of Blood\"."}
{"id": "1091906", "revid": "729019", "url": "https://it.wikipedia.org/wiki?curid=1091906", "title": "Strada statale 203 Agordina", "text": "L'ex strada statale 203 Agordina (SS 203), ora strada regionale 203 Agordina (SR 203), \u00e8 una strada regionale italiana, unica arteria di collegamento fra la Valbelluna e i 16 comuni dell'Agordino, se si esclude il vecchio e stretto tracciato della strada che percorre la Valle del Mis, usata quasi esclusivamente in caso di emergenza.\nStoria.\nLa strada statale 203 venne istituita nel 1957.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto e dal 20 dicembre 2002 la gestione \u00e8 ulteriormente passata alla societ\u00e0 Veneto Strade.\nPercorso.\nL'inizio del tracciato \u00e8 a Sedico. La strada, staccandosi dalla strada statale 50 del Grappa e del Passo Rolle, risale parallelamente il corso del torrente Cordevole sino a Caprile per poi deviare sulla destra.\nSuperato il centro di Sedico, a Vignole interseca la ex strada statale 203 dir Agordina, proveniente da Belluno). Lasciato alle spalle l'abitato di P\u00e9ron ancora in comune di Sedico, la strada percorre con curve e lunghi tratti rettilinei il territorio del parco nazionale delle Dolomiti Bellunesi, per giungere dopo circa 21 chilometri alle porte di Agordo. In prossimit\u00e0 del centro della citt\u00e0, incrocia la SP 347 del Passo Cereda e Passo Duran. Poi aumentando leggermente di pendenza, prosegue verso Cencenighe Agordino, Alleghe costeggiando l'omonimo lago, e nell'ultimo tratto rettilineo e veloce raggiunge Caprile. Da qui, lasciando sulla sinistra la ex strada statale 641 del Passo Fedaia e perdendo il diritto di precedenza che viene acquisito dalla SP 641, il tracciato si inerpica per gli ultimi 11 chilometri, molto pendenti e con curve e tornanti sino al bivio di Cernadoi in comune di Livinallongo del Col di Lana, dove termina immettendosi nella ex strada statale 48 delle Dolomiti.\nIl vecchio tracciato.\nLa storia della SR 203 Agordina negli anni scorsi \u00e8 travagliata da frane, cadute massi sulla sede stradale e chiusure forzate anche per giorni. Ci\u00f2 a causa del tracciato che sfiora per quasi tutta la sua interezza la roccia delle montagne sovrastanti. Alcuni punti sono stati particolarmente nevralgici, tanto da indurre le autorit\u00e0 competenti alla messa in sicurezza del percorso, con varianti di notevole importanza.\nStrada statale 203 dir Agordina.\nL'ex strada statale 203 dir Agordina (SS 203 dir), ora strada regionale 204 Belluno-Mas (SR 204), \u00e8 una strada regionale italiana che permette il collegamento fra la citt\u00e0 di Belluno e la ex strada statale 203 Agordina.\nQuesto tracciato riveste molta importanza in quanto permette un accesso veloce anche all'autostrada A27, attraversando la citt\u00e0 di Belluno.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto e dal 20 dicembre 2002 la gestione \u00e8 ulteriormente passata alla societ\u00e0 Veneto Strade.\nStrada regionale 203 variante Agordina.\nLa SR 203 var \u00e8 la variante della SR 203 che permette di oltrepassare il centro abitato di Agordo in modo facile e veloce.\n\u00c8 una strada a carreggiata unica con una corsia di marcia per direzione.\nLa velocit\u00e0 massima ammessa \u00e8 di 70\u00a0km/h, salvo negli svincoli, nei quali la velocit\u00e0 massima scende a 50\u00a0km/h.\nSono presenti tre svincoli: il primo provenendo da Sud \u00e8 una rotonda situata in Localit\u00e0 Ponte Alto che permette di imboccare, dalla SR 203, il viadotto iniziale della variante; il secondo, posto vicino al distaccamento dei Vigili del Fuoco di Agordo, \u00e8 una rotonda che collega la variante con la SP 347 in direzione di Agordo centro in un senso e nell'altro, Voltago Agordino, Gosaldo, il Passo Cereda e la zona industriale di Valcozzena, dove \u00e8 presente lo stabilimento produttivo principale di Luxottica; il terzo, a livelli sfalsati, situato a Taibon Agordino, costituisce il termine Nord della variante e permette di rientrare sul tracciato della SR 203.\nFino al 17 dicembre 2018 per accedere alla tangenziale (SR 203 var) dalla SR 203, all'altezza dello svincolo per la SP 347 in direzione La Valle Agordina, Passo Duran e Forno di Zoldo, si doveva percorrere una strada comunale, con vigente il limite dei 50\u00a0km/h.\nOra, dal 18 dicembre 2018, \u00e8 stato aperto il tronco in viadotto con il collegamento a sud dell'abitato di Agordo, vicino alla localit\u00e0 Ponte Alto, e immissione sul tracciato storico della SR 203 mediante una rotonda."}
{"id": "1091908", "revid": "125865190", "url": "https://it.wikipedia.org/wiki?curid=1091908", "title": "Tribunale supremo federale", "text": "Il Tribunale Supremo Federale (in portoghese: \"Supremo Tribunal Federal\") \u00e8 la corte suprema del Brasile e detentore del potere giudiziario dello Stato.\nIl suo compito principale \u00e8 quello di fungere da corte d'appello e da corte costituzionale, e le sue sentenze non ammettono appello.\nEsso ha anche la possibilit\u00e0 di cassare le leggi approvate dal Congresso nazionale.\nI membri, nominati dal presidente del Brasile, sono in totale 11 e rimangono in carica fino al raggiungimento del 75\u00ba anno d'et\u00e0.\nStoria.\nLa prima corte suprema del paese nasce nel 1809 con il nome di Camera d'Appello del Brasile (\"Casa de Suplica\u00e7\u00e3o do Brasil\"), in pieno periodo coloniale, e nello stesso anno dell'arrivo a Rio de Janeiro del casato reale di Braganza.\nCon la proclamazione dell'indipendenza e l'adozione della costituzione del 1824 venne stabilita, nel 1829, la Corte Suprema di Giustizia (\"Supremo Tribunal de Justi\u00e7a\").\nIl numero di giudici, inizialmente stabilito a 15, \u00e8 stato ridotto a 11 da Get\u00falio Vargas, poi innalzato a 16 nel 1965 e nuovamente ridotto a 11 nel 1969.\nPresidente.\nIl presidente e il vicepresidente del Tribunale vengono eletti dagli altri giudici tramite voto segreto e normalmente, per evitare un'intrusione politica nella corte, viene eletto come presidente il pi\u00f9 anziano che non ha ancora ricoperto la carica e come vicepresidente il suo possibile successore.\nIl presidente della corte \u00e8 il 4\u00ba nella linea di successione presidenziale, preceduto dal vicepresidente e dai presidenti del Senato e della Camera dei deputati."}
{"id": "1091912", "revid": "287204", "url": "https://it.wikipedia.org/wiki?curid=1091912", "title": "Sudario (antologia)", "text": "Sudario (\"Books of Blood - Volume Three\") \u00e8 una raccolta di racconti di Clive Barker, pubblicata nel 1984, terzo dei sei volumi della serie \"Books of Blood\"."}
{"id": "1091913", "revid": "186283", "url": "https://it.wikipedia.org/wiki?curid=1091913", "title": "Gravitation (manga)", "text": ""}
{"id": "1091914", "revid": "120425279", "url": "https://it.wikipedia.org/wiki?curid=1091914", "title": "Moon River (brano musicale)", "text": "Moon River \u00e8 un brano musicale composto da Johnny Mercer e Henry Mancini nel 1961. Fa parte della colonna sonora del film \"Colazione da Tiffany\" con Audrey Hepburn e ha vinto l'Oscar per la migliore canzone nell'edizione 1962.\nIl brano.\nMercer e Mancini scrissero la canzone appositamente per la Hepburn in modo che fosse adatta alla sua estensione vocale. \"Moon River\" viene cantata dall'attrice nella scena in cui il personaggio interpretato da George Peppard, Paul \"Fred\" Varjak, scopre Holly Golightly (Audrey Hepburn) che canta accompagnandosi con una chitarra alla finestra.\nIn origine, le parole iniziali scritte da Mercer erano \"I'm Holly, like I want to be, like Holly on a tree back home. ...\", ma in seguito vennero modificate e rese pi\u00f9 adatte al tema del film.\nLa versione originale cantata da Audrey Hepburn non \u00e8 inclusa nell'album della colonna sonora di \"Breakfast at Tiffany's\"; una versione registrata da Mancini e dal suo coro fu pubblicata come singolo ed entr\u00f2 nella Top 40 in undicesima posizione nella classifica Billboard Hot 100 nel 1961 e vinse il Grammy Award alla registrazione dell'anno, il Grammy Award for Best Arrangement nel 1962 ed il Grammy Hall of Fame Award nel 1999.\nCover.\nIn seguito, fu registrata dal cantante sudafricano Danny Williams, che raggiunse e mantenne il n. 1 nelle classifiche britanniche per due settimane. Poco dopo, Andy Williams ne registr\u00f2 una versione famosa, che costitu\u00ec il suo pi\u00f9 grande successo. Molti altri artisti ne hanno fatto una cover, tra cui Art Blakey, Jerry Butler, Ray Conniff, Frank Sinatra, Bobby Darin, Perry Como, Louis Armstrong, Paul Anka, Sarah Vaughan, Sarah Brightman, Billy Eckstine, Liz Callaway, Westlife, The Afghan Whigs, Morrissey, Mina, R.E.M., Judy Garland, Nico Fidenco, Patsy Ann Noble, Victoria Williams, Barbra Streisand, Bradley Joseph, The Innocence Mission, Ania, James Last, Katie Melua, Lesley Garrett ed Elton John (dal vivo), Bobby Solo, Frank Ocean. Un'altra importante interpretazione \u00e8 stata data dal trio vicentino \"gli S-Banda-T\" nell'anno 2021 (versioni disponibile solo previo pagamento). Inoltre Jacob Collier ha presentato uno dei pi\u00f9 notevoli arrangiamenti di questo pezzo, vincendo un Grammy nel 2019 come miglior arrangiamento.\nSolo dopo la morte della Hepburn nel 1993 venne finalmente pubblicata la versione originale della canzone nell'album \"Music from the Films of Audrey Hepburn\". Nonostante il successo delle versioni di Danny Williams ed Andy Williams (nessuna parentela fra i due), per molti la semplice registrazione della Hepburn rimane la pi\u00f9 riuscita.\nIl brano \u00e8 reinterpretato in spagnolo dalla voce bianca del \"Programa de Canto Infantil Padre Soler (Universit\u00e0 Carlos III)\" Pedro Jos\u00e9 Sanchez Martinez, nel film di Pedro Almod\u00f3var \"La mala educaci\u00f3n\"."}
{"id": "1091916", "revid": "287204", "url": "https://it.wikipedia.org/wiki?curid=1091916", "title": "Di terra e di vento", "text": "Di terra e di vento \u00e8 un 33 giri di inediti di Fiorella Mannoia, pubblicato il 28 novembre 1989 dalla Epic Records (Catalogo: EPC 4661361 - Matrici: CI EPC 466136-1L/CI EPC 466136-2L) e distribuito dalla CBS.\nDal 2001 \u00e8 disponibile la versione in download digitale pubblicata per la Sony BMG. L'album \u00e8 prodotto da Piero Fabrizi ed arrangiato da Fio Zanotti.\nTracce.\nDurata totale: 38 min : 48 s\nAccoglienza.\nDi terra e di vento raggiunge come massima posizione la terza nella classifica italiana degli album pi\u00f9 venduti, risultando anche essere il 32\u00ba album pi\u00f9 venduto in Italia. Viene certificato disco di platino, con oltre 200.000 copie vendute."}
{"id": "1091918", "revid": "767487", "url": "https://it.wikipedia.org/wiki?curid=1091918", "title": "Stucchismo", "text": "Lo Stucchismo (in inglese: \"Stuckism\") \u00e8 un movimento artistico internazionale fondato nel 1999 nel Regno Unito da Billy Childish e Charles Thomson per promuovere la pittura figurativa in opposizione all'arte concettuale. Gli stucchisti costituiscono una alternativa al gruppo della Brit Art di Charles Saatchi. Il gruppo originale di tredici artisti si \u00e8 allargato ai 207 gruppi attuali, distribuiti in tutto il mondo. Childish ha lasciato il gruppo nel 2001.\nGli stucchisti hanno realizzato molte mostre, ma hanno ottenuto maggiore attenzione per i commenti schietti sui media e per le proteste, alcune effettuate in costume da clown. Particolare eco ha ricevuto la protesta contro il premio Turner (premio annuale per artisti sotto i 50 anni dedicato a William Turner) tenuto all'esterno della Tate Britain. Dopo molte esposizioni in piccole gallerie a Shoreditch, un quartiere di Londra, nel 2004 vi \u00e8 stata una partecipazione ad una manifestazione di maggiori dimensioni: la Biennale di Liverpool."}
{"id": "1091921", "revid": "461603", "url": "https://it.wikipedia.org/wiki?curid=1091921", "title": "AEL Larissa", "text": ""}
{"id": "1091924", "revid": "1124164", "url": "https://it.wikipedia.org/wiki?curid=1091924", "title": "Ponziano Loverini", "text": "Biografia.\nNato a Gandino (Bergamo) nel 1845 in una famiglia di umili condizioni, terzogenito di Pietro Bernardo, di professione sarto, e di Florinda Mazzoleni, cominci\u00f2 i propri studi presso le scuole del paese. Ben presto i maestri si resero conto delle abilit\u00e0 che il ragazzo possedeva nell'ambito del disegno, e spinsero affinch\u00e9 potesse studiare per affinare le sue innate doti artistiche. Si opt\u00f2 per l'Accademia Carrara, sita nella citt\u00e0 di Bergamo, presso la quale era presente una scuola di pittura.\nGrazie all'aiuto dello zio, don Lorenzo Loverini, che peror\u00f2 la causa del nipote presso la sede dell'istituto, e di sussidi economici da parte sia del comune di Gandino, che di un fondo messo a disposizione dalla locale famiglia Castelli, al fine di aiutare negli studi i ragazzi pi\u00f9 meritevoli appartenenti ai ceti meno abbienti, pot\u00e9 iscriversi ai corsi dell'anno scolastico 1858-59 e trasferirsi nel capoluogo orobico.\nNegli anni successivi cominci\u00f2 a ricevere riconoscimenti in ambito scolastico, tanto che nel 1869 inizi\u00f2 a esporre i suoi quadri all'esposizione didattica dell'Accademia, ricevendo ottimi giudizi.\nIl suo primo dipinto, denominato \"il buon cuore\", esposto all'Accademia ricevette per\u00f2 giudizi contrastanti dai critici d'arte del tempo.\nBen presto per\u00f2 il Loverini si segnal\u00f2 nel panorama artistico, grazie a numerose opere a sfondo religioso, ma anche ai numerosi ritratti commissionatigli da esponenti di spicco della nobilt\u00e0 lombarda, ma il suo primo successo avvenne all'Esposizione nazionale di Torino nel 1884 con l'opera \"Monacazione di Santa Giovanna di Chantal\" che gli porter\u00e0 la commissione per il giubileo sacerdotale di Papa Leone XIII della pittura \"Santa Grata e Sant'Alessandro Martire\" opera del 1886.\nLa sua fama gli port\u00f2 una sempre crescente richiesta di affreschi e dipinti, sia in chiese ed edifici religiosi, che in palazzi privati.\nPartecip\u00f2 anche a parecchie esposizioni, tra cui Anversa, Milano, Vienna e Londra, con ottimi giudizi da parte della critica e dei commissari della Accademia di cui faceva parte:\nNel 1880 si spos\u00f2 con Domenica Orsola Piccinelli, dalla quale ebbe quattro figli: Florinda, Candida, Lorenzo e Antonia.\nMa ben presto la vita familiare cominci\u00f2 a procurargli grandi drammi, dato che due dei quattro figli morirono in tenera et\u00e0, provocando in lui una grande crisi interiore.\nIl tutto peggior\u00f2 quando, nel 1895, venne a mancare anche la moglie.\nMa il successo era inversamente proporzionale alle vicende familiari, tanto che nel 1899 ricevette il prestigioso incarico di professore e direttore dell'Accademia Carrara. Molti furono i suoi allievi, tra i suoi alunni vi fu Giacomo Belotti e Luigi Cassani.\nRicopr\u00ec tale ruolo fino al 30 giugno 1926 quando, ormai ottantenne e con problemi di salute, rassegn\u00f2 le proprie dimissioni.\nNon avendo una buona situazione economica alle spalle, gli fu tributato un vitalizio dalla Accademia stessa, che gli garant\u00ec di passare tranquillamente gli ultimi mesi della propria vita.\nMor\u00ec il 21 agosto 1929 a Gandino, suo paese natale, che gli tribut\u00f2 grandi onori."}
{"id": "1091929", "revid": "729019", "url": "https://it.wikipedia.org/wiki?curid=1091929", "title": "Konstantin d'Aspre", "text": "Fu protagonista a Vicenza e Novara, capo del corpo di spedizione in Toscana nel 1849, due volte inseguitore di Garibaldi a Morazzone e Comacchio.\nEsordi.\nKonstantin d'Aspre nacque a Bruxelles, negli ultimi anni del dominio austriaco, figlio del Luogotenente feldmaresciallo Carlo d'Aspre (originario di Gand e morto nel 1809).\nNel 1806, diciassettenne, si arruol\u00f2 nell'esercito austriaco. Nel 1809, quando il ministro Stadion e Francesco II ritennero maturi i tempi per la riscossa, il d'Aspre era gi\u00e0 tenente-maggiore e venne aggregato allo stato maggiore. La campagna si concluse con la sconfitta dell'Arciduca Carlo a Wagram e d'Aspre rimase nell'esercito imperiale, che pure era stato ridotto alla miseria di 150.000 uomini.\nL'11 giugno 1809, cinque giorni dopo Wagram (ove era stato ferito mortalmente il padre, morto l'indomani per le ferite) lo incontr\u00f2 il barone Marbot, che nelle sue memorie ricorda un curioso episodio: mentre i francesi di Andrea Massena assalivano la cittadina di Teswitz, giunse un messo dall'imperatore per annunciare che era stato concluso un armistizio. Alla notizia due ufficiali si interposero fra le schiere pronte alla battaglia: de Marbot, appunto, e un giovane aiutante di campo dell'Arciduca Carlo, d'Aspre. Entrambi vennero feriti, il secondo ad una spalla ed insistette con il primo per essere medicato dai chirurghi francesi, che riteneva assai migliori dei suoi. Venne ricevuto da Mass\u00e9na e visitato dallo stesso Napoleone Bonaparte, che gli promise tutto l'aiuto possibile e gli trasmise i propri complimenti per l'Arciduca. D'Aspre e de Marbot si rincontrarono quasi trent'anni pi\u00f9 tardi a Cremona. A somma dei due incontri de Marbot defin\u00ec d'Aspre \u201cun uomo arguto, ma piuttosto eccitabile\u201d.\nLa guerra della sesta coalizione.\nL'occasione dell'ennesima rivincita venne nel dicembre 1812, quando Napoleone Bonaparte rientr\u00f2 dalla Russia con un esercito assai ridotto e stremato.\nNello stesso dicembre la Prussia dichiar\u00f2 la propria neutralit\u00e0, per poi passare, il 28 febbraio 1813 alla alleanza aperta con la Russia e l'Inghilterra. L'Austria si univa solo il 20 agosto 1813, ed organizzava due armate: la principale, affidata a Schwarzenberg ed a Radetzky, era destinata al fronte tedesco e prese parte alla vittoriosa battaglia di Lipsia il 16-19 ottobre 1813, la seconda, affidata da met\u00e0 dicembre 1813 a Bellegarde, era destinata ad invadere l'Italia. A quest'ultima venne comandato d'Aspre.\nLa fine del Regno d'Italia.\nEgli partecip\u00f2 alle prime operazioni contro il ben organizzato esercito franco-italiano di Eugenio di Beauharnais, Vicer\u00e9 del Regno d'Italia. Prese parte alla lenta avanzata dall'Isonzo alle porte della Lombardia, interrotta dalla sonora sconfitta che Eugenio inflisse a Bellegarde l'8 febbraio 1814, sul Mincio. Il fallimento dell'azione austriaca venne sancita, il 16 aprile, dalla Convenzione di Schiarino-Rizzino, che stabiliva una linea del cessate il fuoco prima di Peschiera e Mantova, che restavano italiane.\nVenne poi il tradimento della miglior nobilt\u00e0 milanese Carlo Verri, Confalonieri, il generale Pino, Manzoni, Porro Lambertenghi, fra gli altri) che, il 20 aprile nomin\u00f2 un Comitato di Reggenza Provvisoria, ribelle al Eugenio di Beauharnais, che invi\u00f2 delegati a Bellegarde perch\u00e9 mandasse truppe ad occupare la capitale. Il Vicer\u00e9 prese atto che l'indipendenza del Regno d'Italia era compromessa e, il 23 aprile, con un esercito al completo e senza essere stato sconfitto dagli austriaci, firm\u00f2 a Mantova la capitolazione.\nLa fine di Gioacchino Murat.\nLa conquista della completa egemonia in Italia, tuttavia, sarebbe stata imperfetta se fosse stata permessa la sopravvivenza dell'ultimo regno indipendente non vassallo dell'Austria: il Regno di Napoli del Murat, che pure, l'11 gennaio 1814 aveva tradito Eugenio e Napoleone Bonaparte alleandosi con Vienna. L'occasione giunse il 30 marzo 1815 quando Murat (con circa uomini) si port\u00f2 a Rimini e vi diffuse il famoso Proclama nel quale si dichiarava promotore e difensore dell'unit\u00e0 e della libert\u00e0 italiane. Esso seguiva di poco pi\u00f9 di un mese la fuga di Napoleone dall'isola d'Elba.\nBellegarde dispose lesto dell'armata austriaca in Italia (circa uomini), costituendone una parte (circa uomini) in corpo di spedizione (affidato al generale viennese di padre comasco Federico Bianchi, sotto l'alto comando di Johann Maria Philipp Frimont). Il 2 maggio Murat fu battuto nella battaglia di Tolentino e cominci\u00f2 una penosa ritirata.\nProprio queste furono le favorevoli circostanze che permisero a d'Aspre, ancora maggiore, di mettersi finalmente in mostra: Murat aveva posto il proprio quartier generale a Teano e stava facendo ripiegare le proprie truppe sulla linea del Volturno, poco sopra Capua: l\u00ec stava ripiegando anche la 4\u00aa Divisione, comandata dal ministro della guerra generale Francesco Macdonald, che per la notte del 16-17 maggio si era accampata nei pressi di Mignano in provincia di Caserta. D'Aspre comp\u00ec un raid notturno, alla testa di due sole compagnie e due squadroni austriaci. La sorpresa fu totale e dei circa napoletani, solo 700 poterono ricongiungersi con il grosso a Capua.\nSi tratt\u00f2 di un fatto enorme, e la cosa fece molta sensazione. Probabilmente in questa occasione d'Aspre venne decorato della croce di Cavaliere (il primo di tre livelli) dell'Ordine militare di Maria Teresa (i registri portano una data imprecisata fra il 1813 ed il 1816). Tuttavia, occorre considerare che l'esercito napoletano era in fase di avanzato sfaldamento e non covava pi\u00f9 speranza di riscatto.\nIn ogni caso Piero Pieri ha potuto sostenere che proprio quest'episodio abbia persuaso Murat che \"tutto era finito\". La campagna si concluse il 19 maggio, con l'imbarco di Murat per la Corsica: il 2 giugno gli austriaci poterono far rientrare a Napoli Ferdinando I delle Due Sicilie.\nLa repressione della costituzione napoletana del 1821.\nNel 1820 partecip\u00f2 al corpo di spedizione austriaco che sconfisse il Pepe nella battaglia di Rieti-Antrodoco e reinstaur\u00f2 il governo assolutistico di Ferdinando I di Borbone.\nLa repressione della rivoluzione del 1831.\nNel 1832 partecip\u00f2 alla repressione della rivoluzione dell'Italia centrale, scoppiata il 26 febbraio di quell'anno. L'armata di stanza nel Italia era forte di uomini e cavalli. Di questi, nel marzo 1831, Johann Maria Philipp Frimont ne port\u00f2 su Bologna, su Parma, su Modena mentre erano di riserva. Essi ebbero un piccolo scontro con 300 volontari a Novi Modenese, il 21 entrarono in Bologna sinch\u00e9 non affrontarono l'unico vero combattimento, a Rimini, il 25 marzo: un migliaio di volontari guidati dallo Zucchi, vecchio generale dell'esercito del Regno d'Italia e reduce della vittoriosa battaglia contro il predecessore di Frimont, Bellegarde, alla battaglia del Mincio. Quando Eugenio di Beauharnais fu sul punto di impedire l'invasione austriaca della Lombardia.\nI volontari che il generale Carlo Zucchi comandava in quel 1831 non furono da meno: resistettero con successo agli austriaci e ripiegarono indisturbati sulla fortezza di Ancona, ove la rivoluzione si spense alcuni giorni pi\u00f9 tardi.\nIl successo austriaco consent\u00ec il rientro dei duchi di Parma e Modena nelle loro sedi e dei papalini a Bologna. Subito venne chiusa l'universit\u00e0 ed aumentata l'imposta fondiaria in Romagna. Di fronte al generale malcontento, il cardinale Albani part\u00ec da Rimini al comando di una spedizione punitiva, forte di papalini: essi misero a sacco Cesena e Lugo. Ma, non appena la popolazione li respinse da Bologna, subito Radetzky si mosse da Modena per congiungersi con Albani a Imola, il 26 gennaio, ed entrava in Bologna il 28.\nIncarichi fuori Italia.\nNel 1833 venne trasferito in Boemia. Nel 1835 ad Innsbruck.\nComandante del Veneto.\nNel 1840 venne promosso luogotenente-feldmaresciallo, come gi\u00e0 il padre, e trasferito in Italia. Nell'agosto 1846 si vide affidare il comando del 2\u00ba Corpo d'armata, basato a Padova. Si trattava del comando militare del Veneto, sottoposto al comandante militare della Lombardia e dell'intero Lombardo-Veneto feldmaresciallo Radetzky, di stanza a Milano. Qui venne sorpreso da uno scontro fra soldati e studenti dell'Universit\u00e0, lo represse sanguinosamente e proclam\u00f2 la legge marziale.\nLa prima guerra di indipendenza.\nLa prima fase attorno a Verona.\nAllo scoppio della rivoluzione, con giusto intuito della situazione, prefer\u00ec abbandonare Padova e Vicenza per portarsi tempestivamente a Verona, vera chiave dei possessi austriaci in Italia. Qui pot\u00e9 bloccare il, sia pur molto timido, moto insurrezionale ed offr\u00ec sicuro rifugio a Radetzky, che vi giunse con le sue truppe, sfatte e reduci della umiliante sconfitta subita alle cinque giornate di Milano.\nQuando quest'ultimo riprese l'offensiva, d'Aspre lo segu\u00ec su Mantova il 28 maggio e ruppe la strenua resistenza dei pochi Toscani il 29 maggio a Curtatone. Dopodich\u00e9 Radetzky e d'Aspre tardarono troppo a muoversi e, quando finalmente si decisero l'indomani mattina, trovarono di fronte a s\u00e9 l'esercito sardo del Bava che, ben schierato, inflisse loro una sonante (ma non decisiva) sconfitta a Goito, il 30 maggio (d'Aspre non aveva partecipato ai combattimenti, essendogli stato comandato di condurre una manovra aggirante oltre la destra sarda, che non ebbe alcun esito). Dopodich\u00e9 Radetzky ingiunse a d'Aspre di ritirarsi su Mantova. Lo stesso giorno in cui cadeva Peschiera.\nPartecip\u00f2 alla fondamentale riconquista di Vicenza, il 10-11 giugno). Ottenuta la capitolazione dell'esercito pontificio del Durando, impose alla citt\u00e0 una contribuzione di tre milioni e, non ottenutola, ordin\u00f2 il saccheggio.\nCondusse, poi, il 2\u00ba Corpo d'armata alla offensiva finale, iniziata il 23 giugno e segnata dalla sconfitta dell'esercito di Carlo Alberto a Custoza il 25 luglio. D'Aspre, in particolare, condusse gli scontri di Sommacampagna e Volta Mantovana.\nCarlo Alberto dovette ripiegare su Milano ed accett\u00f2 l'armistizio di Salasco, che obbligava l'esercito piemontese ad evacuare la Lombardia e Milano (rioccupata il 6 agosto).\nLa prima fallita caccia a Garibaldi.\nD'Aspre, dal canto suo, rioccup\u00f2 Brescia, il 16 agosto, alla testa di settemila uomini e 25 cannoni, con le bande militari festeggianti. Che passavano in strade deserte, con l'intera popolazione rinserrata nelle case.\nSoprattutto, ebbe a che fare con gli ultimi combattimenti in Lombardia, condotti da un ancora poco conosciuto Giuseppe Garibaldi alla testa di un migliaio di volontari, sul confine svizzero nell'allora provincia di Como. Radetzky ne fu tanto impensierito da inviargli contro il d'Aspre con il suo intero 2\u00ba Corpo d'armata ed altre due brigate, circa uomini. Qui d'Aspre condusse una vasta campagna di intercettazione sino a bloccarlo, lui in persona, presso Morazzone, il 26 agosto. Garibaldi, tuttavia, se ne usc\u00ec per un viottolo e raggiunse il confine svizzero il successivo giorno 27.\nD'Aspre ne rimase impressionato, tanto da pronunciarne un primo, significativo, elogio, in un colloquio con un rappresentante sardo a Parma:\nGiudizio ripetuto in due rapporti a Radetzky, in cui gli riconosceva \u201ciniziativa ed energia\u201d. Tale giudizio veniva fatto proprio dal feldmarsciallo, che li faceva suoi in un successivo rapporto a Vienna. Risale a questi documenti il giudizio lusinghiero che la letteratura militare austriaca riserv\u00f2 a Garibaldi, cui venne riservato un posto particolare quale eccelso esempio di \"capobanda\"(\"Bandenfuehrer\").\nLa ripresa della guerra regia.\nRipresa la guerra il 20 marzo 1849, segu\u00ec Radetzky oltre il fiume Ticino. Qui comand\u00f2 il suo 2\u00ba Corpo d'armata al brillante assalto di Mortara, il 21 marzo, ove fu brillantemente coadiuvato dal giovane Arciduca Alberto, e dal Benedek, allora rispettivamente comandanti di divisione e colonnello, ma destinati a ben maggiori onori.\nCi\u00f2 mise sotto pressione il comandante sardo Chrzanowski, il quale, gi\u00e0 sorpreso dall'invasione del Piemonte, anzich\u00e9 riunirsi ad Alessandria con i uomini l\u00e0 stanziati, prese la stolta decisione di comandare a Novara i circa uomini a nord del Po. Qui, due giorni dopo il d'Aspre condusse il suo 2\u00ba corpo all'assalto delle posizioni sarde alla \"Bicocca\" (sobborgo a sud-est di Novara), venendo respinto e dovendo subire ben quattro ore di attacchi. Al termine dei quali il generale Chrzanowski, anzich\u00e9 comandare un contrattacco generale, prefer\u00ec ripiegare, consentendo al d'Aspre di salvare il corpo d'armata ed a Radetzky di concentrare l'esercito per un grande attacco, il giorno successivo, che segn\u00f2 la \"fatal Novara\".\nIl restaurato potere austriaco in Italia.\nLa uscita di scena del Regno di Sardegna.\nCarlo Alberto venne costretto ad abdicare a favore del figlio Vittorio Emanuele, questi firm\u00f2 la resa a Vignale, mentre d'Aspre si guadagn\u00f2 fama eterna nei registri dell'esercito austriaco.\nDopo i molti mesi di stallo seguiti all'armistizio di Salasco, la battaglia di Novara aveva definitivamente deciso della supremazia in Lombardia: la maggiore conseguenza della sconfitta fu la rinuncia del Regno sardo ad ogni influenza in Italia. Almeno finch\u00e9 l'ordine non fosse ristabilito. E sarebbero occorsi alcuni anni.\nNelle giornate successive a Novara, Radetzky chiuse anche la partita con i patrioti lombardi, soffocando sul nascere alcuni tentativi di ribellione (Como) e soffocandone nel sangue altri (Brescia). Mentre continuava unicamente l'assedio di Venezia.\nRadetzky ha mano libera.\nIl feldmaresciallo poteva ora occuparsi della repressione della Repubblica Romana e della Repubblica Toscana. Due operazioni che richiedevano ciascuna una ingente spedizione militare che, pendente il provvisorio armistizio di Salasco, n\u00e9 Austria n\u00e9 Regno di Sardegna potevano permettersi di impiegare.\nLa repressione della Italia centrale.\nL'occupazione del Ducato di Parma.\nSubito dopo Novara D'Aspre era stato inviato a rioccupare Parma, all'inizio di aprile, come \u201cGovernatore supremo degli Stati di Parma\u201d.\nIl ducato era passato al monarca in carica, Carlo Ludovico di Borbone, solo il 17 dicembre 1847, alla morte di Maria Luisa, sorella di Ferdinando I, l'imperatore ancora in carica (verr\u00e0 costretto ad abdicare solo il 2 dicembre 1848). Gli austriaci consideravano, dunque, il Ducato un po' come cosa propria.\nCarlo Ludovico ebbe ad affrontare, gi\u00e0 il 19 marzo 1848, una sommossa popolare, che lo spinse ad rigettare l'alleanza difensiva con l'Austria, a promettere una costituzione e ad allinearsi a Leopoldo II di Toscana, Pio IX e Carlo Alberto. Poi cambi\u00f2 d'avviso ed abdic\u00f2, in aprile, lasciando il governo nelle mani di un governo provvisorio che, il 16 giugno, vot\u00f2 l'unione con il Regno di Sardegna. Tutto era stato azzerato dopo l'armistizio di Salasco. Alla ripresa dei combattimenti, nel marzo 1849, Parma, come l'intera Lombardia, venne evacuata delle truppe austriache, su ordine del Radetzky, che prefer\u00ec concentrale tutte presso di s\u00e9 e portarle alla vittoria di Novara.\nD'Aspre emise un \"Decreto che dichiara validi gli atti notarili distesi con diverse intitolazioni dai notai di Parma e di Piacenza\". Ma fece in tempo ad attuare una piccola epurazione, cacciando, ad esempio, Paolo Oppici, direttore della Gazzetta di Parma, che aveva perorato l'annessione del Ducato al Regno di Sardegna.\nUrgenza dell'invasione dell'Italia centrale.\nDa Parma Radetzky lo incaric\u00f2 di reprimere la rivoluzione toscana e reinstaurare il granduca Leopoldo II.\nTale occupazione era necessario agli austriaci, non solo per ragioni dinastiche, ma pure per ribadire la propria influenza sulla Italia Centrale, in considerazione dello sbarco, il 24 aprile a Civitavecchia, di un piccolo corpo di spedizione francese, forte di uomini, inviato da Luigi Buonaparte, non ancora Imperatore a reprimere la Repubblica Romana guidata da Giuseppe Mazzini.\nIl 28 aprile il suo comandante, generale Oudinot, aveva marciato su Roma dove, il 30 aprile era stato respinto in una dura battaglia. Dopodich\u00e9 era stata sottoscritta una tregua, ma Oudinot stava mettendo in piedi una forza di uomini ed un possente parco d'assedio e, pi\u00f9 presto che poi, ci avrebbe riprovato.\nEra quindi urgente, per Radetzky, occupare quanta maggior parte possibile dello Stato Pontificio e ribadire la tradizionale appartenenza della Toscana alla sfera di influenza austriaca.\nL'invasione della Toscana.\nQuesti nel marzo 1848 aveva inviato l'esercito alla guerra all'Austria (ove si portarono assai bene a Curtatone e Montanara, proprio contro d'Aspre). Tuttavia il successivo 27 ottobre Leopoldo era stato costretto ad affidare il governo al Montanelli, che inaugur\u00f2 una politica volta alla unione con gli altri stati italiani ed alla ripresa congiunta della guerra all'Impero austriaco.\nLa crisi precipit\u00f2 nel successivo gennaio 1849, quando Montanelli richiese a Leopoldo l'elezione di deputati toscani alla Assemblea Costituente della neoproclamata Repubblica Romana. Granduca si rifiut\u00f2 di compiere un gesto tanto ostile a Pio IX: il 30 gennaio abbandon\u00f2 Firenze e, il 21 febbraio si imbarc\u00f2 per Gaeta, ove si mise sotto la protezione di Ferdinando II delle Due Sicilie. Nel frattempo a Firenze il 15 febbraio era gi\u00e0 stata proclamata la repubblica della quale fu eletto dittatore, il 27 marzo, il Guerrazzi.\nMa la repubblica ebbe vita breve: venne rovesciata gi\u00e0 il 12 aprile dai moderati del municipio di Firenze, i quali aveva subito richiamato il Granduca e trasferito i propri poteri ad un suo plenipotenziario, Serristori, tornato a Firenze il 4 maggio. Ma non era tutto, in quanto (i) la ultra-democratica Livorno continu\u00f2 un governo \u2018popolare\u2019, sostanzialmente contrario ai nuovi reggenti fiorentini, (ii) il granduca aveva gi\u00e0 chiesto il soccorso degli austriaci.\nDalch\u00e9 d'Aspre si present\u00f2 sotto l'Appennino con il suo 2\u00ba Corpo d'armata ed accompagnato dall'Arciduca Alberto, dal Walmoden e da Francesco V di Modena. Quest'ultimo recava truppe sue, per cui l'intera spedizione totalizzava uomini, oltre a cento cannoni, genio ed un po' tutto il necessario ad una vera e propria campagna militare.\nIl 5 maggio occupava Lucca, il 6 Pisa. Livorno chiuse le porte e venne bombardata il 10 maggio. L'indomani mattina, 11 maggio, riprese il bombardamento, venne aperta una breccia nelle mura, da dove il sovrabbondante esercito invasore sommerse la citt\u00e0. Incontr\u00f2 ancora resistenza e la truppa prese a comportarsi come in una citt\u00e0 presa d'assalto. D'Aspre poteva, infatti, considerare ogni precauzione superflua e consent\u00ec il saccheggio e la rappresaglia: gli assalitori irruppero in tutti gli edifici da cui proveniva resistenza, uccidendo e saccheggiando, sino alla sera. Fonti contemporanee contarono 317 fucilazioni ed 800 morti.\nLa crudelt\u00e0 del comportamento di d'Aspre si evince bene, considerando la sproporzione fra la piccola citt\u00e0 e l'enormit\u00e0 dell'esercito invasore, che poteva raggiungere il duomo gi\u00e0 verso mezzogiorno. Egli si era macchiato di un vero crimine di guerra, ma poteva ben affermare (in un proclama del successivo 24 maggio da Empoli) che: \u201cla fazione che opprimeva Livorno fu dalle mie armi distrutta\u201d.\nDopodich\u00e9 complet\u00f2 la missione il 25 maggio d'Aspre entrando in Firenze, pose la citt\u00e0 come in stato d'assedio e sottopose alla giurisdizione dei tribunali militari austriaci anche il giudizio dei reati comuni.\nLa parallela occupazione di Bologna ed Ancona.\nParallelamente all'azione di d'Aspre il generale Wimpffen si present\u00f2 dinnanzi a Bologna. L'assalto contro la citt\u00e0, difesa da meno di volontari, cominci\u00f2 l'8 maggio. Wimpffen venne rinforzato dal Gorzkowski, giunto il 14 maggio da Mantova con truppa e cannoni d'assedio. Il 15 la citt\u00e0 venne bombardata e si arrese, il 16 maggio.\nWimpffen prosegu\u00ec allora per la munita piazzaforte di Ancona, raggiunta il 25 maggio. La citt\u00e0 era una piazzaforte ben munita, guidata dal bravo Zambeccari, ma difesa da appena quattromila soldati. L'attacco da terra e da mare cominci\u00f2 il 27. Il 6 giugno Wimpffen ricevette il parco d'assedio del Gorzkowski cinquemila Toscani inviati da Leopoldo II e condotti dal Liechtenstein. Dopo sue settimane di bombardamenti, il 17 giugno Zambeccari accett\u00f2 la proposta di resa avanzata dal Wimpffen, firmata il 19 e, il 21 consegn\u00f2 la cittadella ed i forti,\nLa seconda fallita caccia a Garibaldi.\nNel frattempo, a Roma, Oudinot ruppe la tregua il 1\u00ba giugno e, il 3 giugno attacc\u00f2 la citt\u00e0 solo per incontrare una resistenza assai pi\u00f9 dura del previsto, nonostante i duri bombardamenti. Tanto da ottenere la resa della Repubblica solo il 2 luglio.\nLo stesso giorno Garibaldi radun\u00f2 in Piazza San Pietro 4Settecento volontari ed usc\u00ec verso est, con il vago intento di sollevare le province ovvero raggiungere Venezia assediata.\nIl suo immediato oppositore era, appunto, D'Aspre, che si trovava comandante delle truppe di occupazione in Toscana e dell'esercito toscano, in via di riorganizzazione. Egli aveva imparato a temere assai il guerrigliero e scriveva:\nEgli dedic\u00f2 alla caccia dei forse superstiti della colonna le attenzioni di una armata che, al completo, contava almeno fanti, 30 cannoni e 500 cavalli. Sinch\u00e9 non costrinse Garibaldi a trovare rifugio, il 31 luglio nella neutrale repubblica di San Marino.\nDa segnalare che d'Aspre prese a far fucilare i prigionieri, come accadde, ad esempio, al capitano romagnolo Basilio Bellotti e ad altri cinque, il 29 luglio, a Ciceruacchio con il figlio Lorenzo, appena tredicenne (insieme ad altri sei) il 10 agosto, ad Ugo Bassi e Giovanni Livraghi l'8 agosto, a Bologna. Nel complesso \u00e8 lecito affermare che il luogotenente-feldmaresciallo diede un contributo determinante alla composizione del pi\u00f9 nobile martirologio del risorgimento.\nEsito.\nNell'ottobre 1849 assunse il comando del 6\u00ba Corpo d'armata, di nuovo in Padova (o in Treviso). Qui mor\u00ec, ancora in carica, il 24 maggio 1850. Gli succedette il Culoz sino al 1852, poi l'Arciduca Carlo Ferdinando (fratello dell'Arciduca Alberto), sino al 1853.\nDopo la morte, gli venne dedicato uno dei nuovi forti realizzati fra la prima e la seconda guerra di indipendenza attorno a Verona: \u2018Forte d'Aspre', appunto, 400 metri a nord del borgo di Santa Lucia, nella prima cerchia esterna, realizzato nel periodo 1851-1859, del quale resta oggi unicamente il terrapieno, in pessimo stato di conservazione, mentre non rimangono tracce delle opere in muratura. Prima della demolizione era stato ribattezzato poi Forte Fenilone."}
{"id": "1091930", "revid": "1318658", "url": "https://it.wikipedia.org/wiki?curid=1091930", "title": "Canzoni per parlare", "text": "Canzoni per parlare \u00e8 un 33 giri di inediti del 1988 di Fiorella Mannoia, pubblicato per la DDD - La Drogueria di Drugolo (Catalogo: DDD 4608011 - Matrici: CI-DDD 4608011-1L/CI-DDD 4608011-2L) e distribuito dalla CBS; il disco viene prodotto da Piero Fabrizi ed arrangiato da Fio Zanotti e Celso Valli. Sempre nello stesso anno la Epic Records ristampa l'album per il mercato austriaco (Catalogo: EPC 466706 2). Dal 2001 \u00e8 disponibile la versione in download digitale pubblicata per la Sony BMG.\nTracce.\nDurata totale: 38 min : 53 s\nSuccesso commerciale.\nCanzoni per parlare raggiunge la posizione n. 8 nella classifica nazionale. Viene certificato disco di platino, con oltre 200.000 copie vendute."}
{"id": "1091952", "revid": "78273", "url": "https://it.wikipedia.org/wiki?curid=1091952", "title": "Salento d'Amare Italgest Casarano", "text": ""}
{"id": "1091956", "revid": "704623", "url": "https://it.wikipedia.org/wiki?curid=1091956", "title": "La parola ai testimoni", "text": "La parola ai testimoni \u00e8 il sesto album in studio del cantautore italiano Enrico Ruggeri, uscito nel settembre 1988.\nIl disco.\nGli arrangiamenti, in stile elettronico tipicamente anni 80, sono curati da Michele Santoro, Enrico Ruggeri e Luigi Schiavone. Dario Gai con Ruggeri ha scritto la musica di Le luci della sera.\nI testi, scritti tutti da Enrico Ruggeri, parlano di amori timidi (Piccola illusione, Il tempo (che immobile va), I ragazzi che volano via, La musica dell'inconscio), devoti (Marta che parla con Dio) o fugaci (La signora del tempo che vola, Tango delle donne facili, Le luci della sera) e di un soldato che con una lettera sogna la fine della guerra (Lettera dal fronte (Ta-pum)).\nIl brano Inutile canzone, che parla di chi si sente una nullit\u00e0, \u00e8 incluso solo su MC e CD, mentre i brani Altro giro, altra corsa e Giorni randagi, che parlano di temi sociali, sono inclusi solo su CD: il primo fu pubblicato anche in un disco in vinile a 33 giri regalato agli spettatori dei concerti del tour del 1988 e il secondo, colonna sonora del film I giorni randagi, anche come 45 giri.\nDel brano \"Marta che parla con Dio\" fu incisa una nuova versione su \"La vie en rouge\" e la stessa versione fu inserita in \"Cuore, muscoli e cervello\".\nCopertina.\nLa copertina, che si apre a libro, davanti vede in primo piano sette personaggi di diversa et\u00e0 ed estrazione sociale ripresi coi bagagli tra i binari ferroviari. Nel retro un sorridente ed elegante Enrico Ruggeri che cammina in una stazione, mentre nella parte centrale, Enrico Ruggeri con i suddetti personaggi all'interno di una carrozza di un treno. Inoltre nella plastica che sigilla l'album \u00e8 stampato il tour teatrale del cantautore."}
{"id": "1091961", "revid": "599013", "url": "https://it.wikipedia.org/wiki?curid=1091961", "title": "Juan Antonio San Epifanio", "text": "In tutta la sua carriera ha vestito la casacca del Barcellona.\nCarriera.\nClub.\nGli inizi e le giovanili.\nVicino all'abbandono della pratica sportiva, a 15 anni la sua carriera cestistica sub\u00ec la svolta decisiva quando il Barcelona mise sotto contratto suo fratello maggiore, Herminio San Epifanio, il quale per\u00f2 pose nelle condizioni di ingaggio che la societ\u00e0 facesse entrare in squadra anche Juan Antonio; la dirigenza accett\u00f2, ma data la giovanissima et\u00e0 colloc\u00f2 il ragazzo nella formazione del \"Colegio Alpe de Barcelona\", dove increment\u00f2 notevolmente la tecnica e vinse il suo primo titolo scolastico. Nel 1976 venne convocato nella nazionale giovanile, con cui vinse una medaglia di bronzo ed una d'argento agli Europei giovanili.\nAl Barcellona.\nNel 1979 approd\u00f2 in prima squadra. Nei circa 15 anni di carriera (dal 1979 all'abbandono nel 1995), il Barcellona si impose quale dominatrice del panorama cestistico spagnolo, in cui fino ad allora aveva primeggiato il Real Madrid. Nel suo curriculum Epi vanta 7 titoli della liga ACB (1981, 1983, 1987, 1988, 1989, 1990, 1994), 10 Coppe del Re (1978, 1979, 1980, 1981, 1982, 1983, 1987, 1988, 1991, 1994), due Coppe delle Coppe (1985, 1986); 1 Coppa Kora\u0107 (1987) e una Coppa Intercontinentale (1985).\nSi \u00e8 ritirato al termine della stagione 1994-95.\nNazionale.\nNel 1978 vest\u00ec per la prima volta la maglia della Nazionale spagnola seniores. In quasi un ventennio di attivit\u00e0, sar\u00e0 convocato per ben 239 incontri internazionali, nei quali segner\u00e0 3358 punti (miglior realizzatore spagnolo di sempre).\nHa partecipato a quattro Giochi Olimpici (1980, 1984, 1988, 1992), disputando in tutto 30 partite del torneo olimpico. A la Spagna vinse una storica medaglia d'argento, sconfitta dagli in finale. Ai Campionati europei del 1983, si era gi\u00e0 aggiudicato un altro argento, dopo che lo stesso Epi aveva conquistato l'accesso alla finale battendo l' in semifinale con un buzzer beater; agli europei del 1991, disputati a Roma, gli spagnoli ottennero invece una medaglia di bronzo."}
{"id": "1091965", "revid": "287204", "url": "https://it.wikipedia.org/wiki?curid=1091965", "title": "Formazione di Breno", "text": "La Formazione di Breno \u00e8 una formazione geologica affiorante nella media Val Camonica e in alta Val Seriana, datata al Carnico inferiore-medio (Triassico Superiore). La sezione tipo si trova presso il paese di Breno, in Val Camonica.\nDescrizione e ambiente sedimentario.\nSi tratta di una successione carbonatica ben stratificata, composta da due membri con diversa caratterizzazione litologica:\nI banchi carbonatici della formazione presentano un assetto marcatamente ciclico cos\u00ec ripartito (dal basso verso l'alto):\nAbbiamo quindi banchi caratterizzati da facies che si ripetono ciclicamente. Questo tipo di configurazione viene definito ciclotema. Si tratta in questo caso di ciclotemi peritidali, originati cio\u00e8 dall'alternanza ciclica di condizioni di annegamento ed emersione che determinano la presenza delle strutture e tessiture sopra descritte.\nQueste caratteristiche indicano una piattaforma carbonatica simile alle attuali Bahamas, con fondali ampi e poco profondi e acque poco agitate, caratterizzata dallo sviluppo di estese piane di marea. Oscillazioni periodiche del livello marino potevano portare all'emersione e all'essiccazione del sedimento. La profondit\u00e0 tende a diminuire progressivamente e i cicli di emersione ad aumentare di frequenza verso la sommit\u00e0 della formazione (Membro di Campolungo).\nQuesta piattaforma delimitava verso mare un bacino interno poco profondo a sedimentazione mista terrigeno-carbonatica i cui termini stratigrafici (Formazione di Gorno) affiorano verso sud.\nRapporti stratigrafici e datazione.\nLa formazione poggia inferiormente sul Calcare di Esino ed \u00e8 ricoperta dalla Formazione di San Giovanni Bianco. Verso sud, passa per eteropia laterale di facies alla Formazione di Gorno. Lo spessore complessivo della formazione ammonta a circa 400\u00a0m. I fossili contenuti, soprattutto bivalvi e gasteropodi, ma anche ammoniti del genere \"Trachyceras\", hanno permesso la datazione della formazione al Carnico inferiore e medio."}
{"id": "1091966", "revid": "767487", "url": "https://it.wikipedia.org/wiki?curid=1091966", "title": "Walter Pandiani", "text": "In carriera ha vestito le maglie di Progreso, Bas\u00e1\u00f1ez, Pe\u00f1arol, Deportivo La Coru\u00f1a, Maiorca, Birmingham City, Espanyol, , , , e . \u00c8 il primatista di reti (11) dell'Espanyol nelle competizioni UEFA per club..\nCarriera.\nClub.\nDa sempre soprannominato \"El Rifle\" (il fucile), inizia a giocare a calcio nel , club cittadino in cui milita nel 1996-1997 siglando 12 reti in 22 presenze. Acquistato dal , viene girato in prestito al , ma un infortunio alla caviglia lo tiene fermo per tutta la stagione. Nel 1998 viene integrato nella rosa del Pe\u00f1arol, con cui in due anni realizza 29 reti in 71 presenze in Primera Divisi\u00f3n uruguaiana, vincendo il titolo nazionale nel 1999.\nNel dicembre 1999 viene acquistato, con contratto quinquennale, dal , club della Primera Divisi\u00f3n spagnola, che lo lascia in prestito al Pe\u00f1arol fino alla fine della stagione.\nIl 27 agosto 2000 esordisce con il Deportivo subentrando a Diego Trist\u00e1n nel corso della partita di ritorno di Supercoppa di Spagna vinta per 2-0 al Riazor contro l'. Nel 2002 viene ceduto in prestito per un anno al , con cui realizza 13 reti in 33 presenze nella Liga e vince la Coppa del Re nel 2002-2003. Fa dunque ritorno in Galizia e rimane a La Coru\u00f1a fino al 2005, subentrando spesso dalla panchina, ma risultando decisivo per molte vittorie. In particolare, si ricordano la rimonta nella partita della fase a gironi della UEFA Champions League 2000-2001 (7 marzo 2001), quando il Deportivo passa da 0-3 a 4-3 in casa contro il grazie proprio ad una tripletta di Pandiani nel secondo tempo, e la rimonta nella gara di ritorno dei quarti di finale della UEFA Champions League 2003-2004 in casa contro il (7 aprile 2004), quando Pandiani apre le marcature al 5', dando il via alla vittoria per 4-0 che ribalta il 4-1 per i rossoneri dell'andata. Con i biancobl\u00f9 Pandiani vince due Supercoppe di Spagna (2000, 2002) e una Coppa del Re (2001-2002), mentre il suo record personale di gol (13) segnati con il Depor in una stagione risale all'annata 2003-2004.\nNel gennaio 2005, anche a causa di contrasti con l'allenatore Javier Irureta, si trasferisce in prestito al , in Premier League. Segna al debutto in campionato, nella partita vinta per 2-1 in casa contro il e realizza altre tre reti sino alla fine della stagione, convincendo la squadra allenata da Steve Bruce a ingaggiarlo a titolo definitivo per 3 milioni di euro.\nInizia in Inghilterra la stagione 2005-2006, ma il 13 gennaio 2006 fa ritorno in Spagna, firmando per l', con cui vince subito la Coppa del Re. Nel 2006-2007 realizza 7 gol nella Liga, tra cui una tripletta contro il al Bernab\u00e9u, e 11 in Coppa UEFA, dove l'Espanyol arriva in finale e perde ai tiri di rigore nel confronto tutto spagnolo contro il .\nPassato all' nell'estate del 2007, viene utilizzato di rado nel 2007-2008, ma nell'annata seguente \u00e8 importante il suo contributo per la salvezza della squadra allenata da Jos\u00e9 Antonio Camacho, subentrato nell'ottobre 2007. Anche nella stagione successiva fornisce un prezioso aiuto per la salvezza del club basco. A Pamplona disputa quattro stagioni, realizzando 11 gol nel 2008-2009 e nel 2009-2010.\nAll'et\u00e0 di 35 anni firma, nell'estate del 2011, un contratto annuale con l'Espanyol, facendo cos\u00ec ritorno nel club di Barcellona dopo quattro anni. Riserva di \u00c1lvaro V\u00e1zquez, viene utilizzato poco, totalizzando solo 15 presenze e 3 reti nella Liga.\nNell'agosto 2012 firma per il , in Segunda Divisi\u00f3n, dove rimane per pochi mesi (17 presenze e 2 reti) prima di trasferirsi, nel gennaio 2013, all', club con sede a Palma di Maiorca militante nelle serie minori dove trova in squadra anche suo figlio. Nel 2013-2014 \u00e8 al , sempre accanto al figlio.\nNel giugno 2015, firma, 39enne, per il , club svizzero di Challenge League con cui ottiene la promozione nella Super League.\nIl 16 giugno 2016 annuncia il proprio ritiro dall'attivit\u00e0 agonistica.\nChiude con un bilancio di 279 presenze e 83 reti nella Primera Divisi\u00f3n spagnola.\nNazionale.\nConta 4 presenze con la nazionale uruguaiana, senza reti."}
{"id": "1091969", "revid": "1707533", "url": "https://it.wikipedia.org/wiki?curid=1091969", "title": "Strumento finanziario di orientamento della pesca", "text": ""}
{"id": "1091970", "revid": "1005847", "url": "https://it.wikipedia.org/wiki?curid=1091970", "title": "Istituto di previdenza per il settore marittimo", "text": "L'Istituto di previdenza per il settore marittimo (IPSEMA) era un ente pubblico previdenziale che aveva il compito precipuo di assicurare la tutela previdenziale, infortunistica e delle malattie professionali ai soli dipendenti del settore marittimo ed in parte della navigazione aerea. Dal 31 luglio 2010, con la legge 30 luglio 2010, n. 122 di conversione del d.l. 31 maggio 2010, n. 78, l'IPSEMA viene soppresso e tutte le sue attivit\u00e0 confluiscono nell'INAIL, sottoposto alla vigilanza del Ministero del lavoro e delle politiche sociali.\nStoria.\nLa storia di un sistema di tutela previdenziale, sanitario e antinfortunistico \u00e8 stato sempre un problema per il settore dei lavoratori marittimi, sin dal Medioevo. Un primo cenno di forme di protezione dei dipendenti marittimi li troviamo negli statuti delle Repubbliche marinare e ancora prima. Il Codice del commercio italiano del 1883 defin\u00ec alcuni istituti giuridici, che nel 1942 confluiranno nel Codice della navigazione, caso pi\u00f9 unico che raro di codificazione della normativa relativa ad un unico settore con la presenza tanto di istituti di diritto pubblico che privato. Nel 1898 venne istituito l'attuale INAIL, quale istituto per l'assicurazione obbligatoria contro gli infortuni sul lavoro, che continu\u00f2 a comprendere la gente del mare nel settore del commercio, anzich\u00e9 in quello dell'industria. \nMa \u00e8 nel novecento che Genova, Napoli e Trieste iniziarono a formare organizzazioni stabili quali i sindacati, da cui sorgeranno nel 1933 le cosiddette Casse marittime.\nA Genova, nel 1905, si costitu\u00ec il Sindacato marittimo italiano, primo sindacato libero di mutua assicurazione, che in dieci anni riusc\u00ec ad estendere la sua tutela assicurativa al 90 per cento del grande armamento nazionale. Nello stesso anno nacque a Napoli il Sindacato obbligatorio meridionale, che assicurava gli equipaggi imbarcati sulle navi del Mezzogiorno continentale e della Sicilia. Nel 1918, a Trieste, sorse poi il terzo sindacato, che si chiamava \"Giuliano Infortuni\".\nIl regio decreto 264 del 1933, attribu\u00ec definitivamente a questi tre istituti l'assicurazione degli addetti ai trasporti per mare e anche alla pesca, trasformandole in appunto casse marittime: rispettivamente Cassa Marittima Adriatica, Cassa Marittima Meridionale e Cassa Marittima Tirrena con sede rispettivamente a Trieste, Napoli e Genova.\nLe casse, oltre all'assistenza infortuni e malattie, per quasi mezzo secolo hanno erogato anche quella sanitaria, sia ai marittimi, che agli amministrativi, che alla gente dell'aria, cos\u00ec come gli altri istituti previdenziali (si pensi all'INAM), prima che con la legge n. 833/1978 venisse creato il Servizio sanitario nazionale con le attuali ASL.\nCon il d. lgs. n. 479/1994 dalla fusione delle tre casse, nasce l'IPSEMA, l'Istituto di previdenza per il settore marittimo.\nCon il decreto legge n. 78 del 31 maggio 2010 (convertito nella legge n. 122 del 30 luglio 2010), l'IPSEMA viene soppresso e le relative funzioni, con decorrenza dal 31 maggio 2010, sono state attribuite all'INAIL.\nStruttura.\nLa struttura dell'IPSEMA era cos\u00ec organizzata:\nLa struttura interna era suddivisa in 4 direzioni:\nAlle strutture interne si affiancavano uffici tecnico-professionali. Essi erano:\nA livello periferico l'Ipsema era strutturato in sedi 4 compartimentali e 3 centri operativi. Essi sono:\nAttivit\u00e0.\nIl compito principale dell'IPSEMA, rispetto a quello degli altri enti previdenziali di settore, si pensi all'ENPALS per il settore dello spettacolo, non era solo quello di riscuotere i contributi dai datori di lavoro, ed erogare le prestazioni previdenziali, ma diversamente da altri istituti di settore anche quello di tutelare contro gli infortuni. Infatti, nonostante la generalit\u00e0 dei lavoratori pubblici e privati siano assicurati contro gli infortuni e le malattie professionali presso l'INAIL, per i soli dipendenti del settore marittimo, anche se iscritti in compartimenti esteri, tale assicurazione avveniva presso l'IPSEMA. Inoltre, le prestazioni di tipo previdenziale, ovvero pensioni, la malattia e la maternit\u00e0, veniva effettuata anche nei confronti del personale della navigazione aerea, quali piloti, hostess, steward, assistenti di volo (art. 1 decreto legge n. 663/1979). \nTale particolarit\u00e0 era dovuta al tipo di attivit\u00e0 svolta dai lavoratori di questo settore, e alle peculiarit\u00e0 dello stesso contratto di lavoro. Infatti, il contratto di lavoro \u00e8 sottoposto al Codice della navigazione, \u00e8 effettuato con atto pubblico di arruolamento, sottoposto ad una sezione speciale del Sistema delle comunicazioni obbligatorie, gestito dal Ministero del lavoro e delle politiche sociali a livello accentrato e, diversamente dal sistema ordinario, non \u00e8 regionalizzato.\nNel gennaio 2006 l'IPSEMA aveva il compito di rilasciare il certificato a fini pensionistici dell'eventuale esposizione alle fibre di amianto, limitatamente al settore marittimo, in deroga alla competenza generale dell'INPS.\nL'art. 9, comma 7, del d. lgs. n. 81/2008, recante il testo unico in materia di sicurezza sul lavoro, disponeva che l'IPSEMA svolgesse, in materia infortunistica nel settore marittimo, i compiti gestiti dall'INAIL, ovvero: \nCon l'accorpamento predetto tutte le funzioni vengono ora svolte direttamente dall'INAIL, avendo il datore di lavoro ed il lavoratore un unico interlocutore su tutto il territorio nazionale."}
{"id": "1091971", "revid": "31886", "url": "https://it.wikipedia.org/wiki?curid=1091971", "title": "Order of World Scouts", "text": "L'Order of World Scouts (\"Ordine degli scout del mondo\") \u00e8 un'organizzazione scout internazionale.\nNasce l'11 novembre 1911 per volont\u00e0 di Sir Francis Vane, fondatore dei British Boy Scout e delle British Girl Scout (BBS - BGS), nonch\u00e9 dei REI, i Ragazzi Esploratori Italiani, la prima organizzazione scout nazionale italiana.\nL'OWS \u00e8 presente in diverse nazioni, quali Gran Bretagna, Polonia, Australia, Italia, Per\u00f9, Cile, Brasile, Repubblica Dominicana, Argentina, Uruguay, Bolivia, Messico, Giamaica, Ucraina, Nepal ed Ecuador."}
{"id": "1091973", "revid": "37401", "url": "https://it.wikipedia.org/wiki?curid=1091973", "title": "Murattash", "text": "Murattash \u00e8 una nazione che venne conquistata e bruciata da Tiglath-Pileser I, re di Assiria (1114-1076 a.C. circa), che ne trasse un bottino di lingotti e oggetti di rame, verso il 1112 a.C. Si trovava a sud del Piccolo Zab, nei monti Zagros, nell'area del monte Bazy\u0101n, o attorno al Qara Da\u011f. Muratta\u0161 era anche il nome della capitale dello stesso paese.\nIn un frammento in frigio viene citata Murattash e la vicina Saradaush: \"ho attraversato il Piccolo Zab, e conquistato le terre di Murattash e Saradaush, che si trovano nel mezzo delle montagne di Asaniu e Atuma, in una regione difficile\"."}
{"id": "1091974", "revid": "88740", "url": "https://it.wikipedia.org/wiki?curid=1091974", "title": "Eridania", "text": "Eridania Italia S.p.A. \u00e8 un'azienda italiana specializzata nella produzione di zucchero.\nCome \"Eridania Zuccherifici Nazionali\" \u00e8 stata la pi\u00f9 grande societ\u00e0 saccarifera del paese, 46% quota produzione italiana da regolamento UE nel 2000.\nStoria.\nNasce a Genova nel 1899 come Societ\u00e0 Anonima Eridania Fabbrica di Zuccheri con lo scopo di produrre e commerciare zucchero e prodotti affini.\nDagli ambienti commerciali e finanziari genovesi provengono ben 9 dei 12 azionisti fondatori, con il 64% del capitale sociale che ammontava a due milioni e mezzo di lire, suddiviso in 25.000 azioni da cento lire l'una. Partecipano anche, in qualit\u00e0 di soci, il Banco di Sconto e Sete di Torino e la \"Societ\u00e0 Anonima Codigoro\", proprietaria di grandi estensioni terriere in Romagna. Primo presidente Davide Sancristoforo, banchiere.\nIl dodicesimo socio \u00e8 un industriale genovese, Giovanni Battista Figari, che diverr\u00e0 presidente della nuova azienda saccarifera nel 1901 e la guider\u00e0 fino al 1914, anno della sua morte, con notevole intraprendenza.\nL'inizio dell'attivit\u00e0.\nIl primo zuccherificio Eridania nasce a Codigoro (1899), dove l'omonima azienda associata si \u00e8 impegnata a coltivare barbabietole nel proprio latifondo, secondo un piano di rotazione quinquennale dei terreni. Gi\u00e0 l'anno successivo (1900) si inaugura uno stabilimento a Forl\u00ec, il che ha la conseguenza che, in pochi anni, la barbabietola da zucchero diventi la pi\u00f9 importante coltura industriale in Romagna, superando la canapa.\nLa crescita dell'impresa \u00e8 piuttosto veloce, nel 1905 Giovanni Battista Figari crea un proprio organismo finanziario, il Banco della Liguria che nel 1911 sar\u00e0 inglobato dal Banco di Roma, negli anni acquisisce anche otto societ\u00e0 saccarifere sorte in seguito ad una espansione disordinata e impetuosa del settore. Allo scoppio della prima guerra mondiale le unit\u00e0 produttive dell'Eridania sono gi\u00e0 nove; una scelta determinata dalla grande disponibilit\u00e0 di spazio coperto che esigeva il processo produttivo del tempo, unito alla carenza di infrastrutture viarie ed alla lentezza dei trasporti.\nDopo le gravi difficolt\u00e0 dovute al conflitto che aveva rallentato fortemente la produzione a causa della caduta di domanda nel mercato e, soprattutto, per la carenza di mano d'opera, l'Eridania riprende l'espansione nei primi anni venti con la costruzione di nuovi impianti, l'ammodernamento degli esistenti e l'acquisizione di alcune aziende saccarifere minori.\nEridania Zuccherifici Nazionali.\nLa grande crisi economica mondiale del 1928-29 produce una fase di concentrazione dell'industria italiana, cui non si sottrae quella saccarifera. \u00c8 il 1930 quando l'azienda si fonde con un altro colosso genovese del settore, gli \u00abZuccherifici Nazionali\u00bb che stanno gi\u00e0 concentrando nelle proprie mani l'industria saccarifera che fa capo alla \u00abSociet\u00e0 industrie agricole Ligure Lombarda\u00bb. Prende cos\u00ec vita la \u00abEridania Zuccherifici Nazionali\u00bb, la quale controlla pure la \u00abDistillerie Nazionali\u00bb.\nLa fusione riesce perfettamente e, alla fine degli anni '30, gli ormai 28 stabilimenti controllati dall'Eridania, sono in grado di produrre il 60% del fabbisogno nazionale di zucchero. Tale sviluppo, sotto la guida di Serafino Cevasco, entrato nella societ\u00e0 come semplice funzionario per poi diventarne presidente, viene anche favorito dalla politica autarchica del regime fascista che perseguiva l'autonomia del Paese dalle importazioni dei beni di prima necessit\u00e0 dall'estero.\nPur pesantemente colpita dagli eventi bellici del secondo conflitto mondiale (solo 4 stabilimenti non sono danneggiati), gi\u00e0 nel 1947, sotto la guida del nuovo presidente, Benedetto Acquarone,\nnipote di Serafino Cevasco morto proprio quell'anno a 83 anni, l'azienda \u00e8 in grado di riprendere la produzione, giungendo a regime nell'anno successivo.\nL'arrivo di Attilio Monti.\nNel 1966 il petroliere Attilio Monti decide di investire forti capitali nella produzione dello zucchero ed acquista l'Eridania, fondendola con la \"\"Saccarifera Lombarda\", la \"Emiliana Zuccheri\", la \"Saccarifera Sarda\"\" e, nell'ottobre del 1967, anche assorbendo i quattro stabilimenti delle ex \"Distillerie Italiane\" di Sesto San Giovanni, Ferrara, Roma e Napoli.\nDurante gli anni di gestione del \"Gruppo Monti\", in cui l'amministrazione e la presidenza vengono affidate a Giuseppe De Andr\u00e9 (padre del noto cantautore Fabrizio), braccio destro di Monti anche nell'editoria, si registra un forte aumento produttivo determinato da grandi evoluzioni tecnologiche aziendali, che per\u00f2, uniti ai problemi derivanti dalla concorrenza creata dalla nascita del mercato unico europeo dello zucchero, causano anche una sensibile dismissione delle maestranze e la cessione di una quarantina di stabilimenti (ad esempio, quello \"storico\" di Forl\u00ec, nel 1970). Lo dir\u00e0 lo stesso De Andr\u00e9 al settimanale Il Mondo: \"Dal 1964 al 1980 abbiamo chiuso 41 impianti. Molti sono stati acquistati appositamente per essere chiusi e far confluire la loro capacit\u00e0 produttiva in quella dell'Eridania\". In questo modo l'azienda arriva ad avere il 35% del mercato italiano.\nLa cessione al gruppo Ferruzzi.\nAlla fine degli anni settanta, il Gruppo Monti decide di alienare le proprie attivit\u00e0 industriali ed il controllo dell'Eridania viene ceduto, su suggerimento di uno dei pi\u00f9 noti agenti di cambio della Borsa di Milano, Aldo Ravelli, a Serafino Ferruzzi. Alla sua morte, nel 1979, il Gruppo Ferruzzi viene guidato, d'intesa con gli eredi, dal genero Raul Gardini, che procede nella stessa politica di modernizzazione degli impianti e di chiusura degli stabilimenti obsoleti con il nuovo presidente Renato Picco il quale subentra a De Andr\u00e9, dimessosi nel 1981 in disaccordo con le strategie di Gardini.\nA met\u00e0 degli anni ottanta Gardini conquista la Beghin Say, storica societ\u00e0 francese fondata da Napoleone, quotata alla Borsa di Parigi e primo produttore francese di zucchero dopo avere tentato di scalarla gi\u00e0 tre anni prima ma era stato bloccato dall'intervento del presidente della Repubblica, Valery Giscard d'Estaing. Questa volta porta a termine l'operazione con l'appoggio di Jean Marc Vernes, banchiere e presidente-azionista della societ\u00e0 francese. Nel 1992 inquadra l'Eridania nella controllata francese Beghin Say che nel corso degli anni diventer\u00e0 Eridania Beghin Say: possieder\u00e0 il 100% di Eridania S.p.A. e sar\u00e0 guidata da Picco stesso.\nCoprob, cooperativa produttori bieticoli, Finbieticola e Seci.\nLo sconvolgimento del Gruppo Ferruzzi, determinato dalle vicende dell'inchiesta giudiziaria meglio nota come \"tangentopoli\" e culminato con il suicidio di Raul Gardini, getta l'Eridania in una situazione precaria che verr\u00e0 risolta con l'acquisizione, nel settembre 2001, operata dalla societ\u00e0 Sacofin S.p.A. formata per i 2/3 del capitale da Cooperativa Produttori Bieticoli S.c.r.l. di Minerbio (BO) e Finbieticola (Finanziaria della Associazioni dei Bieticoltori) e per il restante terzo da Societ\u00e0 Esercizi Commerciali Industriali S.p.A. (Gruppo Industriale Maccaferri), gi\u00e0 proprietario degli zuccherifici Sadam, Societ\u00e0 Anonima Distilleria Agricola Marchigiana nata nel 1936.\nItalia Zuccheri ed Eridania Sadam.\nNel 2003, dopo la scissione tra i nuovi soci delle attivit\u00e0 industriali (5 stabilimenti a Coprob/Finbieticola e 2 stabilimenti al Gruppo Maccaferri), vengono costituite:\nLa direttiva europea e la chiusura degli stabilimenti.\nNel 2005 l'Unione Europea decide una drastica revisione della regolamentazione delle quote di produzione di zucchero. In base a queste nuove regole le societ\u00e0 produttrici sono fortemente incentivate a restituire le quote contro una forte compensazione economica e quindi, di fatto, alla chiusura degli impianti produttivi. In Italia il Gruppo Coprob e Italia Zuccheri chiude 5 stabilimenti su 7 attivi, Eridania Sadam chiude 6 stabilimenti su 7 attivi, Societ\u00e0 Fondiaria Industriale Romagnola S.p.A. dismette la produzione in tutti i suoi 3 zuccherifici. Rimangono attivi alla fine del processo di dismissioni solo 4 zuccherifici in tutta Italia di cui solo uno di Eridania Sadam.\nNel 2007 Eridania Sadam stipula un accordo commerciale con Tate &amp; Lyle, grande produttore britannico di zucchero, per commercializzare e distribuire in Italia attraverso la nuova societ\u00e0 Eridania Tate &amp; Lyle, zucchero di produzione inglese.\nNel 2011 cambiano gli assetti societari di Eridania: esce come socio di minoranza la Tate &amp; Lyle sostituita dai francesi di Cristal CO.\nL'uscita del Gruppo Maccaferri.\nNel luglio 2016 il Gruppo Maccaferri, guidato da Gaetano Maccaferri, cede il controllo della societ\u00e0 Eridania Italia SPA, che detiene il marchio Eridania, al Gruppo Cooperativo francese Cristal Union tramite la societ\u00e0 commerciale Cristal CO.\nIl Gruppo Maccaferri mantiene la propriet\u00e0 dello zuccherificio di San Quirico (PR) che ritorna al marchio storico SADAM Eco Eridania.\nCristal Union acquisisce il marchio Eridania, lo stabilimento di confezionamento di Russi e la rete commerciale e distributiva italiana con sede a Bologna."}
{"id": "1091975", "revid": "38120", "url": "https://it.wikipedia.org/wiki?curid=1091975", "title": "Universit\u00e0 del Cile", "text": "L'Universit\u00e0 del Cile (in spagnolo \"Universidad de Chile\") \u00e8 una delle pi\u00f9 antiche istituzioni universitarie delle due Americhe, ed \u00e8 comunemente considerata non solo la pi\u00f9 grande, ma anche una delle pi\u00f9 prestigiose del paese.\nHa sede a Santiago del Cile e sovente, per far riferimento ad essa, si usa l'espressione \"Casa de Bello\" (ovvero \"La casa di Bello\") in memoria del suo fondatore, nonch\u00e9 primo rettore, Andr\u00e9s Bello.\nStoria.\nLa fondazione dell'universit\u00e0 risale al 19 novembre 1842 quando fu approvato il progetto di legge predisposto da Andr\u00e9s Bello in seguito alla decisione, presa nell'anno precedente, dal ministro della pubblica istruzione, Manuel Montt, di dar vita ad una corporazione per il progresso e lo sviluppo delle scienze e degli studi umanistici.\nL'universit\u00e0 raccolse l'eredit\u00e0 della \"Universidad de San Felipe\", che era a sua volta erede della \"Universidad de Santo Tom\u00e1s\" fondata nel 1622. L'apertura ufficiale ebbe luogo il 17 settembre 1843.\nInizialmente erano state istituite 5 facolt\u00e0:\nFacolt\u00e0.\nAttualmente le facolt\u00e0 sono quattordici:"}
{"id": "1091987", "revid": "647919", "url": "https://it.wikipedia.org/wiki?curid=1091987", "title": "Monte di Piet\u00e0 di Napoli", "text": ""}
{"id": "1091988", "revid": "146092", "url": "https://it.wikipedia.org/wiki?curid=1091988", "title": "Cappella Pontano", "text": ""}
{"id": "1091994", "revid": "6923", "url": "https://it.wikipedia.org/wiki?curid=1091994", "title": "Eridania Zuccheri", "text": ""}
{"id": "1091995", "revid": "1525897", "url": "https://it.wikipedia.org/wiki?curid=1091995", "title": "Ercole nel giardino delle Esperidi", "text": "Ercole nel giardino delle Esperidi \u00e8 un dipinto a olio su tela (246x168,5\u00a0cm) realizzato nel 1638 circa dal pittore Pieter Paul Rubens. \u00c8 conservato nella Galleria Sabauda di Torino.\nFa parte con il quadro \"Deianira presta ascolto alla Fama\" dei dipinti dedicati da Rubens alla figura di Eracle, qui dipinto in una delle sue dodici fatiche, nel Giardino delle Esperidi."}
{"id": "1091996", "revid": "1522738", "url": "https://it.wikipedia.org/wiki?curid=1091996", "title": "Ritratto di Saskia con cappello", "text": "Ritratto di Saskia con cappello \u00e8 un dipinto a olio su tavola (99,5x78,8\u00a0cm) realizzato nel 1633 e modificato nel 1642 dal pittore Rembrandt Harmenszoon Van Rijn.\n\u00c8 conservato nella Staatliche Museen di Kassel.\nL'artista ritrae la moglie Saskia negli abiti ricchi che alludono probabilmente alla sua condizione aristocratica.\nIl dipinto \u00e8 discusso a causa dei rimaneggiamenti subiti nel tempo, confermati anche dalle analisi radiografiche. Certamente sono state aggiunte la piuma sul cappello e la pelliccia, mentre il fondo venne ridipinto, comportando anche la perdita di un'iscrizione della data, 1642. Non \u00e8 certo l'intento di Rembrandt in questa raffigurazione: potrebbe essere un semplice ritratto della moglie, come anche una figura allegorica. In questo senso, alcuni studiosi ritengono sia una versione del suicidio di Lucrezia oppure una raffigurazione della Vanit\u00e0."}
{"id": "1092001", "revid": "1283780", "url": "https://it.wikipedia.org/wiki?curid=1092001", "title": "Zir\u00e8", "text": "Lo Zir\u00e8 (\"ju Zir\u00e8\" in dialetto) \u00e8 un gioco tradizionale tipico della citt\u00e0 dell'Aquila, molto popolare fino agli anni settanta.\nRegolamento.\nIl campo di gioco \u00e8 uno spiazzo di almeno 100 m di diametro, all'interno del quale vi \u00e8 un cerchio, disegnato per terra, con raggio di circa 0,75 m. L'attrezzatura necessaria consiste in:\nI giocatori si dividono in due squadre, una in attacco e una in difesa, a turni alterni.\nUno dei giocatori attaccanti prende il ruolo di \"battitore\", e si va a posizionare all'interno del cerchio. Da l\u00ec, tenendo \"ju zir\u00e8\" in una mano e la mazza nell'altra, lascia cadere il primo nel vuoto, in modo tale da poterlo colpire al volo con forza con la seconda, cercando di mandarlo il pi\u00f9 lontano possibile.\nGli avversari, preventivamente disposti lungo la traiettoria di tiro, cercano di afferrare \"ju zir\u00e8\" al volo, con l'ausilio delle mere mani nude: se ci riescono il battitore \u00e8 eliminato, altrimenti raccolgono \"ju zir\u00e8\" e uno di loro lo rilancia verso il battitore, cercando di farlo ricadere il pi\u00f9 vicino possibile al cerchio.\nIl battitore, da dentro il cerchio, pu\u00f2 cercare di colpire \"ju zir\u00e8\" al volo. Se ci riesce il turno termina e si va alla conta; altrimenti, se \"ju zir\u00e8\" \u00e8 caduto nel cerchio, il battitore \u00e8 eliminato e il turno termina; se invece \u00e8 caduto fuori dal cerchio, il battitore pu\u00f2 andare alla \"smazzata\".\nLa smazzata consiste nello sbattere \"ju zir\u00e8\" con la mazza, avendo cura di colpirlo su una delle sue estremit\u00e0 puntute, facendo in modo che il medesimo salti per aria verticalmente al terreno, e cercando a questo punto di colpirlo di nuovo con la mazza, per scagliarlo il pi\u00f9 lontano possibile. Questa operazione, in caso di fallimento iniziale, pu\u00f2 essere ripetuta al pi\u00f9 altre due volte. Sia che l'operazione vada a buon fine, sia che non ci vada, al termine di questa fase si procede alla conta. Da osservare che le regole prevedono che durante i tre tentativi di smazzata, il battitore debba pronunciare, al primo, secondo e terzo tentativo, rispettivamente, le seguenti frasi: \"unu, e mazza\", \"'ddu, e mazza\", \"tre, e pusi la mazza\". \nUna volta giunti alla conta, inizia un'altra fase del gioco. I difensori stimano la distanza dello \"zir\u00e8\" dal cerchio, usando la mazza come unit\u00e0 di misura, e fanno un'offerta al battitore. Questi pu\u00f2 accettarla, se la ritiene \"congrua\"; in tal caso la sua squadra incamerer\u00e0 i punti corrispondenti all'offerta. In caso rifiuti, si procede alla misurazione, e qui viene la parte interessante. Se la distanza reale (approssimata all'unit\u00e0 intera pi\u00f9 vicina) \u00e8 uguale o inferiore a quella indicata nell'offerta, la squadra del battitore non avr\u00e0 nessun punto, poich\u00e9 il battitore ha sbagliato a rifiutare l'offerta. Se, invece, la distanza reale \u00e8 superiore, la squadra del battitore viene premiata, ed incamerer\u00e0 i punti corrispondenti all'offerta pi\u00f9 un bonus (il doppio della distanza stimata, o la somma della distanza indicata nell'offerta e di quella reale).\nTerminata la fase, si ripete il procedimento a parti invertite e al termine di ogni coppia di round, chi ha fatto pi\u00f9 punti si aggiudica il turno. Si continua il gioco per un certo numero di coppie di round, al termine delle quali chi ha conquistato pi\u00f9 turni vince."}
{"id": "1092002", "revid": "327794", "url": "https://it.wikipedia.org/wiki?curid=1092002", "title": "Eros (filosofia)", "text": "Eros (dal greco antico: ), tradotto genericamente con amore, non ha quelle connotazioni intimistiche attribuite al termine italiano. Il concetto antico di eros (tradotto in latino con \"Cupido\", \"Amor\") \u00e8 spesso associato all'attrazione sessuale ma anche, inteso come forza che tiene uniti elementi diversi e talora contrastanti senza arrivare ad annullarli, all'amicizia e, con la finalit\u00e0 di unire in un unico corpo sociale una moltitudine di cittadini, alla politica.\nNel suo specifico significato filosofico eros \u00e8 stato primariamente inteso come la forza vitale che muove il pensiero e la filosofia stessa, fungendo da tramite fra la dimensione terrena e quella sovrasensibile.\nEros nella filosofia greca antica.\nNella cultura greca antica Eros compare nei testi orfici e nella \"Teogonia\" di Esiodo come un'entit\u00e0 primigenia vivificatrice dell'universo.\nIl dio viene rappresentato da una pietra o da simboli fallici nei principali templi a lui dedicati, come quello in Atene e nella Beozia. Successivamente nasce l'iconografia di Eros come un fanciullo alato che impugna una torcia e che con arco e frecce trafigge gli innamorati. A questa raffigurazione corrisponde la diversa genesi del dio, non pi\u00f9 principio originario ma figlio di Ermes (o Ares) e Afrodite.\nEmpedocle.\nPer Empedocle l'aggregazione e la disgregazione delle radici primigenie, fuoco (Ade), aria (Zeus), terra (Era), acqua (Nesti) sono determinate dalle due forze cosmiche e divine Amicizia o Eros e Odio o Discordia (\u03bd\u03b5\u1fd6\u03ba\u03bf\u03c2 - \"neixos\"), secondo un processo ciclico eterno.\nIn una prima fase, tutti gli elementi e le due forze cosmiche sono riunite in un Tutto omogeneo, nello Sfero, il regno dove predomina l'Eros. Ad un certo punto, sotto l'azione della Discordia, inizia una progressiva separazione delle radici. L'azione della Discordia non \u00e8 ancora distruttiva, dal momento che le si oppone la forza dell'Eros, ma realizza un equilibrio variabile che determina la nascita e la morte delle cose, e con esse quindi il nostro mondo.\nQuando poi la Discordia prende il sopravvento sull'Eros, e ne annulla l'influenza, si giunge al Caos, dove \u00e8 la dissoluzione di tutta la materia. Da questo momento il ciclo riprende grazie ad un nuovo intervento dell'Eros che riporta il mondo alla condizione intermedia in cui le due forze cosmiche si trovano in nuovo equilibrio che d\u00e0 nuovamente vita al mondo. Infine, quando l'Eros si impone ancora totalmente sulla Discordia si ritorna alla condizione iniziale dello Sfero. Da qui il ciclo si riavvia verso la disgregazione.\nPlatone.\nNel dialogo \"Liside\" Platone tratta l'argomento dell'eros inteso come quello che intercorre tra due amici: chi \u00e8 l'amico, colui che ama o colui che riceve amore? Platone propende per il secondo caso ma non ignora le difficolt\u00e0 connesse al problema.\nL'eros, inteso come amicizia, sfugge infatti sia al principio Empedocle per il quale il simile ama il simile sia a quello eracliteo per cui il contrario \u00e8 amico del contrario. L'eros allora esprime una situazione intermedia che trova spiegazione nel dialogo del \"Simposio\". Eros \u00e8 descritto, per bocca di Diotima di Mantinea, non come un dio ma come un d\u00e8mone, un essere che si pone a met\u00e0 strada fra ci\u00f2 che \u00e8 Divino e ci\u00f2 che \u00e8 umano, con la funzione di intermediare tra queste due dimensioni: un essere, sempre inquieto e scontento, identificato con la filosofia, intesa letteralmente come \"amore del sapere\".\nLa peculiarit\u00e0 di \"eros\" \u00e8 infatti essenzialmente la sua ambiguit\u00e0, ovvero l'impossibilit\u00e0 di approdare a un sapere certo e definitivo, e tuttavia l'incapacit\u00e0 di rassegnarsi all'ignoranza.\nSecondo Platone infatti Eros \u00e8 figlio di \"P\u00f2ros\" (Abbondanza, ricchezza, risorsa e \"Pen\u00eca\" (Povert\u00e0): la filosofia intesa come \"eros\" \u00e8 dunque essenzialmente amore ascensivo, che aspira alla verit\u00e0 assoluta e disinteressata (ecco la sua abbondanza); ma al contempo \u00e8 costretta a vagare nelle tenebre di una sempre mai risolta ignoranza (la sua povert\u00e0).\n Concetti questi gi\u00e0 presenti nel socratico \u00absapere di non sapere\u00bb, come pure in altri miti di Platone, ad esempio in quello della caverna dove gli uomini sono condannati a vedere solamente le ombre del vero.\nIl dualismo e la contrapposizione tra verit\u00e0 e ignoranza era quindi cos\u00ec vissuta da Platone, ma anche gi\u00e0 dal suo maestro Socrate, come una profonda lacerazione, fonte di continua irrequietezza e insoddisfazione.\nPer Platone il concetto di eros \u00e8 connesso all'antico aristocratico ideale pedagogico della \"kalokagath\u00eca\" (dal greco \"kal\u00f2s k\u00e0i agath\u00f2s\"), ossia \u00abbellezza e bont\u00e0\u00bb. Tutto ci\u00f2 che \u00e8 bello (\"kal\u00f2s\") \u00e8 anche vero e buono (\"agath\u00f2s\"), e viceversa. Dalla bellezza di un corpo si risale a quella di tutti i corpi e da qui alla bellezza delle anime e al Bello in s\u00e9, al vero bene assoluto. La bellezza delle idee che attira l'eros intellettuale del filosofo perci\u00f2 \u00e8 anche il bene dell'uomo.\nCome sostengono L\u00e9on Robin ed altri autori, Eros in Platone richiama la morte assegnando \u00abad Ade gli stessi effetti che attribuisce all'Amore \u00bb e parlandone \u00abquasi negli stessi termini\u00bb.\nLa bellezza dei corpi infatti fa s\u00ec che Eros faccia desiderare agli uomini di vincere la morte attraverso la generazione o la purificazione dalle cose terrene. Platone infatti ritiene che Eros, che nel tiaso religioso \u00e8 associato a Dioniso, possa preparare all'esercizio della liberazione dalla morte intesa come affrancamento dai lacci terreni come insegnavano i \"mystai\", gli iniziati ai misteri che ammonivano come i falsi praticanti fossero numerosi (i portatori della ferula) mentre i Bacchi, quelli veramente posseduti dal dio, fossero pochi (come i veri filosofi, aggiunge Platone):\nAristotele.\nAristotele nel \"De anima\" e nelle due Etiche (\"Etica Nicomachea\", \"Etica Eudemia\") tratta il tema dell'eros nella sua accezione di amore sessuale e di amicizia (\u03c6\u03b9\u03bb\u03af\u03b1, \"philia\") intesa in un senso ampio come il legame interpersonale che realizza la \"teleia philia\", la perfetta amicizia: quel rapporto, cio\u00e8, nel quale uno ama l'altro per quello che \u00e8 \"in se stesso\" o \"per se stesso\" cercando di operare per il suo bene.\nLa dimensione metafisica, esclusa da Aristotele nella trattazione dell'eros come \"philia\", riappare nell'ordinamento finalistico dell'universo che al suo culmine ha il Primo motore che come oggetto d'amore, pur immobile nella sua compiutezza di atto puro, attira tutte le cose che aspirano a soddisfare il desiderio di raggiungere la sua perfezione.\nNeoplatonismo.\nSoprattutto presso i neoplatonici l\"eros\" godr\u00e0 di una particolare fortuna, in considerazione del fatto che la verit\u00e0 dell'essere, per costoro, non \u00e8 un semplice concetto impersonale, ma in essa vi partecipa il soggetto: questi \u00e8 animato da una tensione bramosa che anela al Sapere, al punto che l'amore diventa una forma di conoscenza. Cos\u00ec per Plotino riprendendo l'unicit\u00e0 dell'Essere parmenideo, e superando la dualit\u00e0 dei due mondi platonici, l\"eros\" \u00e8 veramente strumento di vera sapienza e forza inconscia e involontaria che guida il filosofo verso la contemplazione estatica dell'Uno, il bene pi\u00f9 alto.\nEros nella filosofia medioevale.\nEros e agape.\nIl neoplatonismo cristiano affianc\u00f2 al termine filosofico di \"eros\" quello religioso di \"\u00e0gape\": il primo indica un amore ascensivo e possessivo, proprio dell'essere umano verso l'Assoluto e verso l'astrattezza dell'unit\u00e0; il secondo indica l'amore discensivo di chi dona, proprio di Dio, che muove verso il mondo e l'umanit\u00e0 in esso dispersa per ricongiungerla a s\u00e9.\nAgostino d'Ippona segna il distacco dall'eros platonico, dove la presenza del dio era nella stessa interiorit\u00e0 dell'uomo, riprendendo la concezione dell'agape cristiana, che egli traduce con \"caritas\" e \"dilectio\", nel suo valore positivo, con \"amor\" per significare sia il desiderio per il bene che quello orientato al male.\nDio stesso \u00e8 la fonte dell'amore ed eros non \u00e8 pi\u00f9 un demone, ma lo Spirito, la divinit\u00e0 che conserva la mediazione antica iniziale ma riferita ora alla Trinit\u00e0 tra Dio Padre e il Figlio.\nDio soggetto e oggetto d'amore a cui deve tendere il cristiano sia nella sua ascesa verticale santificatrice, nella rinuncia ai beni terreni, nel desiderio di una morte santa come quella del Crocefisso, sia nell'amare \"orizzontalmente\" Dio attraverso le sue creature (\u00abamatevi vicendevolmente come io vi ho amati\u00bb).\nL'amore conserver\u00e0 inoltre il valore politico di eros nell'ambito adesso della comunit\u00e0 cristiana unita dall'amore fraterno e disinteressato: \u00abl'agape \u00e8 la pienezza della Legge.\u00bb\nScoto Eriugena e Duns Scoto conserveranno la concezione agostiniana d'ispirazione platonica mentre gli aristotelici medioevali si rifaranno all'interpretazione dell'eros come \"philia\" (amicizia) per avvicinarne il significato a quello della \"caritas\" cristiana.\nIn particolare Tommaso d'Aquino differenzia l'amore, quello terreno e sensuale, la concupiscenza, la \"passio\", da cui si \u00e8 colpiti involontariamente (\"amor concupiscientiae\") da quello intellettuale, la \"caritas\" (\"amor benevolentiae\") con cui l'uomo, per volont\u00e0 e dono di Dio, esplica l\"amor amicitiae\", l'amore verso Dio, non per calcolo dei benefici che ne pu\u00f2 ricevere, ma perch\u00e9, uscendo da se stessi e confondendosi con Lui, consente all'uomo l'unione sostanziale con Dio.\nL'eros nella filosofia moderna.\nNei filosofi rinascimentali \"eros\" e \"agape\" si fondono in un unico concetto. Il tema dell\"eros\" acquista una centralit\u00e0 particolare soprattutto nella filosofia di Marsilio Ficino: l'amore viene da lui inteso come il dilatarsi stesso di Dio nell'universo: Dio \"si riversa\" nel mondo e produce negli uomini il desiderio di ritornare a Lui. Si tratta di un processo circolare che si riflette nell'uomo, il quale a sua volta \u00e8 chiamato ad essere \"copula mundi\", immagine dell'Uno dal quale proviene tutta la realt\u00e0 e (come gi\u00e0 in Cusano) che tiene legati in s\u00e9 gli estremi opposti dell'universo.\nUna concezione simile a quella ficiniana \u00e8 nei \"Dialoghi d'Amore\" di Leone Ebreo pubblicati postumi a Roma nel 1535. I tre dialoghi (Dialogo I: D'Amore e desiderio; Dialogo II: De la comunit\u00e0 d'Amore; Dialogo III: De l'origine d'Amore) furono scritti forse prima in lingua ebraica e tradotti successivamente in lingua italiana. Protagonisti dei dialoghi, aventi il tema neoplatonico dell'amore, sono Filone, rappresentante della Passione amorosa, e Sofia, la Saggezza razionale. L'opera esercit\u00f2 una grande influenza sulla cultura della seconda met\u00e0 del XVI secolo.\nNella \"Metafisica\" di Tommaso Campanella, l'eros \u00e8 una delle tre essenze primarie (primalit\u00e0) che strutturano l'essere sul modello trinitario: potenza (Padre), sapienza (Spirito), amore (Figlio).\nAfferma Campanella:\nIn Giordano Bruno, l\"eros\" diventa \"eroico furore\", esaltazione dei sensi e della memoria, elevazione della ragione invasata dall'amore per la verit\u00e0 tale che l'intellettuale si \"india\", raggiunge Dio, l'Uno-Tutto-Infinito, contemplando la sua presenza in tutti gli esseri.\nPer Cartesio l'amore \u00e8 inteso naturalisticamente come una passione dell'anima che si caratterizza in relazione agli oggetti amati e all'intensit\u00e0 del sentimento provato: se proviamo per l'oggetto d'amore un sentimento di grado inferiore all'amore per noi stessi, si tratta di affetto, se di grado uguale \u00e8 amicizia, se superiore \u00e8 devozione e, in questo caso, rientra tra gli oggetti amati Dio.\nLeibniz rilever\u00e0 la contraddizione in cui fa cadere l'amore per cui noi non possiamo volere che il nostro bene e nello stesso tempo desideriamo il bene di un oggetto amato:\nPer Spinoza bisogna distinguere due specie di amore: quello che, come tutte le emozioni, deriva da una mutazione dell'anima, e questo tipo di amore non pu\u00f2 riguardare la perfezione divina che non ama nessuno, e quell'amore intellettuale di Dio che \u00e8 la visione del Dio che s'identifica con la mirabile perfezione dell'universo ordinato. Dio non pu\u00f2 che amare se stesso e \u00abDio, in quanto ama se stesso, ama gli uomini e per conseguenza che l'amore di Dio verso gli uomini e l'amore intellettuale della mente verso Dio, sono la medesima cosa.\u00bb\nPer gli autori settecenteschi la costituzione dell'amore \u00e8 di natura sensibile e tra questi Kant che distingue l'amore sensibile o \"patologico\", passionale, e l'amore \"pratico\", morale che \u00e8 imposto dal comando cristiano.\nL'eros nella filosofia contemporanea.\nIl pensiero romantico riprende ed esalta la concezione spinoziana dell'unit\u00e0 di Dio e Natura, di infinito e finito, riferendola all'eros, coincidente con il sentimento e la poesia, come strumenti per cogliere l'Assoluto nelle creature contingenti:\nNelle sue opere giovanili Hegel considera l'amore al di l\u00e0 di ogni opposizione anche se ha in se stesso la mortalit\u00e0 dei corpi e la distinzione dei due amanti. Infatti l'amore supera la corporeit\u00e0 mortale con la generazione, principio d'immortalit\u00e0.\nLa stessa essenza del cristianesimo si fonda sull'amore reciproco tra Dio e il suo fedele realizzando cos\u00ec la perfetta sintesi degli opposti, se non fosse per\u00f2 che la tendenza del cristianesimo a mondanizzarsi, facendosi religione positiva, lo riport\u00e0 alla mortalit\u00e0 terrena: da qui la necessit\u00e0 di una nuova religione.\nNella Fenomenologia dello spirito l'amore viene sostituito dalla ragione dialettica con il desiderio di conoscere che sottintende ancora l'eros. Si vuole conoscere infatti l'\"altro da s\u00e9\" per poter pienamente realizzare il \"proprio s\u00e9\", cosicch\u00e9 si rientra in quella condizione di inappagamento che caratterizza cos\u00ec l'amore come desiderio di sapere.\nNelle opere successive Hegel ribadisce questa sua concezione dell'amore:\nNelle \"Lezioni sulla filosofia della religione\" Hegel riprende il tema pagano e cristiano dell'eros come unione di amore e morte: Dio nella realt\u00e0 della Croce \u00e8 l'amore-morte e l'amore come sintesi degli opposti vita-morte, finito-infinito, umano-divino.\nSchopenhauer riprende l'antico concetto di eros mettendone in rilievo la caratteristica pi\u00f9 comunemente nota quella cio\u00e8 di amore sessuale di cui si serve irrazionalmente la volont\u00e0 di vivere per perpetuarsi ed accrescersi. Diverso da questo \u00e8 l'amore puro o agape che si manifesta nella compassione, intesa come il comune soffrire per il dolore universale, una via questa, parzialmente inutile, per tentare di sfuggire alla volont\u00e0 di vivere.\nFeuerbach riprende la concezione romantica dell'amore come unit\u00e0 di finito e infinito, incarnandola nello stesso uomo finito da dove l'amore sessuale si sublima moralmente fino ad includere tutta l'umanit\u00e0 come oggetto di vero amore.\nLa visione feuerbachiana di un amore che si allarghi dal singolo alla universalit\u00e0 viene criticata radicalmente da Max Scheler che ritiene invece che quanto pi\u00f9 l'amore si restringa tanto pi\u00f9 esso s'intensifichi e si realizzi. Scheler respinge altres\u00ec la visione romantica dell'amore come assoluta unit\u00e0 avanzando il concetto di simpatia, un atteggiamento che si basa sulla diversit\u00e0 essenziale degli individui:\nScheler non crede in un generico e astratto amore per l'umanit\u00e0 che in realt\u00e0 \u00e8 semplicemente l'espressione dell'amore come lo concepisce l'uomo medio di una certa epoca e di una determinata morale.\nPer Sartre l'amore si risolve nella volont\u00e0 di essere amato in modo che per l'altro amante l'amato rappresenti l'infinito e nelle stesso tempo, senza essere ridotto ad oggetto d'amore, continui a mantenere la sua libera soggettivit\u00e0. Questa situazione rende impossibile uno scambio d'amore autentico anche in un rapporto di tipo masochistico dove \u00e8 vero che l'amato si riduce ad oggetto ma lo fa con una libera decisione soggettiva.\nOgni rapporto amoroso \u00e8 dunque destinato a fallire anche come semplice incontro sessuale dove avvenendo l'opposizione tra il voler possedere l'altro come oggetto e nello stesso tempo l'idealizzazione di questo possesso porta inevitabilmente al sadismo.\nPermane dunque in Sartre la concezione romantica dell'amore come l'impossibile conseguimento dell'infinito nell'unione di due creature finite.\nIl superamento dell'amore, romanticamente inteso, \u00e8 invece in Bertrand Russell che ne d\u00e0 una descrizione del tutto empirica mettendone in rilievo le sue conseguenze sociali, morali e politiche.\nUna sintesi del concetto dell'amore nella storia della filosofia \u00e8 in Nicola Abbagnano secondo il quale per alcuni autori come Platone, Aristotele, Tommaso, Cartesio, Leibniz, Scheler, Russell, l'amore, come unione e non come unit\u00e0, realizza un rapporto reciproco, concreto, umano, finito che consolida e non nega le soggettivit\u00e0 individuali tra cui avviene. Per altri invece come in Spinoza e negli autori romantici, in Hegel, Feuerbach, e Sartre l'amore \u00e8 una pretesa fallimentare di esseri umani finiti e contingenti di conseguire l'unit\u00e0 assoluta o infinita."}
{"id": "1092004", "revid": "228587", "url": "https://it.wikipedia.org/wiki?curid=1092004", "title": "D'Aspre", "text": ""}
{"id": "1092018", "revid": "1305772", "url": "https://it.wikipedia.org/wiki?curid=1092018", "title": "Lucio Papirio Cursore", "text": "Lucio Papirio Cursore \u00e8 il nome di diversi personaggi della storia romana:"}
{"id": "1092020", "revid": "146092", "url": "https://it.wikipedia.org/wiki?curid=1092020", "title": "Basilica di San Giorgio Maggiore (Napoli)", "text": ""}
{"id": "1092021", "revid": "292162", "url": "https://it.wikipedia.org/wiki?curid=1092021", "title": "Ticonio Afro", "text": "In coscienza si consider\u00f2 comunque sempre di retta fede e per questo motivo fu attaccato violentemente da Parmeniano e considerato come traditore della causa donatista.\nOltre ad alcuni frammenti del suo commento all\"'Apocalisse\", \u00e8 rimasto di lui il \"Liber Regularum\", \u00e8 considerato il primo compendio di ermeneutica biblica.\nI suoi scritti influenzarono il pensiero dei teologi posteriori, fra i quali Agostino d'Ippona che ne apprezz\u00f2 il valore.\nBiografia.\nDate le scarsissime testimonianze che gli autori antichi hanno tramandato, sono ancora molti i punti oscuri della biografia di Ticonio; gli avvenimenti pi\u00f9 salienti della sua vita sono contenuti nel \"De viris illustribus\" di Gennadio di Marsiglia.\nNato nella provincia imperiale d'Africa intorno al 330, Ticonio ader\u00ec ben presto al donatismo, un movimento eretico sorto nella \"Proconsolare\" all'inizio del IV secolo, in polemica con i \"traditores\", cio\u00e8 con quei vescovi che durante la (303-305) avevano consegnato i libri sacri alle autorit\u00e0 civili. Tuttavia, per l'ampiezza della cultura biblica e per l'indipendenza di giudizio, Ticonio occup\u00f2 un posto di rilievo tra le file dei donatisti.\nLa teologia.\nPur essendo uno scrittore laico, possedeva una conoscenza approfondita sia della letteratura profana sia del testo sacro e affrontava con rigore teologico le dispute religiose del suo tempo. Vedendo come i donatisti venivano osteggiati dalla politica imperiale, era arrivato a sostenere che la Chiesa fosse destinata a essere perseguitata dal potere secolare fino alla fine dei tempi, ma fondamentalmente non condivideva - con la maggior parte dei suoi correligionari - la necessit\u00e0 di separarsi dai \"traditores\" per preservare la purezza dei veri cristiani.\nCon l'intenzione di contribuire alla ricomposizione dello scisma, che nel IV secolo vedeva divisi i cristiani dell'Africa, Ticonio richiam\u00f2 innanzitutto l'attenzione sull'inopportunit\u00e0 della iniziale separazione, sostenendo poi, attraverso un'originale ermeneutica biblica, l'universalit\u00e0 della vera Chiesa di Dio e la necessit\u00e0 della coesistenza di buoni e malvagi.\nConseguenze.\nTuttavia, evidenziando i punti deboli dell'ecclesiologia donatista, Ticonio forn\u00ec ai cattolici un'arma poderosa contro il donatismo (di cui egli stesso faceva parte) fino a divenire oggetto delle critiche del vescovo donatista Parmeniano. Verso il 380, Ticonio giunse essere condannato da un concilio donatista.\nDopo il dibattito polemico con Parmeniano, Ticonio non ritenne comunque opportuno aderire alla Chiesa cattolica e, attratto sempre pi\u00f9 dalla contemplazione del mistero della salvezza, si dedic\u00f2 quasi esclusivamente all'esegesi biblica.\nScritti.\nOpere perdute.\nProbabilmente negli anni Settanta del IV secolo - e forse proprio in conseguenza dello scisma di Rogato, che nel 366 aveva determinato la divisione della stessa Chiesa donatista, Ticonio pubblic\u00f2 il \"De bello intestino\" e le \"Expositiones diversarum causarum\", due trattati che sono andati perduti, ma in gran parte possono essere conosciuti attraverso le opere antidonatiste di Agostino.\nIl \"Liber Regularum\" e il commento all'Apocalisse.\nViceversa dopo la scomunica, e in particolare intorno al 383 compose il \"Liber Regularum\", in cui viene postulata l'esistenza di \"sette regole\" in grado di interpretare tutta la Scrittura, e intorno al 385 port\u00f2 a termine il \"Commentarius in Apocalypsin\", in cui vengono interpretati in chiave ecclesiologica gli avvenimenti del libro dell\"'Apocalisse\".\nIn concomitanza con la pubblicazione del \"Liber Regularum\" e del \"Commentarius in Apocalypsin\", Ticonio deve aver raggiunto l'acme della sua carriera. Gennadio, infatti, associa il massimo splendore di questo personaggio col momento in cui Teodosio era al potere con uno dei suoi figli (\"De viris illustribus\", 18, PL 58, col. 1071) e Agostino nel 396, scrivendo al vescovo di Cartagine Aurelio, parla del \"Liber Regularum\" come di un'opera gi\u00e0 classica (\"Ep.\" 41,2, CSEL 34, p. 83)."}
{"id": "1092022", "revid": "76963", "url": "https://it.wikipedia.org/wiki?curid=1092022", "title": "MacKenzie Mauzy", "text": "Biografia e carriera.\nMackenzie fa il suo esordio come attrice giovanissima, nel 1998 con il musical \"Annie\". Tra il 2002 e il 2003 interpreta il suo primo ruolo televisivo, quello di Lizzie Spauding nella storica soap opera \"Sentieri\".\nDopo aver interpretato una parte in \"\" (2006) trova subito un ruolo fisso, viene infatti scelta da Bradley Bell per interpretare Phoebe Forrester, una delle due gemelle Forrester, figlie di Ridge (Ronn Moss) e Taylor (Hunter Tylo) nella soap della CBS \"Beautiful\". Grazie a quel ruolo ottiene una certa fama in tutto il mondo, e lo ricopre dal 2006 al 2009, anno in cui il suo personaggio muore. Nel 2009 si unisce al cast di Broadway del musical premio Pulitzer \"Next to Normal\".\nSuccessivamente interpreta molti ruoli come \"guest star\" in molte serie tv celebri, come \"Law &amp; Order - I due volti della giustizia\" (2009), \"CSI - Scena del crimine\" (2010) \"Drop Dead Diva\" (2010), \"\" (2012) e \"Bones (serie televisiva)\" sempre nel 2012.\nNel 2013 viene scelta da Rob Marshal per interpretare Rapunzel nel nuovo film della Disney \"Into the Woods\" in uscita il 24 dicembre 2014 in USA. Il film, diviso in capitoli tratti dalle pi\u00f9 celebri fiabe, vede tra i protagonisti il triplice premio Oscar Meryl Streep e Johnny Depp."}
{"id": "1092024", "revid": "1573940", "url": "https://it.wikipedia.org/wiki?curid=1092024", "title": "Basilica di San Giovanni Maggiore (Napoli)", "text": " "}
{"id": "1092026", "revid": "6789", "url": "https://it.wikipedia.org/wiki?curid=1092026", "title": "Ticonio", "text": ""}
{"id": "1092027", "revid": "439724", "url": "https://it.wikipedia.org/wiki?curid=1092027", "title": "Contatti (Enrico Ruggeri)", "text": "Contatti \u00e8 un album del 1989 di Enrico Ruggeri. \u00c8 un album di cover con quattro inediti.\nIl disco.\nIn copertina sono presenti due cabine telefoniche con la scritta in alfabeto cirillico \"\u0442\u0430\u043a\u0441\u043e\u0444\u043e\u043d\" (translitterabile come \"taksofon\", ovvero \"telefono pubblico\"). All'interno di quella di sinistra \u00e8 presente Ruggeri impegnato in una telefonata con il milite sovietico che occupa invece quella di destra. In alto a sinistra campeggia la scritta \"Contatti\" affiancata del nome dell'autore. Con il singolo \"che temperamento!\" partecipa al Festivalbar 1989"}
{"id": "1092028", "revid": "118776880", "url": "https://it.wikipedia.org/wiki?curid=1092028", "title": "Balata di Baida", "text": "Balata di Baida (probabilmente dall'arabo \"\u0627\u0644\u0628\u064a\u0636\u0627\u0621\", \"la bianca\", con riferimento all'antico insediamento presso le \"Rocche Bianche\") \u00e8 una localit\u00e0 italiana frazione del comune di Castellammare del Golfo, in provincia di Trapani.\nGeografia fisica.\nBalata di Baida \u00e8 situata nella campagna a circa 9\u00a0km dal centro comunale, lungo la strada statale 187.\nStoria.\nL'insediamento sul territorio viene fatto risalire al periodo arabo ma lo sviluppo del centro avvenne nel XIX secolo. La tesi che vuole la presenza araba nel territorio di Balata si basa sul ritrovamento, agli inizi del 1900, di alcuni sepolcri, ritenuti da studiosi locali quale testimonianza della presenza islamica.\nFino al 1846 la frazione faceva parte del territorio di Monte San Giuliano, oggi Erice.\nLa primitiva chiesa di Balata risaliva al 1811 ed era dedicata a san Giuseppe. Su questo sito venne edificata nel 1889, a spese di un privato (Giuseppe Laudani), l'attuale chiesa dedicata alla Sacra Famiglia la quale, diventata parrocchia nel 1942, venne ampliata nel 1957.\nA partire dagli anni 1990 viene annualmente allestito un presepe vivente.\nArchitettura.\nIn prossimit\u00e0 dell'attuale centro abitato, su un'altura in direzione nord a 290 m di altezza, sorge un antico castello, denominato appunto Castello di Baida, risalente probabilmente alla fine del XIII secolo. Della struttura originaria rimangono una torre d'angolo ottagonale, una torre di cortina quadrangolare alcune mura, una chiesetta, il portale ad arco ribassato e il campanile. Nel castello fu ospite Ferdinando III di Borbone.\nEconomia.\nL'economia di Balata di Baida \u00e8 basata sulle attivit\u00e0 agricole a cui si sono aggiunte nel XX secolo cave di marmo, segherie e industrie legate alla produzione delle cassatelle."}
{"id": "1092031", "revid": "1632387", "url": "https://it.wikipedia.org/wiki?curid=1092031", "title": "Birra in Germania", "text": "La birra \u00e8 la bevanda nazionale della Germania, parte integrante della cultura tedesca. I tedeschi seguono solo i cechi nelle statistiche di consumo di birra pro capite, ma il \"primato mondiale di bevitori di birra\" \u00e8 dei bavaresi con una media annua di 240 litri a testa.\nImportanza storica per la birra tedesca ha il Reinheitsgebot, una legge promulgata nel 1516 (e a cui ancora oggi alcuni birrifici tedeschi si attengono) che proibiva l'impiego di materie prime di scarsa qualit\u00e0 nel processo produttivo.\nStili di birra tedeschi.\nLa birra pi\u00f9 popolare in Germania \u00e8 la \"Pils\", abbreviazione di \"Pilsener\", leggera e a bassa fermentazione; fra le birre stagionali in primavera \u00e8 caratteristica la \"Maibock\" o la \"Doppelbock\" e in autunno la birra che si beve all'Oktoberfest di Monaco di Baviera. Tipica della valle del Basso Reno \u00e8 la \"Altbier\", birra antica ad alta fermentazione prodotta secondo la tradizione. Altro tipo di birra \u00e8 la \"Weizen bier\", birra di frumento che si produce nel sud ed anche a Berlino: la \"Berliner Weisse\" (\"bianca di Berlino\") \u00e8 una versione della stessa con l'aggiunta di succhi di frutta. Sono molto diffuse, sempre tra le birre di frumento, anche le varianti scure, denominate \"dunkel\" o \"schwarze\". Si trovano in Germania anche una birra leggermente affumicata, la \"Rauchbier\", specialit\u00e0 di Bamberga e una birra pi\u00f9 densa, specialit\u00e0 di Kulmbach, detta \"Eisbock\" ottenuta con un processo di congelamento.\nGli stili birrari pi\u00f9 significativi sono:\nI birrifici in Germania.\nIn quasi tutte le citt\u00e0 tedesche c'\u00e8 almeno un birrificio. Il pi\u00f9 antico ancora in funzione e forse il pi\u00f9 antico del mondo, \u00e8 l'Abbazia di Weihenstephan, nella citt\u00e0 bavarese di Frisinga, costruita nel 1040. Nel 2000 c'erano in Germania oltre 1400 birrerie e circa 600 birrifici che producevano oltre 4000 marchi. Circa la met\u00e0 dei produttori di birra tedeschi \u00e8 bavarese e, in particolare, la zona dove si concentrano maggiormente gli stabilimenti \u00e8 quella attorno alla citt\u00e0 di Bamberga.\nTra i pi\u00f9 grandi birrifici tedeschi, con marchi conosciuti in tutto il mondo, si ricordano:\nAltrettanto particolari sono le birre dei piccoli e medi produttori: visitando la Germania pu\u00f2 essere piacevole scoprirle, tenendo conto che ogni regione ha le sue specialit\u00e0.\nLe feste della birra.\nLe feste della birra sono presenti in diversi paesi tedeschi, ma la pi\u00f9 famosa e frequentata anche da molti stranieri \u00e8 l'Oktoberfest di Monaco di Baviera, una delle feste popolari pi\u00f9 grandi in Europa che risale al 1810. La principale attrazione \u00e8 rappresentata dalla birra, che viene servita a fiumi con montagne di carne e salsicce fra baracconi, attrazioni di ogni genere e orchestre folkloristiche, in padiglioni montati ad hoc per questa occasione in un largo spiazzo del parco Theresenwiese e gestiti dai sei birrifici della citt\u00e0. Molti partecipanti indossano il tradizionale costume bavarese, quasi d'obbligo per i locali. La festa inizia a fine settembre, dura 16 giorni e comincia con la sfilata attraverso la citt\u00e0 dei carri che portano i barili di birra accompagnati da una folla in processione fino al parco: qui il sindaco della citt\u00e0 apre solennemente il primo barile e pronuncia la frase d'apertura \"O'zapft is!\" (\"\u00c8 stappata!\").\nIn realt\u00e0 l'origine dell'Oktoberfest \u00e8 legata alla necessit\u00e0 dei produttori di smaltire le giacenze di birra prodotte l'anno precedente.\nUn'altra grande festa popolare tedesca della birra si tiene annualmente a Stoccarda: si tratta del Cannstatter Volksfest, frequentato pi\u00f9 da tedeschi e meno da turisti rispetto alla festa di Monaco."}
{"id": "1092032", "revid": "36426", "url": "https://it.wikipedia.org/wiki?curid=1092032", "title": "Palazzo Borgherini", "text": ""}
{"id": "1092035", "revid": "146092", "url": "https://it.wikipedia.org/wiki?curid=1092035", "title": "Basilica di Santa Maria di Piedigrotta", "text": ""}
{"id": "1092038", "revid": "287204", "url": "https://it.wikipedia.org/wiki?curid=1092038", "title": "Clarinetto piccolo", "text": "Con il termine clarinetto piccolo si indicano in maniera pi\u00f9 o meno convenzionale tutti quegli strumenti della famiglia dei clarinetti che impiegano la tessitura medio-acuta e acuta della loro gamma di suoni rispetto ai pi\u00f9 comuni ordinari strumenti tagliati nelle tonalit\u00e0 di si bemolle e la.\nClarinetto piccolo generalmente ma con le dovute riserve, (in quanto ne vengono costruiti sia pure con minore diffusione modelli in re, in fa, in sol, molto comuni in America e nei paesi dell'Europa centro-settentrionale esclusa l'Italia e i paesi mediterranei), pu\u00f2 indicare indifferentemente sia il clarinetto tagliato in Mi\u266d, una terza minore sopra il do centrale, sia il clarinetto in La\u266d, meno comune come diffusione ma regolarmente costruito come gli altri modelli della famiglia dal timbro pi\u00f9 brillante e squillante. Sono strumenti dotati degli stessi fori e chiavi del clarinetto soprano (anche se in versione ridotta) ed \u00e8 formato dagli stessi pezzi (anche se generalmente il corpo centrale \u00e8 unico). Il bocchino \u00e8 pi\u00f9 piccolo di quello del clarinetto in Si\u266d e di conseguenza anche le ance.\nIl clarinetto piccolo ha trovato un grande impiego nelle bande di strumenti a fiato \nsoprattutto in Italia dove viene chiamato comunemente \"Quartino\". Il taglio in mi bemolle \u00e8 uno strumento regolare per l'impiego orchestrale: tipici esempi sono \"La sagra della primavera\" di Igor' F\u00ebdorovi\u010d Stravinskij, \"Feste romane\" di Ottorino Respighi, la Sinfonia fantastica di Hector Berlioz o il celebre \"solo\" nel \"Bolero\" di Maurice Ravel.\nVi sono comunque stati compositori nel XXI secolo che lo hanno utilizzato come \"solista\".\nIl clarinetto piccolo in La\u266d, noto in alcuni paesi come clarinetto sestino, era impiegato nelle partiture per banda ed \u00e8 il clarinetto pi\u00f9 acuto, nonch\u00e9 dalle dimensioni pi\u00f9 ridotte, della famiglia."}
{"id": "1092040", "revid": "123879144", "url": "https://it.wikipedia.org/wiki?curid=1092040", "title": "CCH Pounder", "text": "Carriera.\nHa debuttato nel 1979 nel film \"All That Jazz - Lo spettacolo comincia\" di Bob Fosse, mentre nel 1987 ha interpretato il ruolo di Brenda in \"Bagdad Caf\u00e9\". Ha recitato in numerose serie televisive, tra le quali \"Hill Street giorno e notte\", \"Miami Vice\", \"X-Files\" e \"The Shield\". La si ricorda nelle prime stagioni di \"E.R. - Medici in prima linea\" nel ruolo della dottoressa Angela Hicks e nella serie tv precedentemente citata, \"The Shield\", nel ruolo del detective Claudette Wyms, che le \u00e8 valso anche numerosi premi. Ha interpretato il ruolo di Mo'at ovvero la Tsah\u00eck, la guida spirituale, la sciamana del clan Na'vi degli Omaticaya, nel kolossal di James Cameron \"Avatar\", uscito nel 2009. Pi\u00f9 di recente ha interpretato un ruolo in \"Warehouse 13\", come capo del magazzino e in \"Sons of Anarchy\" nei panni della procuratrice distrettuale Tyne Patterson.\nDoppiatrici italiane.\nNelle versioni in italiano dei suoi film, CCH Pounder \u00e8 stata doppiata da:\nDa doppiatrice \u00e8 sostituita da:"}
{"id": "1092041", "revid": "7", "url": "https://it.wikipedia.org/wiki?curid=1092041", "title": "Teatri di Vita", "text": ""}
{"id": "1092042", "revid": "8392238", "url": "https://it.wikipedia.org/wiki?curid=1092042", "title": "Clarinetto soprano", "text": ""}
{"id": "1092044", "revid": "8392246", "url": "https://it.wikipedia.org/wiki?curid=1092044", "title": "Clarinetti", "text": ""}
{"id": "1092045", "revid": "1762097", "url": "https://it.wikipedia.org/wiki?curid=1092045", "title": "A Zacinto", "text": "A Zacinto - originariamente conosciuto come N\u00e9 pi\u00f9 mai toccher\u00f2 le sacre sponde, dal primo verso - \u00e8 uno dei pi\u00f9 celebri sonetti endecasillabi di Ugo Foscolo, scritto a Milano negli ultimi mesi del 1802 e nei primi del 1803. \nIl componimento \u00e8 dedicato all'isola del mar Ionio (Zacinto, pi\u00f9 nota come Zante) dove Foscolo nacque, ed affronta il tema dell'esilio, da lui autoproclamato dopo la cessione della Repubblica di Venezia, che allora comprendeva Zante, da parte di Napoleone agli Austriaci, e della nostalgia della terra. Il poeta paragona la sua condizione a quella di Ulisse, che per\u00f2 fu pi\u00f9 fortunato di lui in quanto riusc\u00ec a rimettere piede sulla sua amata Itaca, mentre Foscolo \u00e8 condannato ad una \"illacrimata sepoltura\" (una sepoltura in una tomba su cui nessuno potr\u00e0 venire a piangere) in terra straniera.\nComposizione.\n\"A Zacinto\" fu composto dal ventiquattrenne Ugo Foscolo tra l'ottobre del 1802 e l'aprile del 1803, periodo fitto di impegni militari, spostamenti e delusioni amorose, per poi essere stampato a Milano presso l'editore Destefanis insieme a diversi altri componimenti in una raccolta intitolata \"Poesie di Ugo Foscolo\". In agosto i testi conobbero una ristampa con l'editore meneghino Agnello Nobile, accresciuti del sonetto \"In morte del fratello Giovanni\".\nFinch\u00e9 il Foscolo visse, il sonetto - al pari degli altri - non ebbe mai il titolo divenuto canonico, ma era conosciuto semplicemente con l'intera locuzione del primo verso, senza un titolo specifico. Fu Francesco Silvio Orlandini, nell'edizione postuma curata per Le Monnier nel 1848, ad assegnare un nome alla poesia, da cui il titolo vulgato, non d'autore, \"A Zacinto\".\nContenuto.\nUgo Foscolo fu per tutta la sua vita legato a Zacinto (l'odierna Zante), la sua isola natale, da un saldissimo vincolo affettivo; baster\u00e0 il ricordo della \u00abchiara e selvosa Zacinto\u00bb per suscitare in lui una rievocazione delle lontane e serene terre natie e una riflessione sui motivi dell'esilio, della morte e della classicit\u00e0.\nIl sonetto inizia con una triplice negazione, \u00abn\u00e9 pi\u00f9 mai\u00bb, con cui Foscolo ribadisce l'impossibilit\u00e0 del ritorno a Zacinto, portandoci \"ex abrupto\" al centro di una riflessione lungamente protrattasi; Giuseppe De Robertis colse rapidamente l'efficacia di quest'attacco, evidenziando che \u00abpare che il poeta, cominciando, continui un discorso fatto tra s\u00e9 e s\u00e9, e dia sfogo a una commozione gi\u00e0 piena\u00bb. Oggetto delle elucubrazioni del poeta gi\u00e0 nel primo verso sono le sponde di Zacinto, definite sacre: si tratta di un aggettivo tipicamente foscoliano volto a sottolineare la sacralit\u00e0 del luogo, che \u00e8 stato partecipe sia della nascita di Venere che del Foscolo stesso (d'altronde, gi\u00e0 in \"All'amica risanata\", ai vv. 91-92, il \"nativo aer\" \u00e8 definito \u00absacro\u00bb). La fanciullezza del Foscolo trascorsa a Zacinto \u00e8 annunciata nel secondo verso, con l'espressione \"il mio corpo fanciulletto giacque\", che rievoca l'isola come grembo materno in grado di \u00abcullare\u00bb il poeta; secondo altre interpretazioni, tuttavia, la locuzione \u00e8 meno circoscritta, e giocando sull'ambiguit\u00e0 del verbo \u00abgiacere\u00bb intende effettivamente rinviare ad una situazione di morte.\nI versi successivi s'impongono con l'introduzione della figura di Ulisse, gi\u00e0 celebrata da Dante nell\"Inferno\", dove l'eroe omerico \u00e8 costretto a scontare la propria pena eterna per non aver riconosciuto la finitezza della ragione umana. Siccome, come narrato da Esiodo nella \"Teogonia\", nel mare di Zacinto nacque la dea Venere, fonte di amore e di vita (come attestato dall'epiteto greco \"philommeid\u00e9s\", \u00abamante del sorriso\u00bb, cui fa riferimento il \"primo sorriso\" foscoliano), l'irresistibile fascino di quell'isola fu celebrato da Omero, il mitico cantore delle avventure di Ulisse. In effetti, l'isola del Foscolo nella poesia omerica \u00e8 citata varie volte: una nell\"Iliade\" (canto II, vv. 631-637) e cinque nell\"Odissea\" (Odissea, I, vv. 245-247; Odissea, IX, vv. 22-24; Odissea, XVI, vv. 122-125 e vv. 247-250; Odissea XIX, vv. 130-133), dove spesso \u00e8 qualificata dall'epiteto \"selvosa\". Ebbene, in questa parte del poema la nostalgia foscoliana della patria perduta si intreccia con la vita raminga di Ulisse; quest'ultimo, dopo il concludersi della guerra di Troia, ha s\u00ec peregrinato per volere del fato nelle acque fatali del Mediterraneo, ma comunque \u00e8 riuscito a fare ritorno nella sospirata patria. Si tratta dell'incarnazione dell'eroe classico: Ulisse, infatti, pur essendo \u00abbello di fama e di sventura\u00bb (ovvero, il suo fascino \u00e8 dovuto proprio alle sventure virilmente sopportate), ha concluso felicemente le proprie peregrinazioni. \u00c8 romantico, al contrario, l'esilio del Foscolo, che continuer\u00e0 senza sosta il proprio vagabondare sino a morire lontano dalla terra natale.\nLa vita tempestosa del poeta e, soprattutto, la sua infelice condizione di esule sono ribadite nella quarta e conclusiva strofa. Foscolo profetizza la durata eterna del proprio esilio: alla natia Zacinto, infatti, non rester\u00e0 altro che questa poesia, in quanto egli sar\u00e0 costretto a essere sepolto in terra straniera, lontano dalla patria, in un sepolcro che non verr\u00e0 mai bagnato dalle lacrime delle persone care. \"A noi\" non \u00e8 un semplice plurale maiestatico, bens\u00ec assurge a simbolo di tutti coloro condannati a un esilio perpetuo: Foscolo, in questo modo, rivolge il suo disperato appello a quelle persone che, come lui, sono destinate ad un'\u00abillacrimata sepoltura\u00bb. Quest'ultima locuzione, in particolare, \u00e8 talmente potente e dolorante da essersi guadagnata le lodi di Francesco De Sanctis, che ha affermato: \u00abquesto illacrimata \u00e8 pieno di lacrime\u00bb.\nAnalisi metrica.\nCostruzione sintattica.\n\"A Zacinto\" risponde alla forma metrica del sonetto. Il testo si compone di quattordici versi, tutti endecasillabi, ripartiti in quattro strofe: le prime due sono quartine a rima alternata (ABAB, ABAB), mentre le successive sono terzine a rima invertita (CDE, CED).\nCi\u00f2 che colpisce in \"A Zacinto\" \u00e8 la non concordanza tra il periodo sintattico e il periodo metrico, caratteristica inusuale per un sonetto. Questa violazione dello schema ritmico si concretizza con l'abbondante uso di enjambement e con la catena di congiungimenti sintattici (ove, che, e, onde, di colui che, per cui), che conferiscono al ritmo del componimento gli attributi di un flusso appassionato e ininterrotto. La struttura del sonetto, in questo modo, \u00e8 sostenuta da due periodi sintattici assai disuguali: il primo \u00e8 composto da undici versi (che si dilatano sino ad occupare tre strofe) e presenta un ritmo dinamico, agitatamente intenso, mentre il secondo \u00e8 di soli tre versi che condensano un notevole smorzamento della tensione emotiva e ha un carattere perentorio, quasi lapidario.\nPeculiarit\u00e0 del sonetto, infine, \u00e8 la sua struttura circolare. I primi e gli ultimi versi, infatti, sono legati tra di loro grazie all'utilizzo del tempo futuro, contrapposto ai passati delle strofe centrali, legati quasi a una dimensione mitica (\"toccher\u00f2\", v. 1; \"avrai\", v. 12); ma diversi altri elementi concorrono alla formazione della circolarit\u00e0 della struttura, tra cui la ripetizione della vocazione (\"Zacinto mia\", v. 3; \"o materna mia terra\", v. 13), l'attacco affidato ad una negazione (\"Ne pi\u00f9 mai\", v. 1; \"non altro che\", v. 12), ed il cambio del pronome, dall'\u00abio\u00bb con cui si apre il componimento al \u00abTu\u00bb che introduce l'ultima strofa.\nFigure retoriche.\nVarie sono le figure retoriche che accompagnano il testo, grazie alle quali viene conseguita l'elevatezza di questo sonetto."}
{"id": "1092047", "revid": "188116", "url": "https://it.wikipedia.org/wiki?curid=1092047", "title": "Scopello (Castellammare del Golfo)", "text": "Scopello (\"Scupe\u1e0d\u1e0du\" in siciliano) \u00e8 una localit\u00e0 costiera italiana, frazione del comune di Castellammare del Golfo in provincia di Trapani, famosa per i suoi faraglioni e per il suo baglio.\nGeografia fisica.\nL'abitato conta circa 118 residenti, cresciuto attorno ad un antico baglio, distante poco pi\u00f9 di 10\u00a0km dal capoluogo comunale, che d'estate diventano circa 2.000. Nei pressi si trova la Riserva Naturale Orientata dello Zingaro e i faraglioni, con l'attigua tonnara. \nA poca distanza dal baglio si trova Guidaloca, una baia limitata dal \"Pizzo della Gnacara\" e dalla \"Puntazza\". Al suo interno si trova una grande spiaggia a forma d'arco formata da ciottoli, lunga circa 400 metri. Sul lato ovest della \"cala\" \u00e8 presente una torre cilindrica risalente al XVI secolo, posta a guardia di quel tratto di costa.\nStoria.\nDeve probabilmente il proprio nome ai faraglioni o scogli (in latino \"scopulus\", in greco \"scopelos\").\nIl primo insediamento sul promontorio dove si trova Scopello risale all'et\u00e0 ellenistica, poi continuato nelle epoche romana e islamica. Durante il periodo normanno fu demanio regio. Negli anni '30 del XIII secolo l'imperatore Federico II di Svevia concesse la terra di Scopello al piemontese Oddone de Camerana, e ai cavalieri lombardi arrivati con lui in Sicilia. Nel 1237 Oddone di Camerana e i suoi cavalieri lombardi si spostarono a Corleone, e l'imperatore Federico II concesse Scopello in feudo alla citt\u00e0 di Monte San Giuliano (oggi Erice). \nL'attuale borgata risale al XVII secolo ed \u00e8 divisa in due parti: un baglio, che la tradizione indica come d'epoca normanna, ma risalente al XVIII secolo, e una piazzetta con la chiesa di Santa Maria delle Grazie, parrocchia dal 1961, e poche case. \nFerdinando II di Borbone elesse l'area di Scopello, con il vicino omonimo bosco, al rango di riserva reale per la caccia, visitandola due volte nel 1830 e nel 1859. A motivo di queste visite, essendo prossima l'unit\u00e0 d'Italia, con la spedizione dei Mille gli scopellesi si schierarono dalla parte borbonica, tanto da ingaggiare una battaglia, tra il dicembre 1862 e il gennaio 1863, con le forze piemontesi che non riuscirono facilmente ad insediarsi nella borgata. La riserva di caccia di Scopello venne assegnata a una societ\u00e0 statale che aveva il compito di dismettere i beni del vecchio stato borbonico e venne acquistata a prezzi bassissimi da affiliati alla mafia di Castellammare del Golfo che avevano sostenuto la causa unitaria e che poi rivendettero i terreni a prezzi di mercato\nMonumenti e luoghi d'interesse.\nLa tonnara.\nLa tonnara di Scopello \u00e8 una delle pi\u00f9 importanti e antiche di tutta la Sicilia: i primi fabbricati risalgono al XIII secolo, la tonnara vera e propria fu edificata nel XV secolo da Giovanni Sanclemente e ampliata dalla famiglia Sanclemente nel corso del XVI secolo; pass\u00f2 quindi alla Compagnia di Ges\u00f9 e infine alla famiglia Florio."}
{"id": "1092052", "revid": "466539", "url": "https://it.wikipedia.org/wiki?curid=1092052", "title": "Carlos Bianchi", "text": "Attaccante molto prolifico, ha speso la sua carriera da calciatore tra l'Argentina e la Francia.\nDa allenatore, ha vinto 7 campionati argentini (3 con il e 4 con il ), 4 Coppe Libertadores (una con il V\u00e9lez e 3 con il Boca Juniors), 3 Coppe Intercontinentali (una con il V\u00e9lez e 2 con il Boca Juniors) e una Coppa Interamericana (con il V\u00e9lez). A livello individuale \u00e8 stato nominato 5 volte Allenatore sudamericano dell'anno da \"El Pa\u00eds\" (1994, 1998, 2000, 2001, 2003) e 2 volte Allenatore di club dell'anno dall'IFFHS (2000 e 2003).\nBiografia.\nCalciatore.\nNato a Buenos Aires, ma di origini italiane, Bianchi crebbe nelle giovanili della squadra locale del V\u00e9lez S\u00e1rsfield, che lo fece esordire in massima serie il 23 luglio 1967 in un match casalingo contro il Boca Juniors. Al suo primo anno con la maglia da titolare, nel 1970, Bianchi conquist\u00f2 subito il suo primo titolo di capocannoniere del campionato argentino segnando 18 goal nel Nacional, seguito subito da un altro titolo nel successivo Metropolitano, ottenuto segnando 36 goal. Durante questo periodo Bianchi fu inoltre convocato in nazionale, totalizzando, fino al 1973, quattordici presenze ed otto goal.\nSempre nel 1973, Bianchi fu acquistato dalla squadra francese dello Stade de Reims, in cui milit\u00f2 fino al 1977 vincendo tre volte il titolo di capocannoniere del campionato, quindi pass\u00f2 al Paris Saint-Germain dove rimase due anni continuando a confermarsi miglior realizzatore del campionato. Nel 1979 Bianchi fu acquistato dallo Strasburgo, allora squadra campione di Francia in carica, con cui gioc\u00f2 solamente per una stagione senza riuscire ad esprimersi al massimo delle sue potenzialit\u00e0 a causa di incomprensioni con l'allenatore.\nAlla fine del campionato Bianchi torn\u00f2 in Argentina tra le file del V\u00e9lez S\u00e1rsfield, in cui rimase quattro anni vincendo nel 1981 il titolo di capocannoniere del Nacional, quindi nel 1984 torn\u00f2 in Francia allo Stade de Reims, squadra in cui l'anno successivo si ritir\u00f2 dal calcio giocato.\nAllenatore.\nConclusa la carriera da calciatore, Bianchi rimase nello Stade de Reims come allenatore, restando alla guida della squadra fino al 1989. Dopo due esperienze con il e il Paris FC durate entrambe un anno, Bianchi si ritir\u00f2 temporaneamente per poi allenare, a partire dal 1993, il V\u00e9lez S\u00e1rsfield, la squadra che lo aveva lanciato come calciatore. Durante la gestione di Bianchi il V\u00e9lez S\u00e1rsfield attravers\u00f2 uno dei periodi migliori della sua storia vincendo tre campionati, una Copa Libertadores, una Coppa Intercontinentale (vinta ai danni del Milan) e una Coppa Interamericana.\nCos\u00ec il presidente della Roma Franco Sensi lo ingaggi\u00f2 come allenatore della squadra, nell'estate del 1996, e lo esoner\u00f2 nell'aprile 1997 a seguito dei risultati deludenti (in particolare, dopo una sconfitta per 2-1 a Cagliari). Carlos Bianchi tuttavia lasci\u00f2 la squadra capitolina al settimo posto della classifica, mentre a fine campionato la Roma si salv\u00f2 dalla retrocessione per soli quattro punti. Nel 1998 Bianchi, dopo un anno di pausa, fu ingaggiato come allenatore del Boca Juniors, che guid\u00f2 fino al 2001 vincendo tre campionati, due Coppe Libertadores e laureandosi campione del mondo per la seconda volta nel 2000, battendo il . Tali titoli gli valsero nel 2000 il premio di miglior allenatore dell'anno secondo la IFFHS.\nBianchi torn\u00f2 nel Boca Juniors per una seconda volta nel 2003 vincendo il campionato di \"Apertura\", la sua quarta Copa Libertadores e laureandosi campione del mondo per la terza volta, ancora a spese del Milan. Grazie a questa seconda scia di vittorie Bianchi fu per la seconda volta eletto dalla IFFHS migliore allenatore. Dopo un anno di pausa, Bianchi fu ingaggiato dall'Atletico Madrid per la stagione 2005-06, rimanendo sulla panchina del club fino alla diciottesima giornata.\nNel 2013, a 9 anni di distanza dall'ultima volta, torn\u00f2 sulla panchina del Boca Juniors, ma l'esperienza si concluse gi\u00e0 ad agosto 2014.\nDirigente.\nDal 30 dicembre 2008 al 15 gennaio 2010, ricopr\u00ec l'incarico di direttore tecnico del Boca Juniors.\nStatistiche.\nStatistiche da allenatore.\n\"Statistiche aggiornate al 29 agosto 2014\". \"In grassetto le competizioni vinte.\""}
{"id": "1092057", "revid": "554814", "url": "https://it.wikipedia.org/wiki?curid=1092057", "title": "Farro", "text": "Il farro (dal latino \"far\"), nome comune usato per tre differenti specie del genere Triticum, rappresenta il pi\u00f9 antico tipo di frumento coltivato, utilizzato come nutrimento umano fin dal neolitico. Si distinguono:\nFarro piccolo (monococco).\nIl farro piccolo \u00e8 quello di pi\u00f9 antica coltivazione, la prima forma di frumento coltivata. Si trovano reperti del suo predecessore selvatico \"Triticum boeticum\" risalenti al X-IX millennio a.C. nell'odierna Turchia, probabile zona d'origine. I primi reperti di coltivazione sono attribuiti al VIII-VII millennio a.C.\nOgni spighetta porta una singola cariosside, molto raramente due, e questo ne fa il frumento con il rendimento alimentare peggiore tra quelli coltivati. Oggi \u00e8 la specie meno coltivata per la scarsa resa e gli alti costi di lavorazione.\nFarro medio (dicocco).\nLa coltivazione del farro medio storicamente segue di pochissimo quella del piccolo farro. Derivato dalla specie selvatica \"Triticum dicoccoides\", \u00e8 di maggiore produttivit\u00e0 del precedente dato che ogni spighetta porta due cariossidi, molto raramente tre, e dovette a questa sua caratteristica la domesticazione e la diffusione pi\u00f9 veloci. Proprio la velocit\u00e0 di diffusione iniziale rende pi\u00f9 difficile risalire alla zona di origine esatta, zona che \u00e8 comunque da collocare tra il Mediterraneo e il Caucaso.\nA questa specie appartiene la grande maggioranza del farro coltivato in Italia, sia oggi sia in epoca storica (circa 2000 anni fa).\nIn Italia \u00e8 coltivato su piccoli appezzamenti soprattutto in Garfagnana, una valle della Toscana settentrionale, dove \u00e8 all'origine di varie ricette tipiche: minestra di farro, farro con fagioli, torta di farro. Al cereale prodotto nell'Alta Valle del Serchio e tuttora lavorato in impianti molitori di tipo tradizionale, con macine di pietra, \u00e8 stata riconosciuta dall'Unione Europea l'indicazione geografica protetta Farro della Garfagnana. Gli iscritti all'albo sono attualmente un centinaio.\nFarro grande (spelta).\nLa domesticazione del farro grande o farro spelta segue di due millenni quella delle altre due variet\u00e0 e pu\u00f2 essere ricondotta a una zona pi\u00f9 orientale, vicina al Caspio.\nIl farro grande deriva dall'incrocio tra il farro dicocco e l'Aegilops squarrosa, una graminacea selvatica. Anch'esso ha spighette con due, raramente tre, cariossidi.\nIl farro spelta non si adatta particolarmente al clima italiano, dove viene coltivato su una superficie di circa 500 ha. Gran parte di quello presente oggi sulle tavole italiane proviene dall'Europa Centrale e Orientale e dalla Francia.\nCaratteristiche comuni.\nLa caratteristica comune di queste tre specie, caratteristica per cui vengono anche definiti grani vestiti, \u00e8 che il chicco dopo la trebbiatura rimane rivestito dagli involucri glumeali (si parla di forte aderenza delle glume e delle glumelle alla cariosside). Perci\u00f2 si effettua una svestitura prima dell'uso alimentare.\nEsistono macchine decorticatrici o meglio svestitrici che provvedono all'operazione.\nStoria dopo la domesticazione.\nIl farro \u00e8 famoso per essere stato la base dell'alimentazione delle legioni romane che partirono alla conquista di quello che sarebbe divenuto l'impero. Veniva usato soprattutto per preparare pane, focacce (libum) e polente (puls). La stessa parola \"farina\" deriva da \"farro\".\nL'importanza del farro \u00e8 testimoniata dal fatto che un'antica forma di matrimonio era detta confarreatio perch\u00e9 gli sposi mangiavano una focaccina di farro. Il matrimonio confarreato era il solo riconosciuto per certi effetti religiosi: ad esempio i sacerdoti dovevano avere i genitori che avessero contratto questo tipo di matrimonio.\nTuttavia la sua coltivazione \u00e8 andata via via riducendosi nel corso dei secoli perch\u00e9 soppiantato dal grano tenero, discendente dal farro grande, e duro, discendente dal farro medio, con resa maggiore e minori costi di lavorazione.\nOggi spesso la coltivazione del farro \u00e8 associata all'agricoltura biologica e al tentativo di valorizzare zone agricole marginali, non adatte alla coltivazione intensiva di frumento. Nonostante l'alto costo c'\u00e8 stato un certo successo in questo lavoro di riscoperta, successo dovuto alle caratteristiche organolettiche e nutrizionali di queste tre specie, in particolare il maggiore contenuto proteico rispetto ad altri frumenti.\nCaratteristiche alimentari.\nNel farro \u00e8 presente il glutine in quantit\u00e0 minore che nel frumento; comunque il farro mischiato al frumento rimane un alimento inadatto ai celiaci.\nLa coltivazione del farro \u00e8 stata rivalutata negli ultimi anni, in particolar modo da aziende agricole interessate alla produzione biologica, essendo esso una pianta rustica che non necessita di chimica per la sua coltivazione, e anche per le sue ottime propriet\u00e0 nutrizionali.\nCon la farina di farro \u00e8 possibile fare un pane con un gusto pi\u00f9 aromatico di quello della farina di frumento.\nIl farro \u00e8 uno dei tipi di frumento meno calorici: 100 g apportano circa 340 kcal; inoltre contiene l'aminoacido essenziale metionina, carente in quasi tutti gli altri cereali.\nIl farro contiene buone quantit\u00e0 di vitamine del gruppo B e anche proteine.\nLavorazione del farro.\nIl farro per essere consumato deve essere lavorato con uno o pi\u00f9 dei seguenti passaggi:\n1) Decorticatura o svestitura che significa togliere il vestito, chiamato anche glumella o lolla ai semi di farro. Nel farro piccolo questo vestito \u00e8 abbastanza aderente, mentre nel farro grande questo vestito \u00e8 gi\u00e0 aperto e quindi l'operazione di svestitura \u00e8 facilitata. Con questa lavorazione \u00e8 gi\u00e0 possibile consumarlo come chicco in zuppe o minestre.\n2) Perlatura o Semi-perlatura che significa eseguire una lavorazione simile a quella eseguita anche sul riso o nell'orzo, lavorazione che graffia la superficie del seme per renderlo pi\u00f9 chiaro e ridurre la quantit\u00e0 di fibre.\n3) Macinazione ovvero il processo di trasformazione del chicco in farina, farina che pu\u00f2 nel farro essere utilizzata nella panificazione e nella realizzazione di pasta."}
{"id": "1092062", "revid": "31886", "url": "https://it.wikipedia.org/wiki?curid=1092062", "title": "Cartilagini accessorie del naso", "text": "Esistono numerose cartilagini accessorie del naso, di norma tutte pari.\nSi distinguono le cartilagini alari minori, che vanno da una a tre per lato, che continuano, posteriormente, la branca laterale della cartilagine alare maggiore, fino all'incisura nasale della mascella addietro.\nLe cartilagini sesamoidee, molto variabili, si interpongono negli spazi tra la cartilagine alare maggiore e quella laterale del naso.\nLa cartilagine vomero-nasale, si interpone tra il margine postero-inferiore della cartilagine del setto e il margine anteriore del vomere, a partire dalla spina nasale anteriore andando indietro. \u00c8 in rapporto con l'organo omonimo."}
{"id": "1092066", "revid": "1437722", "url": "https://it.wikipedia.org/wiki?curid=1092066", "title": "Peter Pan (album Enrico Ruggeri)", "text": "Peter Pan \u00e8 un album del cantautore italiano Enrico Ruggeri, pubblicato nel 1991.\nIl disco.\nLa copertina, nella quale vengono usate esclusivamente varie sfumature di verde, raffigura in primo piano il volto di Ruggeri tagliato a met\u00e0 e, sullo sfondo, il castello neogotico di Neuschwanstein e il pianeta Saturno. \u00c8 finora l'album pi\u00f9 venduto del cantante, con ben 4 dischi di platino. L'album risult\u00f2 il 33\u00b0 pi\u00f9 venduto in Italia nel 1992."}
{"id": "1092070", "revid": "188717", "url": "https://it.wikipedia.org/wiki?curid=1092070", "title": "Conica degenere", "text": ""}
{"id": "1092073", "revid": "36426", "url": "https://it.wikipedia.org/wiki?curid=1092073", "title": "La camicia a scacchi", "text": "La camicia a scacchi (\"Le Corsage \u00e0 carreaux\") \u00e8 un dipinto (61x33 cm) realizzato nel 1892 dal pittore francese Pierre Bonnard.\n\u00c8 conservato nel Mus\u00e9e d'Orsay di Parigi. La donna ritratta \u00e8 la sorella del pittore, Andr\u00e9e, moglie del compositore Claude Terrasse. \u00c8 evidente nell'opera l'influsso sull'artista dell'arte giapponese."}
{"id": "1092079", "revid": "1305772", "url": "https://it.wikipedia.org/wiki?curid=1092079", "title": "Tre Grazie (Rubens)", "text": "Le tre Grazie \u00e8 un dipinto a olio su tela (221x181 cm) realizzato nel 1638 (?) dal pittore Pieter Paul Rubens. \u00c8 conservato nel Museo del Prado.\nL'opera ritrae le famose tre dee della mitologia greca: esse sono: \nLe tre Grazie, come in altri dipinti precedenti, sono raffigurate insieme nell'atto di danzare; una di loro, in questo caso quella al centro, \u00e8 rivolta con le spalle al pubblico."}
{"id": "1092080", "revid": "484362", "url": "https://it.wikipedia.org/wiki?curid=1092080", "title": "Liberal democrazia", "text": ""}
{"id": "1092082", "revid": "599013", "url": "https://it.wikipedia.org/wiki?curid=1092082", "title": "Colin Anderson", "text": "Caratteristiche tecniche.\n\u00c8 stato un difensore centrale.\nCarriera.\nHa vestito le maglie di Burnley, North Shields, Torquay United, West Bromwich Albion, con cui disput\u00f2 un campionato di Premier League nella stagione 85-86, Walsall, Hereford United, Exeter City, Teignmouth e Dawlish Town, con cui chiuse la carriera nel novembre 1997."}
{"id": "1092085", "revid": "827882", "url": "https://it.wikipedia.org/wiki?curid=1092085", "title": "Amore e guerra", "text": ""}
{"id": "1092090", "revid": "1371684", "url": "https://it.wikipedia.org/wiki?curid=1092090", "title": "Neve a Louveciennes", "text": "Neve a Louveciennes (\"La Neige \u00e0 Louveciennes\") \u00e8 un dipinto del pittore inglese Alfred Sisley, realizzato nel 1875 e conservato presso il museo d'Orsay di Parigi.\nDescrizione.\nAlfred Sisley, celebre pittore impressionista, tra il 1872 e il 1874 abit\u00f2 nel villaggio di Louveciennes, nelle immediate vicinanze di Parigi: affascinato da questo angolo di Francia, ne avrebbe registrato le suggestive vedute in moltitudini di dipinti. Per quanto concerne nello specifico \"Neve a Louveciennes\" Sisley si fa interprete della malinconica desolazione portata con s\u00e9 dall'inverno: \u00abil suo temperamento riservato e solitario\u00bb osservano i curatori del museo d'Orsay \u00absi concilia meglio con il mistero e con il silenzio piuttosto che con la luminosit\u00e0 dei paesaggi assolati e mediterranei che, invece, seduce tanto Renoir\u00bb.\nA essere raffigurato \u00e8 proprio un sentiero di Louveciennes ricoperto di una coltre di candida neve, la quale costruisce un'atmosfera ovattata, perlacea, luminosa. Si noti il frondaggio diversificato degli alberi sullo sfondo, talora pi\u00f9 fronzuti talora meno, con il quale il pittore ristabilisce un sicuro equilibrio compositivo. Quest'ultimo sarebbe potuto essere potenzialmente compromesso dalla diversa altezza dei due muretti che delimitano il sentiero: quello di destra, infatti, \u00e8 alto, massiccio, e sovrasta la via, che respira solo grazie al profilo pi\u00f9 basso e discontinuo dell'altro muretto, quello di sinistra, che si fonde senza soluzione di continuit\u00e0 nei primi caseggiati di Louveciennes. \u00c8 proprio quella la destinazione dell'esile figura femminile ritratta in fondo al viottolo, la quale non vede l'ora di arrivare nella propria dimora e di sottrarsi ai gelidi rigori dell'inverno. Si noti come Sisley non si preoccupa di approfondire l'identit\u00e0 di questa donna e, anzi, la esilia sullo sfondo, raffigurandola come una sagoma piccola, lontana, che soccombe a una natura di fatto dominante.\nLa costruzione prospettica dell'opera viene invece affidata al viottolo che collega il primo piano allo sfondo, semplificando e accelerando la visione e attraversando lo spazio. Nonostante l'appassionata deferenza al \"plein air\", dunque, Sisley non esita a palesare una sensibilit\u00e0 che diversi critici hanno definito \u00abclassica\u00bb: Sisley, infatti, medita a lungo su questa composizione, e opera una serie di accorgimenti compositivi, collocando l'unica figura umana sull'asse centrale di simmetria verticale ed allineando la sommit\u00e0 del muretto di destra con la base di quello di sinistra. Il punto di vista \u00e8 tuttavia decentrato assai insolitamente in basso: questo artificio, spiegano i critici d'arte Giorgio Cricco e Francesco Di Teodoro, \u00abci consente di dominare la scena da un'altezza pari a un quarto di quella dell\u2019intero dipinto, affinch\u00e9 il cielo e il paesaggio, veri e unici protagonisti dell\u2019opera, abbiano modo di espandersi percettivamente, occupando di fatto la maggior parte della superficie dipinta\u00bb. Con questi sapienti accorgimenti Sisley coinvolge attivamente l'osservatore e, anzi, sembra quasi volerlo investire con le glaciali temperature invernali che interessavano Louveciennes nell'Ottocento.\nVale la pena, infine, dedicare qualche accenno al cielo che in questo dipinto incombe su Louveciennes. \u00c8 plumbeo, uniforme, denso di una coltre gravida di tempesta, e gli viene accordata una considerevole rilevanza. Sisley, a proposito, scriveva: \u00abIl cielo non pu\u00f2 essere solo uno sfondo. Io metto in risalto questa\nparte del paesaggio perch\u00e9 vorrei farvi capire l'importanza che attribuisco al cielo, [in quanto] comincio una tela sempre con il cielo\u00bb. Notevole anche la tavolozza del dipinto, arpeggiata sulle armonie e sulle sfumature dei grigi e degli azzurri. Viene dunque profilato un impianto cromatico freddo proprio come una giornata invernale: solo i muri, tinti di un ocra evanescente, contribuiscono a intiepidire la composizione."}
{"id": "1092094", "revid": "17654", "url": "https://it.wikipedia.org/wiki?curid=1092094", "title": "Otto e mezzo (programma TV)", "text": ""}
{"id": "1092095", "revid": "1842072", "url": "https://it.wikipedia.org/wiki?curid=1092095", "title": "Cembalo scrivano", "text": "Il cembalo scrivano fu uno dei primi modelli di macchina per scrivere. Fu inventato dall'avvocato novarese Giuseppe Ravizza (1811 \u2013 1885) ed \u00e8 la macchina di scrittura pi\u00f9 completa fino alla comparsa della Remington Mod. 1 (1873), includendo in s\u00e9 tutte le caratteristiche principali delle successive macchine da scrivere. Il nome deriva dalla somiglianza con i tasti del clavicembalo, pi\u00f9 ancora - quanto ai colori - con quelli del pianoforte.\nStoria.\nNel 1837 il Ravizza, prendendo spunto dal \"Tachigrafo\" dell'ing. Pietro Conti di Cilavegna (1796 \u2013 1856), una macchina capace di scrivere premendo dei tasti, incominci\u00f2 a concepire e realizzare il suo \"cembalo scrivano\", cos\u00ec chiamato perch\u00e9 si basava sul meccanismo del pianoforte. Dopo alcuni anni, il 14 settembre 1855, con l\"'Attestato di privativa industriale\" dell'Ufficio Centrale di Torino (vol. n. 103), ottenne il brevetto per la sua macchina. Nel brevetto veniva indicata come \"cembalo scrivano, ossia macchina da scrivere a tasti\" e veniva descritta la \"tastiera a 32 tasti quadrati, in due linee sovrapposte, lettere in mezzo e interpunzioni ai lati\". A ciascun tasto corrispondeva un martelletto e l'insieme dei martelletti era disposto in cerchio (prima \"cesta delle leve)\". La macchina presentava, inoltre, il telaio portafoglio mobile, il nastro inchiostratore (fino a quel momento veniva utilizzato un tampone per inchiostrare i tasti di scrittura), un dispositivo per fissare l'interlinea e il campanello indicatore di fine riga. Era composta da quasi 600 pezzi in legno e circa 100 in ottone e risultava piuttosto pesante e poco maneggevole.\nIn quel periodo il giornale di Torino, \"La Stampa\" pubblica un articolo sull'avvocato Giuseppe Ravizza e la sua invenzione, descrivendone il funzionamento e i vantaggi che avrebbe portato:\nPoco dopo la pubblicazione della notizia, venne rivendicata la priorit\u00e0 dell'invenzione a favore di Celestino Galli di Carr\u00f9 (1803 \u2013 1868), che costru\u00ec per primo la macchina, nel 1831, chiamandola \"Potenografo\".\nNel 1856 il modello n. 9 del Cembalo scrivano venne presentato dal Ravizza alla \"Commissione per l'Esposizione Industriale\" di Novara, accompagnato da una \"Memoria del Cembalo scrivano e della scrittura meccanica\", scritta dallo stesso. Siccome Il posizionamento orizzontale del foglio non permetteva di leggere immediatamente ci\u00f2 che si scriveva, venne presentata come \"Cembalo Scrivano a Scrittura Invisibile\". La sua invenzione non suscit\u00f2 alcun interesse nei visitatori, anzi pass\u00f2 piuttosto inosservata. In premio il Ravizza ottenne solo una medaglia.\nRavizza costru\u00ec ben 16 modelli, finch\u00e9 nel 1881 riusc\u00ec a realizzare il \"Cembalo a scrittura visibile,\" nel quale riusc\u00ec a disporre verticalmente il foglio di carta, permettendo cos\u00ec di poter leggere lo scritto man mano che lo si scriveva. Anche quest'ultimo prototipo pass\u00f2 quasi inosservato, ottenendo solo una menzione onorevole all\"'Esposizione di Milano\" dello stesso anno.\nI vari prototipi, oltre che a Novara (1856), furono esposti a Torino (1857), Firenze (1861), Londra (1865) e Milano (1881), dove Ravizza ricevette varie medaglie di merito, di bronzo e di argento.\nNessuno dei modelli realizzati dal Ravizza venne per\u00f2 prodotto industrialmente, perch\u00e9 a quel tempo nessuno riusc\u00ec a capire l'importanza dell'invenzione e, tantomeno, prevederne il futuro sviluppo. A quel tempo solo pochi lo consideravano utile ed alcuni lo criticarono, nominandolo \u201cpianoforte della bambola\". L'unico che immagin\u00f2 l'utilit\u00e0 dell'invenzione fu l'americano Christopher Latham Sholes (1819 \u2013 1890). Questi, nel 1867, costru\u00ec un prototipo per la vecchia fabbrica di armi Remington, la quale, a partire dal 1875, aggiunse \"la macchina per scrivere\" ai suoi prodotti: Il successo fu tale, che ne vennero costruiti in serie milioni di esemplari."}
{"id": "1092096", "revid": "1543377", "url": "https://it.wikipedia.org/wiki?curid=1092096", "title": "Santa Prassede (Vermeer)", "text": "Santa Prassede \u00e8 un dipinto a olio su tela (101,6 x 82,6\u00a0cm), attribuito a Jan Vermeer, copia da Felice Ficherelli, databile al 1655 circa. L'opera \u00e8 firmata in basso a sinistra \"Meer 1655\" e in basso a destra \"Meer N R[...] o [...]o\", ma trattandosi di un'opera insolita nel catalogo dell'artista, per stile e tema, \u00e8 accettata come lavoro giovanile solo da una parte della critica.\nGi\u00e0 appartenente alla Barbara Piasecka Johnson Collection di Princeton, \u00e8 stato messo all'asta a Londra e acquistato l'8 luglio 2014 da un collezionista sconosciuto per la somma di 6.200.000 sterline, di poco sopra la stima di sei milioni. \u00c8 stato poi rivelato che l'acquirente \u00e8 giapponese, ed ha concesso il dipinto in esposizione al National Museum of Western Art di Tokyo.\nStoria.\nL'opera, non citata dalle fonti antiche, fu messa all'asta a New York nel 1943, in un evento secondario, di piccole dimensioni. Fu acquistata da una coppia di profughi belgi, Jacob Reder e la moglie, che la conservarono fino alla scomparsa, dopodich\u00e9 entr\u00f2 in una collezione privata newyorkese e in seguito nella collocazione attuale.\nNel 1969 fu esposta a New York con attribuzione a Felice Ficherelli, artista a cui spetta la composizione originale databile al 1645 circa, copiata dall'artista olandese. Ci\u00f2 nonostante fosse gi\u00e0 stata individuata la firma \"Meer 1655\" (che per\u00f2 potrebbe essere spuria), come ribad\u00ec Michael Kitson facendo per primo il nome di Vermeer. La seconda iscrizione, sulla quale sono validi gli stessi dubbi, \u00e8 forse interpretabile come \"[ver] Meer da Riposo\", ovvero copia di Vermeer dal Riposo, il soprannome del Ficherelli.\nL'attribuzione al pittore olandese venne respinta a lungo riprendendo i dubbi che riguardano tutta la produzione giovanile del pittore (stile diverso dalle opere della maturit\u00e0, presenza di temi mitologici e religiosi altrimenti non presenti nel catalogo), come ad esempio negli studi di Erik Larsen (1948-1949), che rifer\u00ec piuttosto l'opera a un copista fiorentino, o addirittura un falso del XVIII-XIX secolo. Oppure portrebbe essere di Jan Vermeer van Utrecht, omonimo del pittore di Delft. Nonostante ci\u00f2 Arthur K. Weelock ribad\u00ec il nome di Vermeer nel 1995-96.\nDifficile \u00e8 anche collocare l'occasione con cui Vermeer avrebbe potuto vedere e copiare fedelmente l'opera di Ficherelli (dalla quale si differenzia solo per la presenza di un crocifisso tra le mani della santa): non \u00e8 infatti documentata la presenza del dipinto italiano in Olanda (o una sua copia), n\u00e9 un ipotetico viaggio di Vermeer in Italia.\nCome opera di Vermeer \u00e8 stata esposta a Mosca nel 2007 a Casa Pa\u0161kov in una raccolta di opere sponsorizzata da Christie's e nel 2012 a Roma alle Scuderie del Quirinale (mostra monografica).\nL'8 luglio 2014, come gi\u00e0 accennato, \u00e8 passata in asta da Christie's.\nDescrizione e stile.\nSanta Prassede, secondo la sua agiografia, nascose nel suo \"titulus\" molti cristiani che vennero per\u00f2 scovati, arrestati e condannati a morte dall'imperatore Antonino Pio. La santa \u00e8 quindi rappresentata solitamente mentre raccoglie il sangue dei martiri, magari assieme alla sorella Pudenziana. \nIn questo caso la figura di Prassede occupa la gran parte del dipinto. \u00c8 inginocchiata e sta spremendo una spugna intrisa del sangue di un martire appena decapitato, nello sfondo. Il sangue \u00e8 raccolto in un bel vaso sbalzato, ormai quasi pieno. Ai lati fanno da quinta due edifici lontani, con quello di destra in cui si vede una donna sotto un'arcata, forse la stessa Pudenziana.\nSebbene l'opera offra valori cromatici di eccezionale splendore, soprattutto nell'abbondante panneggio rosso della veste inondata di luce, lo stile della pennellata, ruvido e corposo, si sposa solo in parte con quello delle opere certe di Vermeer, fatto di velature ora mosse, ora lisce, e caratterizzate da una luce soffusa e ferma. Il cielo azzurro e piatto sullo sfondo \u00e8 oggi pi\u00f9 che mai un caso isolato nel catalogo dell'artista, dopo che \"Diana e le ninfe\", altra opera attribuita al periodo giovanile, si \u00e8 rivelata a sfondo scuro, con un cielo spurio del XVIII secolo."}
{"id": "1092101", "revid": "767487", "url": "https://it.wikipedia.org/wiki?curid=1092101", "title": "San Tommaso d'Aquino confortato dagli angeli", "text": "San Tommaso d'Aquino confortato dagli angeli (Tentazione di San Tommaso) \u00e8 un dipinto a olio su tela (244x203 cm) realizzato nel 1631 dal pittore Diego Vel\u00e1zquez.\n\u00c8 conservato nel Museo Diocesano di Arte Sacra di Orihuela."}
{"id": "1092103", "revid": "757396", "url": "https://it.wikipedia.org/wiki?curid=1092103", "title": "Club Joventut de Badalona", "text": "Il Club Joventut de Badalona \u00e8 una societ\u00e0 sportiva spagnola di basket della citt\u00e0 di Badalona.\nFondata nel 1930, inizialmente come polisportiva, nel 1939 prese l'attuale denominazione. Negli anni '40 la pallacanestro divent\u00f2 l'attivit\u00e0 principale della societ\u00e0. Attualmente, a livello europeo, \u00e8 una delle squadre pi\u00f9 prestigiose.\nStoria.\nBadalona, o 'La Capital Europea del Basket', ha una squadra di basket dal 30 marzo del 1930 cio\u00e8 da quando il Joventut venne fondato come Penya Spirit of Badalona. Oltre al basket, il club inizialmente comprendeva anche formazioni di ciclismo, tennis tavolo e calcio. Nel 1932 il club cambi\u00f2 il suo nome in Centre Esportiu Badalon\u00ed. Nel 1939 divenne Club Joventut Badalona. Dal 1940 il basket rimase l'unico sport ufficiale della societ\u00e0 e furono adottati i colori ufficiali: verde e nero.\nTra gli anni cinquanta e i settanta il club ha avuto una grande rivalit\u00e0 con il Real Madrid e con gli altri club del vicinato, giocando incontri memorabili. Tra gli anni ottanta e novanta la Joventut ha trascorso i migliori anni della sua vita dal punto di vista sportivo. Oggi il club, sponsorizzato DKV dal nome della compagnia di assicurazioni DKV Seguros, sembra essere ritornato ai fasti di un tempo.\nIl Joventut Badalona \u00e8 uno dei tre club, insieme a Real Madrid ed Estudiantes, ad aver giocato tutte le stagioni nella prima divisione spagnola. La Joventut una delle migliori compagini europee per quanto riguarda il settore giovanile ed \u00e8 il principale club cestistico spagnolo, considerato il fatto che il Barcellona e il Real Madrid sono due squadre che dipendono maggiormente dalle rispettive squadre di calcio.\nIl Joventut Badalona \u00e8 stato il primo club catalano della storia a vincere un titolo europeo. Nel 1994 il Badalona conquista il pi\u00f9 ambito trofeo continentale e raggiunge l'olimpo del basket del vecchio continente.\nNel 2006 il Badalona vince l'Eurocup championship e, nel 2008 anche la ULEB Cup oltre alle 2 coppe Korac\nvinte nel 1981 e nel 1990.\nRoster 2021-2022.\n\"Aggiornato al 12 gennaio 2022.\"\nSponsor.\nIl Club Joventut de Badalona ha avuto numerosi sponsor nel corso della sua storia. Queste sono le denominazioni della Joventut nel corso degli anni:\nUniformi.\nLe uniformi della Joventut sono sempre state verdi con una striscia bianca attraverso il torace, e i pantaloncini sono stati tradizionalmente neri, fatta eccezione per alcuni anni in cui sono stati verdi. L'uniforme nelle partite esterne \u00e8 stata sempre bianca, eccetto nella stagione 2008-2009 dove venne introdotta una nuova maglia color argento che si alternava nelle gare con la classica bianca.\nPalmar\u00e8s.\nPremi individuali.\nMVP Liga ACB\nStella nascente Liga ACB\nMVP delle finali Liga ACB\nMVP Copa del Rey\nMVP finali ULEB Eurocup\nMVP Final Four Euro Challenge\nStella nascente Eurolega\nPrima squadra Liga ACB\nCampione gara schiacciate Liga ACB"}
{"id": "1092105", "revid": "486946", "url": "https://it.wikipedia.org/wiki?curid=1092105", "title": "Jorge Gonz\u00e1les", "text": ""}
{"id": "1092115", "revid": "74415", "url": "https://it.wikipedia.org/wiki?curid=1092115", "title": "Ferrovia Palermo-Messina", "text": "La ferrovia Palermo-Messina (spesso indicata anche come Messina-Palermo) \u00e8 la direttrice ferroviaria principale della Sicilia settentrionale e collega le due importanti citt\u00e0 di Messina e Palermo e i centri abitati della costa tirrenica. \u00c8 inoltre parte dell\"Asse ferroviario 1\" della Rete ferroviaria convenzionale trans-europea TEN-T.\nLa linea \u00e8 in comune con la ferrovia Palermo-Catania e Palermo-Agrigento ed \u00e8 l'ideale prosecuzione della ferrovia Palermo-Trapani della costa tirrenica collegando quindi le due citt\u00e0 opposte (Messina e Trapani) dell'isola da Est ad Ovest.\nLe principali citt\u00e0 servite sono Bagheria, Termini Imerese, Cefal\u00f9, Sant'Agata di Militello, Capo d'Orlando, Patti, Barcellona Pozzo di Gotto e Milazzo.\nInizialmente a semplice binario, la ferrovia ha subito diversi interventi infrastrutturali che spesso ne hanno modificato il tracciato portando al raddoppio del binario per il 60% del suo percorso, ovvero per circa 138 km, e a binario unico per i restanti 86 km.\nStoria.\nIl primo tratto, costruito dalla Societ\u00e0 Vittorio Emanuele ed aperto il 28 aprile 1863, partiva da Palermo (la cui stazione centrale era in posizione di poco arretrata rispetto all'attuale) e con un percorso di 13 km giungeva a Bagheria. L'anno dopo vennero aperti ulteriori 18 km di ferrovia fino a Trabia e infine nel 1866 il treno giunse a Termini Imerese; ci vollero altri tre anni perch\u00e9 arrivasse a Fiumetorto. Da qui, piegando verso l'interno, raggiungeva Cerda costituendo il primo tratto della ferrovia, di interesse minerario e commerciale, per Lercara e Porto Empedocle. Le difficolt\u00e0 orografiche del percorso costiero per Messina e soprattutto la crisi finanziaria della \"Vittorio Emanuele\" fecero accantonare in un primo momento ogni ipotesi di proseguimento. Per raggiungere Messina via ferrovia si dovette attendere il 1882 ma tramite un giro lunghissimo via Girgenti (Agrigento), Caltanissetta e Catania.\nQuasi vent'anni dopo l'apertura della tratta fino a Fiumetorto i lavori di costruzione della linea \"tirrenica sicula\" ripresero a cura della nuova concessionaria, la Societ\u00e0 per le strade ferrate della Sicilia, che avvi\u00f2 i lavori nel primo tratto di linea costiera per Messina attivando, il 20 aprile 1887, i 23,72 km di linea ferrata fino a Cefal\u00f9; Fiumetorto divenne una stazione di diramazione dando cos\u00ec inizio all'attuale e pi\u00f9 breve collegamento con Messina.\nI lavori iniziarono anche dal lato dello Stretto e, nel 1889, entr\u00f2 in funzione la tratta Messina Centrale - Messina Scalo - Villafranca Tirrena con un tortuoso tracciato di 17,098 km caratterizzato da pendenze molto elevate e da diverse gallerie per superare l'ostacolo dei Monti Peloritani. Alla fine del 1890 entr\u00f2 in funzione la tratta Milazzo-Barcellona e verso la fine del 1891 la tratta \"San Filippo-Santa Lucia-Novara-Montalbano-Furnari\" di 21,32 km. Nel 1892 si arriv\u00f2 alla stazione di Patti-San Piero Patti e alla fine del 1893 a quella di Capo d'Orlando.\nIl 16 giugno del 1895, con l'attivazione della tratta di 49 km tra Capo d'Orlando e Tusa, venne stabilito l'esercizio della intera linea con trazione a vapore come peraltro era avvenuto su tutta la rete siciliana. Da allora il tracciato ha subito pochi cambiamenti fin quasi alla fine del XX secolo.\nLa seconda guerra mondiale caus\u00f2 gravi danni alla linea in seguito all'avanzata degli Alleati verso Messina nel 1943; presto, tuttavia, vennero iniziati i lavori di ripristino e con l'avvento delle ALn 772 i treni rapidi della linea vennero velocizzati.\nTra il 1951 e il 1955 si ebbe l'elettrificazione della linea a cui fece seguito il raddoppio tra Palermo e Fiumetorto, tratto in comune con la linea per Agrigento e Catania, e il 15 ottobre 1955 la trazione sull'intera linea divenne elettrica a 3000 volt con corrente continua.\nIn seguito alla Legge 17/1981 del famoso \"piano integrativo\" ed in particolare al Decreto Ministeriale del 04/10/81 n\u00ba 1881 venne avviato l'iter progettuale per il raddoppio della tratta Messina\u2013Patti.\nNel 1984, in seguito alla stipulazione della \"Convenzione 90/84\" sottoscritta tra il Raggruppamento Costanzo (impresa costruttrice) e le Ferrovie dello Stato, le FS affidarono i lavori di raddoppio del tronco \"S.Filippo \u2013 Terme Vigliatore\" e, successivamente, del tronco \"Terme Vigliatore \u2013 Patti\" al \"Consorzio A.T.I.\" costituito dalle imprese Costanzo e I.R.A. Costruzioni Generali.\nNel 1986 iniziarono anche i lavori di scavo della nuova \"Galleria Peloritana\", anch'essi nel progetto di raddoppio della linea, che avrebbero eliminato il difficoltoso valico dei Monti Peloritani, la cui pendenza era prossima al 30 per mille e obbligava alla doppia trazione o alla spinta in coda dei treni pesanti.\nTramite il Decreto n\u00ba 1238 del 23.10.87, pubblicato nella G.U.R.S. n\u00ba 3 del 16.01.1988., fu definitivamente approvato dall'Assessorato al Territorio e all'Ambiente il progetto di raddoppio del tronco Messina-Acquedolci con la scelta di mantenere in esercizio anche il vecchio tracciato \"storico\" tra Novara M.F. e Patti-San Piero Patti per il solo servizio locale; a tal scopo, venne realizzato un opportuno bivio tra il nuovo ed il vecchio tracciato realizzato nel territorio di Terme Vigliatore.\nNel 1988 vennero appaltati i lavori di raddoppio della \"Galleria Madonna del Tindari\" e successivamente, nel 1991, l'intero tronco \"Terme Vigliatore \u2013 Patti\".\nIl 29 novembre 1991 fu dismessa la stazione di Milazzo, sita in piazza Marconi, e il 1\u00ba dicembre dello stesso anno anche le stazioni di Barcellona-Castroreale e Terme Vigliatore, sostituite nel giro di poche ore rispettivamente dalla nuova stazione di Milazzo (30 novembre) e dalle due nuove stazioni di Barcellona-Castroreale e Terme Vigliatore (1\u00ba dicembre) a completamento del nuovo tronco a doppio binario \"San Filippo - Terme Vigliatore\".\nI lavori per la realizzazione del nuovo tracciato \"Bivio Terme Vigliatore - Patti-San Piero Patti\", spostato pi\u00f9 a monte rispetto al vecchio, procedettero molto lentamente in seguito a difficolt\u00e0 tecniche nella realizzazione delle numerose gallerie (tra cui la pi\u00f9 importante \u00e8 la \"Galleria Madonna del Tindari\" di 4,651 km) per un totale di 8,8 km e nella realizzazione del bivio d'interscambio ed inoltre a causa di diversi scioperi degli operai delle imprese costruttrici. La \"Galleria Madonna del Tindari\" venne infatti completata soltanto il 4 dicembre 1998.\nIl 24 settembre del 2000 venne dismessa la stazione di \"San Filippo-Santa Lucia\" e il 29 novembre dell'anno successivo venne finalmente inaugurata la \"Galleria Peloritana\" di 12,817 km a doppio binario posta tra Villafranca Tirrena e Messina Scalo-Messina Centrale; in conseguenza fu dismessa la stazione di \"Camaro\" e il tracciato afferente.\nIl 3 giugno 2002, fu dismesso parte del vecchio tracciato a semplice binario tra Terme Vigliatore e Novara-Montalbano-Furnari e il 7 dicembre 2003, con l'attivazione del doppio binario banalizzato tra Barcellona C. e Novara M.F., viene ufficialmente dismesso anche il vecchio tracciato a semplice binario tra Terme Vigliatore e Novara-Montalbano-Furnari.\nNel 2004 tra \"San Filippo-Santa Lucia\" e \"Pace del Mela\" entr\u00f2 in funzione un piccolo tratto di raddoppio.\nL'11 dicembre 2005 fu dismessa la stazione di Villabate-Ficarazzelli.\nIl 16 dicembre 2005 venne attivato il tratto \"Bivio Terme Vigliatore - Patti-San Piero Patti\" a doppio binario tra Terme Vigliatore e Novara-Montalbano-Furnari e a semplice binario tra quest'ultima e la stazione di Patti-San Piero Patti per un complesso di oltre 17 km.\nIl 21 febbraio 2006 entr\u00f2 in esercizio la nuova variante a doppio binario, \"Bivio Terme Vigliatore - Patti-San Piero Patti\" dopo una serie di proroghe sulla data prevista, slittata dal 2002 al 23 dicembre 2005 e successivamente al 2006, a causa del sequestro degli impianti operato dalla magistratura in seguito alla morte di un operaio folgorato mentre lavorava agli impianti elettrici presso la sottostazione elettrica di Patti..\nIl 16 marzo 2008 venne dismessa la piccola stazione ferroviaria di \"Buonfornello\" e nello stesso anno entrarono in funzione altri due brevi tratti a doppio binario tra Villafranca Tirrena e Pace del Mela e tra Messina Scalo-Galleria Peloritana.\nIl 31 luglio 2009 venne attivata la fermata di Ficarazzi e il 9 agosto dello stesso anno il binario dispari del nuovo percorso a doppio binario, di 8 km, tra Rometta Messinese e Pace del Mela con simultanea dismissione della tratta \"storica\" e delle stazioni di \"Roccavaldina - Scala - Torregrotta\", \"Venetico\" e \"Spadafora-San Martino\". Per tale tratta dismessa sono state avanzate diverse ipotesi di conversione e riutilizzo come pista ciclabile e pedonale, come circorvallazione stradale dei centri abitati o come combinazione delle due proposte.\nIl 22 novembre 2009 \u00e8 entrato in funzione il binario pari e le nuove stazioni di \"Torregrotta\" e \"Spadafora\", completando cos\u00ec, dopo 23 anni, il raddoppio della tratta Messina-Patti-San Piero Patti.\nIl 14 dicembre 2009 con l'entrata in vigore del nuovo orario di Trenitalia, viene dismesso l'impianto di \"Terme Vigliatore\", entrato in servizio soltanto nel 1991.\nIl 24 gennaio 2016 venne attivato il raddoppio del binario fra le stazioni di Fiumetorto e di Campofelice.\nIl 18 dicembre 2016 venne dismessa la stazione di Lascari-Gratteri con contestuale attivazione della stazione di Lascari.\nNell\u2019ambito dei lavori del raddoppio ferroviario Fiumetorto \u2013 Cefal\u00f9 Ogliastrillo, il 17 settembre 2017 alle ore 04:00 venne attivata una variante di tracciato, inclusa la nuovissima galleria Monte Poggio Maria realizzata tra le stazioni di Lascari e Cefal\u00f9. Contestualmente furono eliminati ben 3 passaggi a livello ricadenti nella tratta storica dismessa tra Lascari e Contrada Ogliastrillo.\nIl 17 dicembre 2017 venne attivato il raddoppio del binario fra la stazione di Campofelice e il posto di passaggio Ogliastrillo.\nI lavori nella tratta Fiumetorto-Ogliastrillo, iniziati il 15 settembre 2008, sono terminati il 17 dicembre 2017 mentre i lavori della tratta Ogliastrillo-Castelbuono sono stati appaltati e affidati alla Toto Costruzioni S.p.A., in data 16 aprile 2012, ma per via via di una controversia tra il Comune di Cefal\u00f9 ed RFI circa la realizzazione della fermata sotterranea di Cefal\u00f9, sono partiti a pieno ritmo il 18 Aprile del 2019. L'opera coster\u00e0 circa 400 milioni, la fine dei lavori prevista nel 2023.\nCon la ricostruzione in variante della ferrovia tra Fiumetorto e Castelbuono, la stazione di Cefal\u00f9 verr\u00e0 realizzata come fermata in sotterranea con collegamenti tecnologici di trasporto delle persone fino alla attuale piazza della stazione., saranno eliminati sette passaggi a livello e realizzati 13 chilometri di strada ferrata.\nPer i restanti lavori \u00e8 stato completato lo studio di fattibilit\u00e0 per il raddoppio degli 86 km della tratta Patti-Castelbuono, ma i lavori non sono ancora partiti.\nCaratteristiche.\nLa ferrovia \u00e8 gestita da RFI che la classifica come linea complementare. Il tracciato, completamente elettrificato a corrente continua a 3000 volt, ha una lunghezza totale di 223,764 km (Palermo Centrale - Messina Centrale), in parte a binario unico ed in parte a doppio binario secondo il seguente schema:\n\u00e8 stata inoltre mantenuta in esercizio una parte di tratta storica cos\u00ec costituita:\nFino al 29 novembre 2001, la linea ferroviaria raggiungeva la massima altitudine nella stazione di Camaro, sul valico dei Monti Peloritani, a circa 133 m s.l.m. Dopo l'apertura della nuova Galleria Peloritana, la massima altitudine raggiunta dalla linea si trova fra la stazione di Bagheria e quella di Santa Flavia a 53 m s.l.m. Le pendenze massime del tracciato sono:\nLa linea si presenta piuttosto eterogenea nei valori di velocit\u00e0 massima consentita molto differenti da tratta a tratta:\nLungo la linea sono attivi i seguenti sistemi di sicurezza:\nTraffico.\nLa linea \u00e8 percorsa da treni merci e passeggeri di varie categorie (sia regionali che intercity) generalmente in carico a Trenitalia."}
{"id": "1092117", "revid": "1995724", "url": "https://it.wikipedia.org/wiki?curid=1092117", "title": "Classe pr\u00e9paratoire aux grandes \u00e9coles", "text": "In Francia, le classes pr\u00e9paratoires aux grandes \u00e9coles (CPGE) sono dei corsi di insegnamento a carattere universitario generalmente tenuti nei licei. Sono comunemente denominati classes pr\u00e9pas o semplicemente pr\u00e9pas e sono per la maggior parte pubblici. Gli studenti possono accedervi, dopo il liceo, se ammessi in base al loro percorso e rendimento scolastico e alle raccomandazioni e commenti degli insegnanti dell'ultimo anno di liceo.\nLe \"pr\u00e9pas\" preparano in 2 anni (o in certi casi 3) gli studenti ai concorsi di ammissione delle \"Grandes \u00e9coles\", cio\u00e8 gli istituti di livello superiore caratterizzati da un'alta qualit\u00e0 di insegnamento, ma anche da una selezione all'ingresso (per esempio: ENA (7% di ammessi sul concorso), \u00e9coles normales sup\u00e9rieures (~20 % di ammessi), \u00e9cole polytechnique (~20 % di ammessi)).\nNell'anno scolastico 2006-2007 gli studenti ammessi alle \"classes pr\u00e9paratoires\" sono stati 74.790.\nLe CPGE ai giorni nostri.\nI concorsi di ammissione sono molto cambiati, se non altro perch\u00e9 il numero di \"scuole di ingegneri\" \u00e8 considerevolmente aumentato: nel 2006, si contavano pi\u00f9 di 180 \"\u00e9coles\" a carattere scientifico.\nI concorsi di ammissione alle \"\u00e9coles\" pi\u00f9 prestigiose continuano a essere estremamente selettivi; tuttavia, poich\u00e9 uno studente pu\u00f2 sostenere pi\u00f9 concorsi di ammissione a varie \"\u00e9coles\", relativamente pochi studenti non riescono a essere ammessi almeno in una \"\u00e9cole\": ad esempio nel 2006, 18552 candidati su 23282 hanno ottenuto l'ammissione a una scuola, dopo i concorsi. Solo 13906 hanno accettato, mentre gli altri hanno preferito, per la maggior parte, proseguire con un anno supplementare di \"classe pr\u00e9pa\" per tentare l'ammissione a una \"\u00e9cole\" a loro pi\u00f9 congeniale, e 1433 posti sono rimasti non aggiudicati.\nIl sistema delle \"grandes \u00e9coles\" e delle CPGE \u00e8 stato esportato anche in Cina, con la Scuola centrale di Pechino.\nI vari \"cursus\" possibili.\n\"Cursus\" economico e commerciale.\nLa CPGE economica e commerciale, chiamata \"pr\u00e9pa HEC\" o \"\u00e9pice\" (spezia) in gergo scolastico, prepara ai concorsi delle Scuole superiori di management, di commercio e di gestione. Si differenzia in percorso scientifico (prima chiamato \"percorso generale\"), percorso economico e percorso tecnologico. Non esiste una preparazione specifica per gli studenti dei licei letterari, ma essi possono comunque accedere ai concorsi delle Scuole attraverso esami specifici che devono sostenere all'interno dei loro licei.\nEcco alcune necessarie precisazioni a proposito dei tre principali indirizzi possibili in pr\u00e9pa economica: \nNell'indirizzo scientifico delle CPGE economiche, le materie insegnate e, poi, presentate alle prove scritte dei concorsi sono la matematica, la storia-geografia, la geopolitica del mondo contemporaneo, la cultura generale (attraverso la filosofia e il francese), le lingue straniere (almeno due, di cui una \u00e8 obbligatoriamente l'inglese) e il riassunto di testi. L'economia \u00e8 soltanto opzionale, e si pu\u00f2 scegliere di non essere sottoposti a un esame su questa materia ai concorsi.\nNell'indirizzo economico, le materie sono le stesse a eccezione della storia-geografia e della geopolitica, che vengono sostituite dall'analisi economica e storica delle societ\u00e0 contemporanee (AEHSC).\nNell'indirizzo tecnologico, gli esami di storia-geografia e di geopolitica sono sostituiti da un esame di economia e da uno di gestione e diritto.\nAll'orale, tutte le scuole sottopongono i candidati a due esami linguistici e a una discussione (ad eccezione di HEC Paris su quest'ultimo punto). Per entrare all'ESCP Business School bisogna anche superare un esame orale di matematica (o di analisi per l'indirizzo economico). A questo, HEC aggiunge un esame di cultura generale, uno di storia e un \"face \u00e0 face\" (fra i candidati) per verificare l'attitudine a dirigere.\n\"Cursus\" letterario.\nIl \"cursus\" letterario prepara alle \"\u00e9coles normales sup\u00e9rieures\" (scuole normali superiori), alle \"\u00e9cole sup\u00e9rieure de commerce\" e di gestione, agli \"institut d'\u00e9tudes politiques\", e all\"'\u00e9cole nationale des chartes\", tra le altre. Il primo anno \u00e8 denominato \"lettere superiori\" (\"hypokh\u00e2gne\" nel gergo scolastico); il secondo \u00e8, invece, denominato \"prima superiore\" (\"kh\u00e2gne\" nel gergo scolastico).\n\"Cursus\" scientifico.\nIl \"cursus\" scientifico \u00e8 chiamato \"taupe\" (\"talpa\"), in gergo scolastico, per i matematici, i fisici e i chimici (poich\u00e9, similmente all'animale, gli studenti, detti \"taupins\" (\"talpini\"), non dovrebbero vedere spesso la luce del giorno; un'altra spiegazione \u00e8 che la talpa prepara anche alla prestigiosa scuola \"Mines ParisTech\" e alla \"Agro-Paritech\" per i biologi.\nLa CPGE scientifica prepara alle scuole di ingegneria, alle \u00e9coles normales sup\u00e9rieures e alle \u00e9cole nationale v\u00e9t\u00e9rinaire.\nGli indirizzi possibili, seguendo questo cursus, sono numerosi, sia il primo sia il secondo anno. Ecco i principali:\nClassifica delle \"classes pr\u00e9paratoires\".\nNon esiste alcuna classifica ufficiale delle \"classes pr\u00e9paratoires\" in base agli allievi ammessi. Per\u00f2, alcune riviste del settore scolastico (come, per esempio, il mensile \"L'\u00c9tudiant\") stilano, ogni anno, una classifica. Anche se spesso criticate, queste classifiche sono determinanti nella scelta della \"pr\u00e9pa\": infatti, \u00e8 cos\u00ec possibile avere un'idea di quale sia la probabilit\u00e0 di superare il concorso della \"grande \u00e9cole\" voluta.\nEcco le classifiche stilate dal mensile \"L'Express\":\nPreparazione ai concorsi delle \"grandes \u00e9coles\".\nQualunque sia la specializzazione, questi corsi preparatori, come indica il loro nome, preparano gli studenti al superamento dei concorsi di ammissione delle \"grandes \u00e9coles\" di commercio, di ingegneria, delle \"\u00e9coles normales sup\u00e9rieures,\" le scuole militari, e cos\u00ec via.\nAgli allievi \u00e8 quindi richiesto uno studio intensivo (il soprannome dato ai corsi preparatori scientifici \u00e8 indicativo) e piuttosto teorico, soprattutto nel percorso scientifico, paragonato ad altri percorsi scientifici non \"pr\u00e9pa\". Oltre alle esercitazioni in classe (\"travaux dirig\u00e9s\", TD) e i compiti a casa (\"devoir \u00e0 la maison\", DM), gli allievi si preparano alla parte scritta dei concorsi eseguendo numerosi temi d'esame in classe (\"devoirs surveill\u00e9s\", DS) che in genere sono, a seconda anche dell'annata e del livello del corso, simulazioni di veri concorsi, interi o no (per esempio, possono essere degli esercizi presi da concorsi degli anni precedenti).\nGli allievi si preparano anche alle parti orali dei concorsi, grazie a interrogazioni orali (\"colle\", \"colles\" o \"kh\u00f4lles\" in gergo scolastico) in cui gli esaminatori sono detti \"incollatori\", e possono essere scelti fra i professori dei corsi preparatori, dei corsi della scuola secondaria dell'istituto in cui i corsi preparatori sono tenuti o di un istituto vicino, tra gli ex studenti dell'istituto che sono entrati in una \"\u00e9cole\", o ancora tra laureati delle universit\u00e0 o studenti universitari.\nGli sbocchi nelle \"grandes \u00e9coles\".\nDopo una CPGE economica e commerciale.\nFra le scuole pi\u00f9 reputate alle quali accedono gli allievi delle \"pr\u00e9pas\" economiche, possiamo citare (in ordine alfabetico): \nDopo una CPGE letteraria.\nFra le scuole pi\u00f9 reputate alle quali accedono gli allievi delle \"pr\u00e9pas\" letterarie, possiamo citare (in ordine alfabetico): \nLa maggior parte degli alunni delle CPGE letterarie raggiunge l'universit\u00e0 dato che i posti nelle \"grandes \u00e9cole\"s sono molto rari e molto ambiti.\nDopo una CPGE scientifica.\nLe \"pr\u00e9pas\" scientifiche preparano in due anni (talvolta anche tre) ai concorsi di ammissione delle \"grandes \u00e9coles\" scientifiche. Ogni scuola ha facolt\u00e0 di scegliere in che modo organizzare il proprio concorso.\nTuttavia, la maggior parte delle \"grandes \u00e9coles\" selezionano mediante una \"banque de notes\": il concorso \u00e8 il medesimo per i candidati le cui scuole che si sono accordate fra loro. Ma ogni scuola applica il proprio coefficiente per ogni prova d'esame. Cos\u00ec facendo, i candidati non sono costretti a fare decine di esami.\nNel 2006, 18.553 candidati hanno superato il concorso di almeno una \"grande \u00e9cole\" scientifica.\nCicli preparatori integrati.\nCerte \"grandes \u00e9coles\" (d'ingegneria, ma anche commerciali) propongono un sistema di \"cicli preparatori integrati\" (spesso chiamati \"classes pr\u00e9paratoires int\u00e9gr\u00e9es\" per abuso di linguaggio), cio\u00e8 un'ammissione dopo il baccalaureato per seguire un \"cursus\" di 5 anni. Si noti che, sovente, questo tipo di \"grandes \u00e9coles\" ammette anche gli studenti provenienti dalle \"pr\u00e9pas\" classiche.\nPossiamo citare a titolo di esempi:"}
{"id": "1092118", "revid": "486946", "url": "https://it.wikipedia.org/wiki?curid=1092118", "title": "Giant Gonzales", "text": ""}
{"id": "1092120", "revid": "1514393", "url": "https://it.wikipedia.org/wiki?curid=1092120", "title": "I promessi sposi (1967)", "text": ""}
{"id": "1092123", "revid": "767487", "url": "https://it.wikipedia.org/wiki?curid=1092123", "title": "ProjeKct X", "text": "ProjeKct X (si pronuncia ProjeKct Ten) \u00e8 stato un side project della band King Crimson.\nBiografia.\nNel 2000, mentre i King Crimson registravano il loro album The ConstruKction of Light, i quattro membri del gruppo registrarono l'album Heaven and Earth come ProjeKct X.\nIl ProjeKct X ha continuato la tradizione dei ProjeKcts: ProjeKct One, ProjeKct Two, ProjeKct Three e ProjeKct Four (sottogruppi nei quali si \"frattalizzarono\" i King Crimson dal 1997 al 1999). La \"X\" sta per il numero romano 10, che deriva dalla somma di tutti i precedenti ProjeKcts: \"1 + 2 + 3 + 4 = 10\".\nIl ProjeKct X pu\u00f2 esser pensato come un alter ego del \"double-duo\" che ha registrato l'album \"The ConstruKction of Light\"."}
{"id": "1092126", "revid": "1005847", "url": "https://it.wikipedia.org/wiki?curid=1092126", "title": "Giacomo Maccheroni", "text": "Biografia.\nFiglio e nipote di storici militanti socialisti di Pontedera, dopo aver conseguito la licenza media si iscrive al Partito Socialista Italiano nel 1950. Dal 1958 fino al 1961 \u00e8 presidente dell'Ospedale \"Lotti\" di Pontedera. Consigliere comunale a Pontedera dal 1960 al 1965, poi consigliere provinciale a Pisa. Sindaco di Pontedera dal 1965 al 1975 ha quindi attraversato il momento difficile per la citt\u00e0 del dopo alluvione del 1966. Presidente della sezione toscana dell'ANCI, ha fatto parte del direttivo regionale del PSI toscano e della federazione del PSI di Pisa.\nAlle elezioni regionali del 1975 \u00e8 stato eletto e ha fatto parte della Giunta regionale con l'incarico di assessore all'Urbanistica. Riconfermato assessore all'urbanistica fino al novembre 1983.\nNel 1985 \u00e8 stato nuovamente eletto in regione dove ha ricoperto il ruolo di Presidente del Consiglio regionale. \u00c8 stato in carica fino al maggio 1987, data delle sue dimissioni per presentarsi alle elezioni politiche nelle quali \u00e8 stato eletto.\nIn veste di sindaco e di responsabile dell\u00b4urbanistica \u00e8 stato chiamato a gestire la fase estremamente delicata del boom edilizio della citt\u00e0 di Pontedera, il cui tessuto urbano \u00e8 cresciuto in maniera disordinata, con conseguenze negative in termini di traffico congestionato, mancanza di spazi verdi, squilibri nell\u00b4utilizzazione delle aree edificate.\n\u00c8 stato condannato a 3 anni e 5 mesi per estorsione e millantato credito nel 2001.\nMaccheroni ha scritto una propria autobiografia politica."}
{"id": "1092128", "revid": "486946", "url": "https://it.wikipedia.org/wiki?curid=1092128", "title": "La talpa (programma TV)", "text": ""}
{"id": "1092129", "revid": "767487", "url": "https://it.wikipedia.org/wiki?curid=1092129", "title": "Lindisfarne (gruppo musicale)", "text": "I Lindisfarne sono un gruppo folk rock britannico molto popolare negli anni settanta. La formazione storica era capitanata da Alan Hull (20 febbraio 1945 - 17 novembre 1995), voce, chitarra e piano del gruppo. Tra i loro successi di quel primo periodo vi sono \"Lady Eleanor\", \"Meet Me On The Corner\" e \"Fog on the Tyne\".\nIl gruppo si \u00e8 sciolto una prima volta nel 1973 e si \u00e8 riunito nel 1978; dopo la morte di Hull nel 1995, ha continuato l'attivit\u00e0 con Billy Mitchell come frontman e si \u00e8 sciolto nuovamente nel 2003. Si sono riformati nel maggio 2013 sotto la guida di Ray Jackson e con l'ingresso dell'ex batterista del Roxy Music Paul Thompson. Nel 2015 Jackson ha lasciato il gruppo e al suo posto \u00e8 rientrato il bassista Rod Clements, unico membro rimasto della formazione originale."}
{"id": "1092136", "revid": "142614", "url": "https://it.wikipedia.org/wiki?curid=1092136", "title": "Reverend William O'Malley", "text": ""}
{"id": "1092145", "revid": "15756", "url": "https://it.wikipedia.org/wiki?curid=1092145", "title": "Docimologia", "text": "La docimologia \u00e8 un ramo della pedagogia che si pu\u00f2 collocare specificamente tra le tecniche sperimentali che si occupano dello studio dei sistemi di valutazione delle prove di verifica, dove la valutazione rappresenta uno snodo fondamentale, in quanto il voto non viene pi\u00f9 inteso in ambito strettamente numerico.\nIn questo senso il fine della docimologia \u00e8 quello di dare indicazioni su come trovare parametri oggettivi per l'attribuzione di punteggi nelle prove, solitamente in rapporto a 4 fattori, per esempio tempo di esposizione dei concetti esposti in rapporto a tempi assegnati.\nLa docimologia si pone come obiettivo quello di trovare metodi di valutazione oggettivi, tramite varie tipologie di prove, come test, prove strutturate. Le istituzioni dell'educazione formale devono tener conto dei principi della \"docimologia\" nella stesura del progetto educativo.\nScopi della valutazione.\nConviene in primo luogo porsi la domanda del \"perch\u00e9\" della valutazione.\nLa valutazione \u00e8 un modo di seguire i progressi rispetto ad una formazione degli obiettivi da raggiungere. Alcuni di questi, per esempio in didattica sono:\nLa valutazione permette dunque di collocare coloro che apprendono in corrispondenza ad un livello, su una scala ordinata di obiettivi.\nCi\u00f2 permette di far prendere coscienza agli studenti dei progressi conseguiti e del livello di competenza maturato\nCi\u00f2 permette anche al docente di mettersi in discussione e di adattare la formazione in termini di forma e contenuto alle mutate condizioni del discente.\nLa valutazione \u00e8 quindi un mezzo per certificare che gli obiettivi formativi sono stati raggiunti. Ci\u00f2 prende in generale la forma di un diploma, che pu\u00f2 essere riconosciuto da altri organismi e dunque dare accesso ad un impiego od una funzione pubblica che richiede un livello di formazione pi\u00f9 elevato.\nLa valutazione \u00e8, secondo alcuni, anche uno strumento pedagogico (valutazione formativa), in quanto pu\u00f2 contribuire alla realizzazione dei progressi dello studente; \u00e8 certamente uno strumento di selezione (valutazione certificativa) nel sistema scolastico statale.\nSono tuttavia presenti alcune teorie pedagogiche che hanno sfumature e connotazioni differenti, come ad esempio la metodologia steineriana od alcuni progetti formativi degli anni sessanta.\nTipi di valutazione.\nLa valutazione ricopre molte funzioni all'interno dell'iter formativo perci\u00f2 bisogna tenere conto di tre aspetti fondamentali:\nLa valutazione orienta le scelte didattiche per cui bisogna disporre di informazioni quanto pi\u00f9 analitiche per avere successo nel processo di insegnamento-apprendimento. C'\u00e8 dunque bisogno di servirsi di strumenti validi e attendibili, per avere informazioni diversificate a seconda del momento del percorso didattico.\nSi possono diversificare dunque diversi tipi di valutazione:\nChe cosa si valuta?\nLa complessit\u00e0 della valutazione \u00e8 sapere ci\u00f2 che si valuta \"esattamente\". Cos\u00ec, durante un esame, non si valutano solamente le conoscenze, ma anche la gestione della tensione nervosa (\"stress\"), la strategia (impasses, corsa ai punti), l'ingegnosit\u00e0 (imbrogliare senza farsi prendere), la fortuna. Al contrario, la valutazione continua permette di seguire di giorno in giorno il progresso delle conoscenze, ma \u00e8 poco propizia alla sintesi e alla memoria a lungo termine (la parte valutata \u00e8 ristretta e recente).\nIn un questionario a scelte multiple, si valuta la capacit\u00e0 di tirare ad indovinare, di ricordare attraverso un supporto. Con una composizione (redazione, dissertazione), si valutano le conoscenze, ma anche la capacit\u00e0 di analisi, di sintesi, l'espressione scritta. In un esame orale si valuta inoltre l'espressione orale. In un gioco di ruolo, si pu\u00f2 valutare la gestione della tensione nervosa, la reattivit\u00e0, la capacit\u00e0 d'adattamento.\nIn una valutazione collettiva (\"valutazione per progetto\"), si valuta in particolare il saper fare, la capacit\u00e0 di lavoro di squadra.\nNel momento in cui si concorre ad una valutazione, bisogna in primo luogo sapere quali sono gli obiettivi della formazione, in modo da poter determinare quali saranno valutati. Inoltre occorre porsi la domanda dell'adeguatezza tra il metodo di valutazione e gli obiettivi della formazione.\nRischi di una valutazione non adatta.\nUna valutazione inadatta \u00e8 una valutazione che non risponde alla domanda posta, vale a dire che non valuta, o valuta male, gli studenti rispetto agli obiettivi della formazione.\nCi\u00f2 pu\u00f2 inizialmente sfociare in un problema di selezione: si rischia di selezionare un candidato non corrispondente al profilo (cattiva selettivit\u00e0) ed eliminare al contrario un candidato interessante (cattiva sensibilit\u00e0).\nCi\u00f2 pu\u00f2 essere anche un fattore di demotivazione per lo studente.\nLa valutazione autentica nell'ambito della formazione professionale e tecnica nel Qu\u00e9bec.\nDa alcuni anni si assiste ad un crescente interesse per la \"valutazione autentica\" nel mondo della Misura e Valutazione. Nella letteratura specialistica americana, tale approccio si ritrova sotto le rubriche Authentic Assessment o Valutazione e Performance Based Assessment. Nel quadro di questo breve lavoro, cercheremo di definire cosa si intende con Valutazione Autentica. Faremo alcuni esempi di applicazioni nella formazione generale e nella formazione specialistica. Solleveremo alcuni problemi associati a tale metodo di valutazione. Infine, illustreremo grazie ad alcuni casi come la Direzione generale della formazione professionale e tecnica utilizza la valutazione pratica per certificare la competenza dei suoi studenti. Tali valutazioni pratiche si avvicinano molto alla valutazione autentica precognizzata da Grant Wiggins.\nDefinizione del concetto.\nSecondo Grant Wiggins, ricercatore e specialista di riforme scolastiche:\nSecondo lui, lo studente pu\u00f2 dimostrare attraverso la valutazione autentica la sua maestria nelle competenze utilizzandole in un quadro il pi\u00f9 reale possibile. Gli esami tradizionali sono solo mezzi per mostrare che lo studente ricorda degli elementi di informazione o che pu\u00f2 applicare meccanicamente delle tecniche.\nLa validit\u00e0 del test varia a seconda se il test simula prove di abilit\u00e0 del mondo reale o meno. La validit\u00e0 della maggior parte dei test a scelta multipla \u00e8 determinata semplicemente abbinando elementi al contenuto del curriculum. (Wiggins2, pagina 1).\nSecondo Janine Huot: Un compito basato sulla performance consiste in un'attivit\u00e0 che richiede la dimostrazione per gli studenti delle loro attitudini a integrare e utilizzare il loro sapere, saper fare e giudizio in un contesto autentico. Un tale compito possiede una o pi\u00f9 caratteristiche seguenti:\nAlcuni esempi di applicazioni.\nDa molto tempo, la valutazione autentica \u00e8 utilizzata negli ambiti professionali. Si pu\u00f2 pensare al diritto e al notariato che venivano insegnati per apprendimento e che erano valutati da un ufficio di esaminatori. Gli eserciti statunitense, britannico e canadese si servono della valutazione autentica nell'attribuzione dei brevetti di ufficiale.\nNei corsi di studio degli aspiranti ufficiali delle Forze armate canadesi, si utilizza la valutazione autentica per verificare le competenze in leadership. Un allievo-ufficiale riceve l'ordine di andare a cercare due ribelli dell'Esercito di liberazione dell'Ontario su una strada situata a pi\u00f9 di 15 chilometri dalla base militare. Per farlo, dirige una squadra di 6 soldati. Si mette a sua disposizione un camion con autista e tutto l'equipaggiamento militare necessario. Durante tutta l'operazione, le azioni dell'allievo-ufficiale sono esaminate da un sergente o da un aiutante che le valuta metodicamente. Si studia il modo in cui pianifica l'operazione e il modo di passare gli ordini ai suoi subalterni. Si prepara una valutazione globale di tutta l'operazione. L'osservatore interverr\u00e0 solo se \u00e8 in gioco la vita dei partecipanti o se ci sono dei rischi di distruzione di materiale.\nPer rendere l'operazione pi\u00f9 realistica, i ribelli possono opporre resistenza al loro arresto o un membro della squadra pu\u00f2 morire immediatamente. La valutazione dei membri del corpo medico si fa anch'essa attraverso la valutazione autentica. Nel momento in cui l'interrogatorio si trova al capezzale di uno pseudo-paziente e gli pone delle domande, quest'ultimo pu\u00f2 morire senza avvertimento. (Swanson, pagina 9). Tale messa in scena pu\u00f2 essere realizzata anche con un modello informatico.\nOgni prova \u00e8 seguita da uno dei briefing con l'aspirante in cui tutta l'operazione sar\u00e0 passata in rassegna. Tale metodo permette alle autorit\u00e0 militari di fare allo stesso tempo una valutazione formativa delle conoscenze dei candidati. Collegando i rapporti, le autorit\u00e0 producono una valutazione sommativa della performance degli individui.\nTale metodo di valutazione rispetta la validit\u00e0 e la fedelt\u00e0. Si pu\u00f2 definire la validit\u00e0 di un test o di un esame come la valutazione globale, fondata su delle prove empiriche e su una teoria razionale, in base all'adeguatezza ed alla correttezza delle inferenze e delle azioni stabilite dai punteggi del test. La fedelt\u00e0 si definisce come la qualit\u00e0 che possiede uno strumento di misurare con la stessa esattezza ogni volta che \u00e8 amministrato. Il MEQ considera la fedelt\u00e0 come la qualit\u00e0 di uno strumento di misura i cui risultati restano stabili per gli stessi soggetti che si trovano in condizioni identiche nonostante modalit\u00e0 di somministrazione diverse. (Legendre, pagina 609)\nNel caso dei corsi degli aspiranti ufficiali, la validit\u00e0 della valutazione \u00e8 assicurata dalla correlazione tra i contenuti del corso dati e le competenze valutate. La fedelt\u00e0 inter-juge \u00e8 favorita preparando un corso che tutti i valutatori devono seguire.\nNell'ambito dell'insegnamento nella scuola secondaria, Guillermo Solano-Flores e Richard J. Shavelson portano alcuni esempi d'uso della valutazione autentica. L'esperienza \"Astronomie diurne\" consiste nel ricreare con un globo terrestre, una lampada da tasca e una scatola, le ombre create dal sole dall'alba al crepuscolo. (Solano-Flores, pagina 18).\nIn tal caso, la valutazione di una sola competenza richiede del materiale a volte ingombrante. Una di tali esperienze permette solamente di verificare un solo obiettivo. Si deve cos\u00ec lasciare da parte gli altri obiettivi.\nAlcuni problemi associati alla valutazione autentica.\nSamuel Messick, dell\"Educational Testing Service\", sostiene che esistono due standard di valutazione quando si tratta di valutare le competenze.\nIl primo tipo \u00e8 lo standard di contenuto che riguarda ci\u00f2 che lo studente deve conoscere ed essere capace di fare per un soggetto preciso.\nL'altro tipo riguarda lo standard di performance che indica il grado di competenza che uno studente deve raggiungere in un dato momento. Per lui, la performance deve riflettere la complessit\u00e0 del costruire e non la complessit\u00e0 della prova. Ci\u00f2 che si vuole verificare \u00e8 la capacit\u00e0 dello studente di trasferire in pratica ci\u00f2 che ha appreso in modo teorico.\nMessick vede un conflitto tra il tempo necessario per superare una valutazione autentica e la necessit\u00e0 di valutare tutta la materia appresa. Una prova autentica richiede molto tempo e valuta poche cose. Egli sostiene che questo genere di prova pu\u00f2 avere delle conseguenze avverse sullo studente. Costui pu\u00f2 non sentirsi a suo agio con la manipolazione degli strumenti maneggiando perfettamente i concetti che deve utilizzare. (Messick, pagina 6)\nSolano-Flores solleva qualche problema con la somministrazione di alcuni test. Sottolinea che il montaggio e lo smontaggio dell'equipaggiamento pu\u00f2 richiedere cos\u00ec tanto tempo che la somministrazione dei test diventa quasi impossibile. L'utilizzo di materiale che sar\u00e0 distrutto nel corso della valutazione autentica diventa costoso. Le istituzioni allora possono utilizzare del materiale meno caro ma di qualit\u00e0 inferiore. La cattiva qualit\u00e0 dei materiali introduce allora degli errori di misura e falsa i risultati finali. Sottolinea anche il problema della fedelt\u00e0 tra i diversi valutatori. Per lui, \u00e8 molto importante formare i valutatori in modo che generalmente la loro valutazione sia standardizzata. (Solano-Flores, pagina 19).\nPer Bert F. Green, della \"Johns Hopkins University\", se le autorit\u00e0 scolastiche vogliono poter comparare i risultati della valutazione autentica da un anno all'altro, occorre assicurarsi che i risultati di performance possano essere comparabili. Dei cambiamenti nell'amministrazione dei test creano delle difficolt\u00e0 di comparazione. D'altra parte, se di anno in anno, si utilizzano gli stessi test, l'informazione circola tra gli studenti. Gli studenti si preparano allora solo in funzione di una prova specifica. Si assiste allora a una preparazione affrettata all'esame. (Green, pagina 12)\nLa valutazione nella formazione professionale.\nLe Guida generale di valutazione per la formazione professionale e tecnica ci indica che tale tipo di formazione \"au secondaire\" \u00e8 basato sulla valutazione della competenza acquisita. Sotto questa luce, due aspetti sono ritenuti importanti: la maestria nel mestiere e la formazione fondamentale.\nPer certificare il raggiungimento degli obiettivi, si possono utilizzare uno o pi\u00f9 di questi metodi:\nSi privilegia la valutazione di un prodotto piuttosto che la valutazione di un processo di lavoro in tutti i casi in cui si pu\u00f2 confermare per inferenza l'acquisizione della competenza considerata.\nL'amministrazione di una prova in vista della valutazione di un prodotto \u00e8 generalmente meno complessa di quella di una prova in vista della valutazione di un processo di lavoro. In pi\u00f9, la valutazione di un prodotto permette all'esaminatore di osservare pi\u00f9 candidati ogni volta.\nLa formazione professionale del ministero dell'Educazione si fa per programma. Ogni programma contiene un certo numero di moduli che corrispondono ognuno ad una competenza specifica. Il processo di acquisizione delle conoscenze segue un logigramma specifico di ogni programma. Ogni modulo \u00e8 l'oggetto di una valutazione. Questa pu\u00f2 essere locale o essere oggetto di una prova ministeriale. La legge della pubblica Istruzione prevede che il ministro dell'Educazione possa imporre delle prove per tutti i programmi della formazione professionale. Generalmente, un modulo su cinque sar\u00e0 sottomesso a una prova ministeriale.\nLo scopo della valutazione nella formazione professionale \u00e8 di certificare che lo studente ha raggiunto le competenze contenute nel modulo. Uno studente che completa un programma specifico dovrebbe possedere le competenze per raggiungere le qualifiche minime d'entrata nel mestiere o nella professione. \u00c8 certo che non avr\u00e0 l'abilit\u00e0 che viene con molti anni di pratica di un mestiere.\nPoich\u00e9 si tratta di mestieri professionali, le prove di valutazione devono rapportarsi il pi\u00f9 possibile alla realt\u00e0 del lavoro. Cos\u00ec gli studenti in meccanica procedono a dei cambiamenti del silenziatore su una vettura o alla messa a punto di un motore. Ogni valutazione verter\u00e0 sia sul processo sia sul prodotto finale, e talvolta i due al medesimo tempo. Se si valuta il lavoro di uno studente in un corso di ausiliario ai malati, gli si far\u00e0 spostare un malato da una barella ad un letto d'ospedale. In tal caso, il processo \u00e8 pi\u00f9 importante del risultato finale. In altri casi, \u00e8 il risultato finale, una lettera ben redatta o un motore ben aggiustato che dimostreranno il raggiungimento della competenza.\nL'utilizzo di prove pratiche pone alcuni problemi logistici. Il problema dei costi e della fattibilit\u00e0 degli esami si presentano spesso. Nel caso degli esami per il conseguimento dell'autorizzazione all'uso di fitofarmaci, occorrerebbe usare degli antiparassitari e irrorarli in un campo. L'utilizzo delle macchine non \u00e8 sempre fattibile e l'irrorazione pone dei limiti di impatto ambientale. Allora, una prova carta e penna chiede di determinare le azioni da intraprendere a seconda della situazione data.\nNel quadro del modulo della Confezione di una giacca da donna su misura, i candidati imparano a confezionare una giacca per signora. Gli si insegna a prendere delle misure e poi a modificare un modello esistente conformemente alle specifiche di una cliente prima di confezionare la giacca. Nel quadro di un corso di 90 ore, riescono a realizzare una o due giacche prima di presentarsi alla valutazione finale. Dispongono di 12 ore per realizzare una giacca completa. Al momento della valutazione, gli esaminatori avevano a loro disposizione una cartella di valutazione in cui annotavano la performance in tutte le tappe necessarie al confezionamento. Ogni criterio \u00e8 valutato in modo dicotomico. Lo studente raggiungeva o no ognuno dei criteri. Alla fine della prova, lo studente deve raggiungere 80 punti su un totale di 100. Si tratta di una valutazione critica con una soglia di passaggio di 80 punti.\nMalgrado la migliore preparazione possibile in ci\u00f2 che concerne la validit\u00e0 e la fedelt\u00e0 della prova, si \u00e8 scoperto che occorrono fino a 24 ore per realizzare la prova. Cos\u00ec, molti studenti falliscono. Questi fallimenti non sono necessariamente dovuti a una carenza di competenze degli studenti ma alla mancanza di tempo per svolgere tutte le tappe necessarie alla realizzazione di una giacca. Dopo una consultazione, \u00e8 stato stabilito di allungare la durata della prova.\nPer assicurare una certa fedelt\u00e0 nella somministrazione delle prove ministeriali, la Direzione generale della formazione professionale e tecnica prepara delle prove. Queste sono redatte da insegnanti in formazione professionale sotto la direzione di un consigliere in valutazione. Dopo la loro redazione, le prove sono sottoposte alla valutazione di un gruppo di insegnanti che ne verifica la validit\u00e0. In seguito, ci sono delle sessioni di valutazione nelle commissioni scolastiche. C'\u00e8 dunque un'interazione tra gli esaminatori che faranno passare le prove e coloro che le hanno concepite. Dopo aver fatto passare gli esami ai loro studenti, i professori possono fare una valutazione retroattiva sulle prove. Ci\u00f2 permette di modificare, chiarificare o cambiare i criteri che stanno alla base dell'esecuzione delle prove.\nConclusione.\nI metodi di valutazione della formazione professionale del ministero dell'Educazione incontrano gli stessi problemi e le stesse difficolt\u00e0 di quelli sollevati da Wiggins, Messick e altri. Al momento della redazione delle prove, occorre sempre fare attenzione alla validit\u00e0 del contenuto. Non bisogna che difetti delle prove o delle apparecchiature nuocciano alle possibilit\u00e0 di riuscita degli studenti. Il ministero prova ad assicurare la fedelt\u00e0 inter-juge imponendo delle prove ministeriali. Il sistema di retroazione permette un riallineamento delle prove in caso di necessit\u00e0. Tutto sommato, la valutazione basata sulla performance rappresenta un eccellente strumento per determinare se gli studenti possiedono le competenze di ogni modulo."}
{"id": "1092150", "revid": "44274", "url": "https://it.wikipedia.org/wiki?curid=1092150", "title": "Palazzo Malipiero", "text": "Palazzo Malipiero, anticamente chiamato \"la Ca' Granda de' San Samuel\" per le notevoli dimensioni, \u00e8 un palazzo di Venezia di ubicato nel sestiere di San Marco, in prossimit\u00e0 di Palazzo Grassi e affacciato sul Canal Grande.\nI proprietari nei secoli sono stati innumerevoli e non tutti noti, tra loro si ricordano: i Soranzo, che probabilmente lo edificarono, i Cappello, i Malipiero, che lo ingrandirono fino a dargli l'attuale struttura, e i Barnab\u00f2.\nL'edificio, sorto in epoca bizantina, ha una struttura molto articolata, dovuta al fatto che ogni proprietario ha adattato il palazzo alle proprie esigenze e ai propri gusti, facendo confluire in esso una grande variet\u00e0 di stili architettonici.\nL'edificio e la sua storia.\nCostruito in stile bizantino probabilmente tra il X e l'XI secolo dai Soranzo, famiglia di antichissime origini molto attiva nei commerci, che aveva tra l'altro edificato, assieme ai Bold\u00f9, la prospiciente chiesa di San Samuele.\nIl Palazzo, sopraelevato di un piano nel XIII secolo secondo la moda del tempo, pass\u00f2 attorno al 1465, per via matrimoniale, ai Cappello, un'altra famiglia dedita ai commerci e probabilmente gi\u00e0 in affari con i Soranzo.\nVerso il 1590 i Malipiero divennero inquilini dei Cappello e pochi anni dopo Caterino Malipiero, a seguito del matrimonio con Elisabetta Cappello e di successivi acquisti, ottenne la propriet\u00e0 di tutto l'edificio. \nA lui si devono alcuni restauri ed ampliamenti testimoniati dalla data 1622 e dalla sigla K. M. - Caterino Malipiero - incise in un rilievo sopra il portone d'accesso al nuovo grande androne verso il Campo e la Chiesa di San Samuele nel quale compare l'orgogliosa arma con artiglio di gallo del casato. Forte nella famiglia era poi la presenza di uomini d'arme, si ricorda per esempio Guido Malipiero \"de' la Ca' Granda de' San Samuel\" (Palazzo Malipiero), primo Bailo veneto a Corf\u00f9 cui venne dedicata, dai corfioti riconoscenti, la piccola isola di fronte al porto della citt\u00e0 che fino alla fine della dominazione veneziana venne chiamata \"Scoglio Malipiero\" e ancor oggi \u00e8 chiamata in greco \"Vido\" (presumibilmente da Guido Malipiero).\nAttorno al 1725 i Malipiero dettero inizio a imponenti lavori di restauro e ingrandimento, grazie ai quali il Palazzo ha assunto l'aspetto compatto e omogeneo di oggi. \nIl Palazzo dei Cappello e dei Malipiero, per quattro secoli vincolato alle successioni familiari con continuit\u00e0 di possesso sub\u00ec, dopo l'estinzione della casata dei Malipiero nel 1778 e per tutto l'800, le stesse sorti di un gran numero di palazzi di patrizi veneziani passando di mano in mano a seguito di molteplici cessioni.\nQuesti passaggi di propriet\u00e0 accentuarono gravemente la decadenza dell'edificio, fino all'acquisto da parte della famiglia Barnab\u00f2 la quale, impegnatasi in un consistente restauro attorno al 1951, restitu\u00ec al Palazzo ed al suo interno un assetto settecentesco.\nGiacomo Casanova e i Malipiero di San Samuele.\nSi hanno poche informazioni riguardo agli eventi che si svolsero nel Palazzo anche se \u00e8 certo che i Cappello sul finire del '400, assieme agli affari, si dedicarono molto attivamente alla nascente editoria, dando alle stampe nei magazzini contigui al Palazzo di San Samuele numerosi volumi con il loro marchio.\nSappiamo inoltre che la Parrocchia di San Samuele, a causa della costruzione di due teatri (il San Samuele e il Sant'Angelo), avvenuta tra il 1656 e il 1676, entrambi frequentatissimi e di grande successo, vide modificarsi il tessuto urbano del quartiere che cominci\u00f2 a essere abitato da quanti gravitavano intorno ai teatri: attori, autori e impresari. Ci\u00f2 ebbe la sua influenza anche su Palazzo Malipiero.\n\u00c8 noto, ad esempio, che Giacomo Casanova, nato in Calle della Commedia (ora rinominata Calle Malipiero) in un edificio adiacente a Palazzo Malipiero, lo frequent\u00f2 assiduamente dal 1740, essendo entrato in confidenza col senatore Alvise II Malipiero detto Gasparo.\nQui ebbe l'occasione di tessere una serie di rapporti con personaggi autorevoli e con un buon numero di dame, fino al giorno in cui fu sorpreso in atteggiamenti troppo intimi in compagnia di Teresa Imer, una giovane di cui l'anziano Alvise II si era invaghito. In seguito a ci\u00f2 il giovane Giacomo fu scacciato dal palazzo in malo modo. Malgrado la disavventura, Casanova ci ha lasciato di Alvise II Malipiero, nel suo \"Historie de ma vie\" un ritratto vivace e significativo per il contributo che esso arreca alla storia del costume veneziano del '700. Anche Carlo Goldoni, che abit\u00f2 nella vicina Corte del Duca vicino al padre di Teresa, Giuseppe Imer, notissimo impresario teatrale, fu probabile ospite del Senatore Alvise.\nIn questa singolare atmosfera di frenesia i Malipiero languirono fino ad estinguersi in una passiva decadenza. La scomparsa poi dei teatri nell'800 fin\u00ec per completare quanto iniziato con la caduta della Serenissima avvolgendo la Parrocchia ed il Palazzo nel silenzio.\nA Palazzo Malipiero muore nel 1948 il compositore veneziano Ermanno Wolf-Ferrari, appena tornato dall'esilio in Svizzera che si era autoimposto durante la seconda guerra mondiale.\n\u00c8 comunque solo attorno al 1950, grazie alla fondazione del Centro di Palazzo Grassi, che questo angolo di Venezia ha recuperato parte del suo dinamismo culturale. Anche Palazzo Malipiero vi ha contribuito ospitando dal 1986 lo Studio d'Arte Barnab\u00f2 e dal 1991 la sede della casa editrice di prodotti multimediali Il Tridente, vedi http://www.tridente.it. Pi\u00f9 di recente, Palazzo Malipiero, dal 1999, ospita il padiglione ufficiale della Repubblica di Slovenia alla Biennale di Venezia e dal 2011 il padiglione ufficiale della Repubblica di Montenegro, oltre che molte altre mostre d'arte. Nel Palazzo, attualmente, \u00e8 stato dedicato a Giacomo Casanova un museo che porta il suo nome e nel quale viene ricostruita e raccontata la storia dello sviluppo architettonico (brevemente riassunto di seguito) e degli eventi dell'edificio nei suoi 10 secoli di esistenza.\nLo sviluppo architettonico.\nLa Ca' Grande di San Samuele \u00e8 dotata, come tutti i palazzi veneziani, di due piani principali sovrapposti, ma in questo caso ognuno \u00e8 servito da una propria scala, porta d'acqua e porta sulla calle, indipendenti. \nAl secondo piano nobile si accede attraverso il pi\u00f9 antico portale bizantino, mentre, dalla porta principale si accede al grande atrio seicentesco, che conduce al maestoso appartamento del primo piano nobile a cui sono annessi un grande cortile monumentale, la porta sul canale e il contiguo giardino settecentesco.\nL'architettura del Palazzo rispetta nel suo sviluppo la tradizione di molti palazzi veneziani, con la libert\u00e0 e l'armonia progressiva di strutture tipica della citt\u00e0. L'edificio rivela, infatti, i segni stilistici della sua multipla nobilt\u00e0 architettonica, indici di tre epoche sovrapposte l'una all'altra: la bizantina, la gotica e la sei-settecentesca.\nIl Palazzo venne edificato, assieme ad alcuni edifici retrostanti, dai Soranzo tra il X e XI secolo in stile veneto-bizantino, come proverebbero il grande portale (al civico 3201) e la quadrifora con archi a schiena d'asino (oggi inglobata nella successiva fabbrica gotica), situati nel prospetto rivolto verso la Chiesa di San Samuele.\nVerso la met\u00e0 del '300 sempre i Soranzo aggiunsero all'antica loro Ca' Grande un secondo piano, come rivelano le forme archiacute delle finestre. La nuova parte gotica si adatt\u00f2 cos\u00ec al sottostante piano a loggia, rispettando e incorporando elementi della costruzione bizantina.\nDopo la met\u00e0 del '500 poi, i Cappello decisero di operare un ampliamento del Palazzo, prima di allora avente un impianto visibilmente pi\u00f9 stretto e corto, sfruttando uno spazio vuoto sul lato del giardino che port\u00f2 la facciata sul Canal Grande ad assumere l'attuale larghezza.\nL'ampliamento del Palazzo continu\u00f2 con Catterino Malipiero, che nel 1622 port\u00f2 a termine la costruzione di un nuovo ampio androne d'accesso (il 3200) all'appartamento del primo piano nel luogo dove prima vi era un piccolo palazzetto appoggiato posteriormente a quello sul Canal Grande.\nNella seconda met\u00e0 del '600 il Palazzo, con il suo aspetto architettonico che ignora il barocco, \u00e8 tra i pi\u00f9 ricchi e significativi di Venezia.\nPrima della met\u00e0 del '700, infine, i Malipiero portarono a termine, seguendo un articolato progetto ora perduto, un'ulteriore vasta ristrutturazione con l'intento di dare al loro Palazzo una ancora pi\u00f9 ampia e degna forma.\nIl Palazzo fu quindi unito, eliminando la calle che li divideva, all'edificio posto sul lato posteriore unificandone l'aspetto sulla facciata verso il campo.\nOltre a ci\u00f2 ampliarono il giardino, inglobando anche parte del Ramo Malipiero che costeggiava il Palazzo, e crearono cos\u00ec un nuovo asse prospettico che dall'entrata principale sul campo portava al giardino attraverso il cortile.\nCi\u00f2 \u00e8 testimoniato chiaramente da una riproduzione del Palazzo realizzata dal Carlevarijs attorno al 1718. Nella veduta si nota chiaramente come il lato del Palazzo verso la chiesa risulti terminare subito dopo le due porte d'accesso e non, come oggi, una trentina di metri dopo.\nDalla stampa si nota inoltre come dopo queste porte l'edificio fosse delimitato da una calle, detta Malipiero, oggi scomparsa (anche se nel '900 il toponimo fu recuperato cambiando nome alla vicina \"Calle della Commedia\") ove era nato Giacomo Casanova.\nNell'800 il Palazzo venne forse trascurato ma si conserv\u00f2 intatto nel suo impianto settecentesco ed \u00e8 solo con l'inizio del '900 che cominciarono alcuni lavori di recupero, fino a quando la famiglia Barnab\u00f2, attraverso il radicale restauro eseguito negli anni cinquanta, sotto la supervisione di Nino Barbantini, non restitu\u00ec definitivamente al Palazzo, al suo interno ed al suo unico giardino l'antico aspetto.\nIl giardino.\nIl giardino di Palazzo Malipiero sorse, con molti altri, alla fine del secolo XVIII, contemporaneamente al fenomeno della scomparsa dalle aree marginali della citt\u00e0 dei grandi giardini di palazzo, sostituiti dall'espansione industriale, residenziale e produttiva.\nProbabilmente a causa della tipologia dell'edificio, caratterizzata da un grande androne passante dal campo alla corte orientato trasversalmente rispetto all'ingresso del canale, l'impianto del giardino \u00e8 molto originale: l'area, segnata da un semplice disegno a scomparti in bosso, si allunga sul fianco del palazzo con un doppio sistema di allineamento verso la corte e verso il Canal Grande.\nSe quindi dal Canal Grande il giardino risulta diviso in due parti speculari, con il punto focale che coincide con la fontana rappresentante il Ninfeo d'Ercole, entrando in giardino dall'androne seicentesco si coglie appieno la visione prospettica che collega l'androne stesso alla fontana e il grandioso Nettuno inserito nella parete opposta del giardino.\nAlla scenografia del giardino contribuisce sensibilmente dalla fine dell'800 un ricco arredo statuario. Inoltre l'utilizzo del bosso, con i suoi toni cromatici scuri ed intensi e la sua sapiente potatura, impreziosisce lo scenario e ne accentua la teatralit\u00e0.\nAd esso si dedic\u00f2, con grande affetto, Anna Guglielmi (vedova Barnab\u00f2, deceduta nel 2016) che imperzios\u00ec l\u2019impianto settecentesco ponendo al centro di un piano floreale la magnifica vera da pozzo nuziale Malipiero-Cappello, vivida testimonianza dell'unione dei Cappello con i Malipiero, con l'arma dei Malipiero, sui cui lati opposti sono inoltre raffigurate le sembianze dei due sposi, Caterino e Elisabetta.\nEssa profuse, per anni, i suoi sforzi riempiendo il giardino di ogni variet\u00e0 di rose (da lei scelte presso il vivaio Vanderborre e riprese lo sforzo della famiglia Barnab\u00f2 di traghettare il giardino dall precedente impianto tardo romantico ottocentesco, con la facciata laterale del Palazzo tutta coperta da edera, ad un giardino fiorito in primavera cos\u00ec riportandolo a riscoprire l'antico aspetto molto ammirato da tutti i visitatori di oggi."}
{"id": "1092155", "revid": "1610933", "url": "https://it.wikipedia.org/wiki?curid=1092155", "title": "Pecari labiato", "text": ""}
{"id": "1092157", "revid": "767487", "url": "https://it.wikipedia.org/wiki?curid=1092157", "title": "Trappola entomologica", "text": "La trappola entomologica \u00e8 un dispositivo in grado di attirare e catturare gli insetti adulti. Per svolgere efficacemente la propria funzione deve poter attirare esemplari di una determinata specie e trattenerli o ucciderli. Gli attrattivi sfruttano le capacit\u00e0 percettive degli insetti nei confronti della luce, dei colori, delle sostanze chimiche volatili. La cattura avviene con una barriera che impedisce l'allontanamento dell'insetto oppure, pi\u00f9 frequentemente, con l'impiego di sostanze che lo trattengono oppure lo uccidono.\nClassificazione in base allo scopo.\nLe trappole sono impiegate in contesti differenti che possono essere ricondotti a due scopi fondamentali: il \"monitoraggio\" e la \"cattura massale\".\nIl monitoraggio serve a rilevare la dinamica delle popolazioni nel tempo. Si esegue per scopi di studio oppure fitosanitari. Nel primo caso l'obiettivo \u00e8 raccogliere un numero congruo di dati in modo da elaborare dei modelli teorici che rappresentino la dinamica di popolazione di una specie in un contesto generale o specifico. Per disporre di dati statisticamente affidabili, il monitoraggio si ripete per molti anni, mantenendo invariate, nei limiti del possibile, le condizioni ambientali che caratterizzano le tesi e i testimoni. Meno frequente \u00e8 l'uso delle trappole per rilevare la composizione dell'entomofauna in un determinato territorio. Nel secondo caso il monitoraggio ha lo scopo di seguire la dinamica della popolazione in un contesto specifico e individuare il momento in cui sar\u00e0 necessario intervenire a difesa della coltura con metodi di lotta guidata, biologica o integrata. \nLa cattura massale o \"mass trapping\" serve a catturare il maggior numero di adulti, di uno o di entrambi i sessi, per ridurre il potenziale riproduttivo di una specie dannosa e conservarne la popolazione entro livelli tali da non costituire un danno economico ma sufficienti a mantenere una base trofica per gli antagonisti naturali (predatori e parassitoidi). In questo caso l'impiego delle trappole \u00e8 un mezzo di lotta biotecnica applicato sia nella lotta biologica che in quella integrata.\nTrappole per monitoraggio.\nLe trappole per monitoraggio, ai fini della difesa di una coltura, sono in genere applicate per seguire l'andamento delle curve di volo e individuare il momento opportuno per intervenire. Il vantaggio rispetto al monitoraggio diretto delle infestazioni \u00e8 che il metodo, una volta tarato, si presenta di particolare efficacia e di semplice attuazione e permette d'intervenire tempestivamente sia con metodi larvicidi sia con metodi adulticidi. \nLa tecnica si presta in generale per il controllo delle specie che sono dannose allo stato larvale e con adulti volanti, mobili e innocui, almeno direttamente, perch\u00e9 generalmente glicifagi. Rientrano in genere in questi casi i Ditteri, i Lepidotteri e gli Imenotteri, mentre per i Rincoti e i Coleotteri le trappole si usano perlopi\u00f9 in casi specifici e in genere si ricorre ad altri metodi di monitoraggio.\nIl principio su cui si basa il monitoraggio risiede nel fondamento che in corrispondenza dei picchi di volo si verifica la maggior frequenza degli eventi riproduttivi e, di conseguenza, l'incremento delle infestazioni a distanza di un certo intervallo di tempo. Il monitoraggio si esegue in genere rilevando le catture a cadenza settimanale e intervenendo quando il numero di catture raggiunge un valore critico, detto soglia di intervento. L'intervento associato al superamento della soglia d'intervento pu\u00f2 essere di varia natura. Nel caso di mezzi adulticidi consiste in un trattamento chimico eseguito con insetticidi di contatto, nell'uso di esche avvelenate, nel \"mass trapping\". Nel caso di mezzi larvicidi si ricorre secondo i casi al trattamento chimico con insetticidi di nuova generazione (ad esempio inibitori dello sviluppo) o pi\u00f9 semplicemente con insetticidi \"convenzionali\" attivi per ingestione e/o per contatto oppure al lancio di un antagonista (es. un predatore oofago) o di un parassita (es. trattamenti a base di \"Bacillus thuringiensis\"). \nIn molti casi l'uso delle trappole per monitoraggio, anche se richiede un'adeguata competenza dell'agricoltore, semplifica notevolmente la difesa rendendo applicabili metodi che altrimenti avrebbero scarso successo. Un esempio \u00e8 l'impiego del \"Bacillus thuringiensis\" contro i Lepidotteri minatori: la maggiore vulnerabilit\u00e0 delle larve si ha nella fase che intercorre fra la schiusa delle uova e la penetrazione all'interno dell'organo; un trattamento eseguito troppo tardi ha uno scarso successo e cos\u00ec pure uno eseguito troppo presto. Dal momento che \u00e8 molto difficile eseguire campionamenti delle ovature, il mezzo migliore per rilevare la soglia d'intervento \u00e8 quello di ricorrere al monitoraggio dei voli intervenendo sulla base degli intervalli di tempo, tipici di ogni specie, che intercorrono fra picchi dei voli e inizio delle infestazioni. In alternativa si deve ricorrere a trattamenti preventivi eseguiti a calendario, con un notevole impatto sia economico sia ambientale, oppure a trattamenti curativi al rilevamento delle infestazioni, spesso con un danno gi\u00e0 in atto.\nL'affidabilit\u00e0 delle trappole per monitoraggio \u00e8 legata alla densit\u00e0 dei dispositivi e questa, a sua volta, dipende sostanzialmente dalla specie e dal tipo di attrattivo. In genere con trappole chemiotropiche sono sufficienti da una a quattro trappole ad ettaro, mentre con trappole cromotropiche si deve ricorrere ad una maggiore densit\u00e0 a causa del ridotto raggio d'azione. L'affidabilit\u00e0 degli attrattivi nella determinazione della soglia d'intervento varia molto di specie in specie. Ad esempio, per la mosca dell'olivo la taratura del monitoraggio effettuato con le trappole cromotropiche \u00e8 ampiamente collaudata, mentre ci sono ancora difficolt\u00e0 per trovare una buona correlazione con le catture effettuate dalle trappole a feromoni che, a causa della notevole volatilit\u00e0 del feromone, hanno un potere di richiamo che decresce sensibilmente in poche settimane.\nLa forma di una trappola per monitoraggio varia dalla semplice tavoletta, che si pu\u00f2 realizzare in azienda, alla capannina o pagoda come quelle prodotte dall'industria. Le prime sono realizzate in materiale plastico (es. plexiglas, vetroresina) e sono semplici fogli rettangolari rigidi di dimensioni dell'ordine di 250-350 cm2. Le trappole a capannina sono in genere realizzate in polipropilene alveolare e hanno forme diverse secondo il costruttore. In genere le trappole si appendono alle piante. Il meccanismo di cattura pi\u00f9 frequente consiste nel cospargere la superficie della trappola con vischio entomologico: l'insetto, una volta entrato a contatto con il vischio viene trattenuto per le zampe, per le ali, per l'intero corpo. \nIn caso di campagna lunga le trappole vanno periodicamente sostituite, con una frequenza che dipende dal tipo di attrattivo e dalle condizioni ambientali. La cattura di un elevato numero di insetti richiede un ricambio pi\u00f9 frequente perch\u00e9 sulla superficie vischiosa si stratificano pi\u00f9 insetti, inoltre sulla superficie si depositano residui vari (polvere, foglie, rametti, frammenti di corteccia). Nel complesso la trappola perde nel tempo l'adesivit\u00e0 e la capacit\u00e0 di trattenere gli insetti; una trappola molto sporca, inoltre diventa di pi\u00f9 difficile \"lettura\". L'uso di fogli di plastica richiede un ricambio frequente, ogni 2-4 settimane, perch\u00e9 generalmente poco selettivi (in particolare nelle trappole cromotropiche) e perch\u00e9 pi\u00f9 esposte alle intemperie e alla polvere. La pulizia delle trappole si esegue lasciandole immerse in un solvente organico (benzina, kerosene, gasolio) per 24-48 ore, dopo di che vanno lavate con un adatto tensioattivo; una volta asciutte si provvede a cospargerle di colla. Questa operazione pu\u00f2 richiedere un impegno notevole, mentre le trappole reperibili in commercio sono di facile installazione, perch\u00e9 pronte all'uso, e spesso dotate di parti di fogli di ricambio. Per la loro forma, inoltre, tendono a sporcarsi di meno.\nLa lettura va fatta usando degli stiletti per rimuovere le spoglie ad ogni rilevamento; in questo modo si evita che gli stessi insetti possano essere conteggiati in due letture successive falsando le curve di volo.\nTrappole per cattura massale.\nLe trappole per il \"mass trapping\" sono usate solo a scopo applicativo (o in prove sperimentali di \"mass trapping\") come mezzo di lotta biotecnica. Questo metodo pu\u00f2 avere un costo non indifferente per la quantit\u00e0 di materiale impiegato, perci\u00f2 si applica come metodo alternativo ai trattamenti chimici.\nAnche in questo caso si possono impiegare dispositivi commercializzati dall'industria chimica, in genere innescati con feromone, oppure trappole realizzate in azienda, anche ricorrendo in parte a materiale di fortuna. Le fatture sono estremamente variabili: dalla bottiglietta contenente una soluzione avvelenata o semplicemente un liquido invischiante alla tavoletta in materiale plastico cosparsa di colla oppure in legno poroso impregnata con una soluzione insetticida, all'imbuto con relativo sacco raccoglitore, forma molto usata per la cattura dei Lepidotteri. Nelle serre si usano talvolta piatti in plastica gialla, cosparsi di vischio e appesi alla struttura di sostegno delle piante per la cattura massale degli Aleurodi. Nella generalit\u00e0 dei casi, per\u00f2, le trappole cromotropiche sono da sconsigliare nel campo del \"mass trapping\" perch\u00e9 poco selettive e perch\u00e9 hanno un corto raggio d'azione. Hanno invece un minore impatto ambientale e una maggiore efficacia le trappole chemiotropiche innescate con feromoni e/o con attrattivi alimentari.\nLa densit\u00e0 deve essere elevata e in genere \u00e8 necessario disporre una trappola per pianta anche quando s'interviene con insetti molto mobili. L'efficacia di queste trappole \u00e8 subordinata all'estensione della coltura: il \"mass trapping\" infatti \u00e8 un metodo valido se applicato su larga scala, ad esempio in interi comprensori o in arboreti di grande estensione.\nClassificazione in base all'attrattivo.\nAffinch\u00e9 una trappola possa svolgere la sua funzione, deve essere innescata con un attrattivo percettibile dagli insetti desiderati attraverso i loro organi sensoriali visivi o olfattivi. In base all'attrattivo usato, le trappole si distinguono in fototropiche o luminose, cromotropiche, chemiotropiche.\nTrappole luminose.\nLe trappole luminose o fototropiche esercitano un'attrazione non selettiva attraverso una sorgente luminosa, in genere una lampada a fluorescenza, nei confronti degli insetti notturni o crepuscolari. Gli insetti attratti vengono imprigionati in appositi sacchi o altri contenitori oppure uccisi da un substrato avvelenato ad alto potere abbattente oppure uccisi da una resistenza elettrica.\nQueste trappole sono talvolta usate a scopo di studio, in genere per monitorare l'entomofauna crepuscolare di una localit\u00e0. Ai fini agronomici non hanno invece alcun impiego: a prescindere dalle difficolt\u00e0 d'installazione in zone non elettrificate, queste trappole catturano indiscriminatamente un elevato numero d'insetti. Questo aspetto \u00e8 negativo per due motivi: \nUn particolare ambito d'impiego delle trappole luminose \u00e8 come mezzo di difesa dalle zanzare in ambito domestico e in locali ricreativi chiusi o all'aperto: la trappola \u00e8 formata da una lampada a fluorescenza ed uccide gli insetti attirati attraverso scariche elettriche.\nTrappole cromotropiche.\nLe trappole cromotropiche esercitano un'attrazione attraverso il colore. Molti insetti sono attratti dalle radiazioni luminose di determinate lunghezze d'onda, generalmente dal verde, dal giallo, dal bianco. Ad esempio il verde attira le alate di molti Afidi, il bianco attira i Tentredinidi, il giallo attira moltissimi insetti degli ordini dei Ditteri, degli Imenotteri, dei Rincoti.\nIn generale le trappole cromotropiche hanno una notevole affidabilit\u00e0 per scopi di monitoraggio, in quanto il funzionamento delle trappole chemiotropiche pu\u00f2 essere condizionato da fattori ambientali o da una variabilit\u00e0 dovuta alla persistenza. D'altra parte le cromotropiche hanno un raggio d'azione molto ridotto, perci\u00f2 deve essere garantita un'adeguata densit\u00e0. Di particolare importanza \u00e8 la disposizione, che deve essere adeguata all'etologia della specie che s'intende monitorare. Ad esempio, la migliore disposizione per il monitoraggio dei Ditteri Tefritidi \u00e8 l'applicazione sulla parte esterna della chioma esposta a sud, ad altezza d'uomo.\nData la loro scarsa selettivit\u00e0 si devono impiegare solo per scopi di monitoraggio, specialmente quelle gialle. Le elevate densit\u00e0 usate nel \"mass trapping\" hanno infatti un fortissimo impatto sulle popolazioni di Imenotteri e Ditteri utili, quasi equivalente a quello dei trattamenti chimici. La cattura massale con le trappole cromotropiche \u00e8 stata sperimentata negli anni settanta ma i notevoli progressi realizzati negli ultimi decenni nel campo degli attrattivi chimici, con particolare riferimento ai feromoni, attribuiscono all'uso delle trappole cromotropiche nel mass trapping un'importanza storica. La letteratura cita frequentemente, anche se quella pi\u00f9 recente lo sconsiglia, la possibilit\u00e0 d'impiego delle trappole gialle anche per scopi di cattura massale e, spesso, i profani sono indotti a collegare erroneamente il \"mass trapping\" a questa tipologia di trappole.\nTrappole chemiotropiche.\nLe trappole chemiotropiche sono quelle che esercitano un richiamo stimolando l'olfatto dell'insetto. Usano perci\u00f2 un attrattivo chimico che in genere \u00e8 rappresentato da un feromone o da un attrattivo alimentare. \nLe trappole a feromoni hanno avuto una larghissima diffusione negli ultimi decenni, con la scoperta della composizione chimica del feromone sessuale di molte specie e con la possibilit\u00e0 di riprodurlo sinteticamente su scala industriale. Questi dispositivi sono pertanto reperibili soprattutto nei canali commerciali delle industrie chimico-farmaceutiche, anche se \u00e8 possibile realizzare trappole con materiale di fortuna ricorrendo all'acquisto del solo feromone. Il vantaggio delle trappole a feromoni \u00e8 l'elevata selettivit\u00e0 e il notevole raggio d'azione: ad esempio, il maschio della Tignola dell'olivo \u00e8 in grado di captare il feromone anche a distanza di qualche chilometro e una sola trappola a capannina, disposta in un oliveto nel periodo degli sfarfallamenti della generazione antofaga, pu\u00f2 catturare anche migliaia di maschi in una settimana.\nLe trappole innescate con attrattivi alimentari hanno invece una minore selettivit\u00e0 e si collocano in una posizione intermedia fra quelle cromotropiche e quelle a feromoni. L'attrattivo alimentare in genere \u00e8 di natura glucidica (ad esempio la melassa) oppure protidica. In generale le sostanze zuccherine non hanno una notevole efficacia come attrattivi alimentari, mentre in alcuni ambiti \u00e8 ampiamente collaudata l'efficacia degli attrattivi proteici. Gli attrattivi proteici in realt\u00e0 sono rappresentati da un qualsiasi composto che emani odore di ammoniaca o di ammina. In commercio si possono reperire le proteine idrolizzate, dette comunemente \"esche proteiche\", prodotte da alcune industrie chimico-farmaceutiche. A costi pi\u00f9 bassi si possono usare anche i sali ammoniacali, come ad esempio il carbonato d'ammonio e il bicarbonato d'ammonio. In generale le trappole innescate con attrattivi alimentari azotati sono adatte per i Ditteri, ma in particolare sono indicate per la cattura dei Ditteri Tefritidi, arrivando a competere con lo stesso feromone in termini di efficacia.\nA prescindere dall'attrattivo usato, le trappole chemiotropiche si prestano sia per il monitoraggio sia per il \"mass trapping\", con notevoli differenze secondo le specie e l'attrattivo. Nell'ambito del monitoraggio sono in genere sufficienti 1-4 trappole ad ettaro (secondo i casi) quando s'impiegano i feromoni, oppure una densit\u00e0 maggiore con l'impiego di attrattivi alimentari. L'efficacia di un attrattivo chimico pu\u00f2 essere subordinata alle condizioni ambientali (umidit\u00e0 relativa, temperatura, ventosit\u00e0) e sostanze diverse possono differire anche nel comportamento a parit\u00e0 di condizioni ambientali. Per questo motivo le migliori trappole chemiotropiche sono quelle innescate con pi\u00f9 attrattivi (il feromone associato alle proteine idrolizzate oppure queste ultime associate ai sali d'ammonio, ecc.). Ad esempio, nei centri di ricerca del Dipartimento di Stato per l'Agricoltura degli USA (USDA) \u00e8 stata realizzata una trappola per la \"Ceratitis capitata\" che usa contemporaneamente tre attrattivi chimici rivelandosi pi\u00f9 efficace della vecchia versione (trappola MacPhail) che usava esclusivamente le proteine idrolizzate; per motivi analoghi, l'Istituto di Entomologia dell'Universit\u00e0 di Sassari usa da circa 30 anni, nelle sperimentazioni sulla mosca dell'olivo e quella della frutta, trappole chemiotropiche innescate con due erogatori, combinando le proteine idrolizzate con i sali d'ammono o con i feromoni.\nDi fondamentale importanza \u00e8 l'ubicazione delle trappole chemiotropiche in relazione soprattutto ai venti dominanti e, per determinate specie, all'illuminazione."}
{"id": "1092161", "revid": "125664243", "url": "https://it.wikipedia.org/wiki?curid=1092161", "title": "L'ultimo inquisitore", "text": "L'ultimo inquisitore (\"Goya's Ghosts\") \u00e8 un film del 2006 diretto da Milo\u0161 Forman.\nTrama.\n1792, Spagna. Francisco Goya \u00e8 un famoso pittore, che sta eseguendo i ritratti della Regina Maria Luisa di Borbone-Parma, dell'inquisitore Lorenzo Casamares e di In\u00e9s Bilbatua, figlia del ricco mercante Tomas Bilbatua.\nLa Chiesa Spagnola \u00e8 preoccupata dalle opere di Goya, ritenendole malvagie, diffuse da Roma al Messico, ma padre Lorenzo le difende, dicendo che si limitano a mostrare il male.\nDi fronte a ci\u00f2 l'Inquisizione spagnola decide di adottare la linea dura contro idee e credenze ritenute dannose per il popolo e per la Chiesa stessa.\nUn agente dell'Inquisizione vede In\u00e9s rifiutare di mangiare del maiale in una taverna. La donna viene quindi convocata dal Sant'Uffizio e accusata di giudaismo: inizialmente nega, ma poi viene sottoposta alla tortura della corda e \"confessa\". Il padre, non vedendola tornare, invita Lorenzo a cena, con l'aiuto di Goya, entrambi ignari che l'uomo abbia gi\u00e0 visitato la ragazza in carcere e sia rimasto turbato dal suo stato. Durante la cena, il padre cerca di capire il destino della figlia, e sapendo che ha confessato sotto tortura di essere giudea, cerca di convincere Lorenzo che sotto tortura sia possibile confessare qualsiasi colpa. Di fronte alle resistenze di Lorenzo, il mercante lo costringe a sottoporsi alla corda, la stessa tortura praticata alla figlia: Lorenzo, provato dal dolore, accetta di dichiarare per iscritto di non essere un uomo, ma una scimmia e promette al padre di Ines di fare di tutto per liberare la figlia.\nLorenzo non riesce a convincere i cardinali del Sant'Uffizio e, dopo aver visitato un'ultima volta Ines e averla violentata, scappa facendo perdere ogni notizia di s\u00e9. Passano alcuni anni, Goya prosegue il suo lavoro di pittore ritrattista per la corte del re, mentre Ines rimane imprigionata nelle segrete del convento senza processo.\nNel 1808 Napoleone Bonaparte invade la Spagna, dichiara abolito il processo inquisitorio e pone in libert\u00e0 tutte le persone imprigionate per volere della chiesa. Ines \u00e8 finalmente libera, ma il suo fisico \u00e8 provato dai lunghi anni di prigionia e la sua mente \u00e8 appannata ai limiti della pazzia. Tra la confusione sollevata dal passaggio delle truppe napoleoniche, Ines raggiunge la casa paterna e scopre che tutti i membri della sua famiglia sono stati uccisi durante il saccheggio della citt\u00e0. L'unica persona che pu\u00f2 aiutarla \u00e8 il pittore Goya, per cui ha rappresentato la musa ispiratrice. Ines confesser\u00e0 a Goya di aver partorito una bambina durante la lunga prigionia ed afferma che il padre della bimba \u00e8 frate Lorenzo, di cui ella appare molto innamorata.\nNel frattempo ricompare la figura di Lorenzo, completamente cambiato. Ha vissuto in Francia durante l'esilio, ha sposato una donna francese, ha avuto 3 figli ed ha deciso di diffondere gli ideali dell'illuminismo, diventando cos\u00ec nemico acerrimo della chiesa conservatrice e retrograda. Processa e condanna a morte il cardinale a capo del Sant'Uffizio ed incontra nuovamente Goya da cui apprende che Ines \u00e8 ancora viva ed ha avuto una bambina da lui. Lorenzo promette a Goya che si prender\u00e0 cura di Ines, ma non ammette di aver avuto una bambina da lei, considerando il fatto come una pura invenzione di una mente devastata da anni di prigionia. Lorenzo, allora, spedisce Ines in un manicomio. In realt\u00e0 la figlia esiste, Lorenzo ha la conferma di questo dopo aver interrogato il cardinale del Sant'Uffizio trattenuto nelle prigioni in attesa della condanna. Sia Goya che Lorenzo scoprono che la ragazza \u00e8 stata allevata in un orfanotrofio e diventata grande, per sopravvivere, ha iniziato a lavorare nei bordelli della citt\u00e0.\nGoya, intenzionato a far incontrare le due, preleva Ines dal manicomio e si dirige verso una taverna dove lavora la figlia di Ines, Alicia. Il pittore si presenta alla donna, che stava accudendo il bambino di un'altra prostituta, e la invita a conoscere la madre, che sta aspettando fuori dalla taverna. Improvvisamente, per\u00f2, i soldati francesi mandati da Lorenzo irrompono nel locale e catturano tutte le prostitute, che verranno dirette verso il Portogallo, da cui poi saranno imbarcate per l'America. Poco prima di venire presa, Alicia cela il bimbo sotto un tavolo. La taverna \u00e8 ormai vuota, ma Ines entra comunque e vede il neonato sotto il tavolo. Credendo, nella pazzia, che sia sua figlia, la raccoglie e la porta con s\u00e9.\nNel frattempo l'esercito inglese \u00e8 sbarcato in Portogallo e in Spagna \u00e8 iniziata la controrivoluzione avverso il dominio francese. Appresa la notizia dello sbarco inglese Lorenzo decide di fuggire con la sua famiglia, ma viene catturato mentre percorre la via per raggiungere la Francia. Processato viene condannato a morte. Lorenzo, in preda al tormento e al fallimento della propria vita, decide di non pentirsi ed accetta di essere ucciso. Viene pubblicamente assassinato sotto gli occhi di Ines, una donna ormai in preda alla follia e che grida il nome del padre di sua figlia. Mentre il corpo dell'uomo viene portato via su una carretta, dei bambini saltano e cantano intorno al carro e Ines, con in braccio il bambino, gli tiene e gli bacia la mano sorridendo mentre Goya la chiama da lontano.\nDichiarazioni del regista.\nForman avrebbe richiesto di investire alla sua produzione, previo accordo con le autorit\u00e0 locali, 360.000 $ per restaurare la facciata del palazzo a Madrid scelto come \"location\" per girare il suo film su Goya. Questo palazzo prescelto sarebbe quello appartenuto all'Infante Don Luigi Antonio di Borbone-Spagna, un monumento del XVIII secolo che si trova nei sobborghi madrileni in localit\u00e0 \"Boadilla del Monte\".\nAspetti storici e controversie.\nForman non si sofferma particolarmente sulle vicende della vita di Goya come uomo, figura che fu straordinariamente complessa e che sceglie di lasciare quasi in sottofondo come \"cronista\" degli avvenimenti, bens\u00ec decide di concentrarsi sulla fedele rappresentazione dell'epoca in cui ha vissuto il grande artista, attraverso e grazie ad un percorso lungo alcuni dei suoi capolavori. Da quelli pi\u00f9 pubblici ed ufficiali, come i ritratti per la famiglia reale, fino a quelli di natura pi\u00f9 ispirata dalle visioni personali e dalle testimonianze private del pittore, come le \"incisioni\" (viene mostrata una memorabile rappresentazione degli utensili e dei procedimenti con i quali, all'epoca, venivano realizzate e stampate) e i \"Dipinti Neri\".\nForman ha scelto di riprodurre e usare, con una meticolosit\u00e0 estrema, come vere e proprie scene all'interno di tutto il suo film, parecchi dei pi\u00f9 famosi dipinti di Goya: dai ritratti del re Carlo IV e quello equestre della regina Maria Luisa fino a quello della famiglia reale; dalle sue visionarie \"incisioni\", al \"Colosso\", fino alle raffigurazioni storiche come il \"3 maggio 1808\". Come coronamento e conclusione di tutto, il regista decide di citare e ricreare la cupa e angosciosa atmosfera de \"Il tribunale dell'Inquisizione\".\nNonostante questa notevole ricerca e ricostruzione ambientale, al fine di esaltare la drammaticit\u00e0 della trama, che \u00e8 opera di fantasia, e di emettere un \"j'accuse\", contro un certo tipo di fanatismo, integralista o oscurantista, da qualunque principio esso possa venire ispirato, il film potrebbe anche ricorrere alla classica \"licenza cinematografica\", permettendosi di andare talvolta al di l\u00e0 dello stretto rigore storico. Ci\u00f2 in quanto l'intento dell'opera non \u00e8 quello di essere un pedissequo documentario sull'Inquisizione spagnola n\u00e9, tantomeno, sull'invasione napoleonica in Spagna. Per avere una disamina critica, scritta da un punto di vista cattolico, in polemica contro il regista Forman per supposte incongruenze storiche del film nell'affrontare il tema dell'Inquisizione spagnola e per come ha raffigurato quest'ultima, si pu\u00f2 leggere un articolo pubblicato in proposito dal settimanale cattolico e organo di Comunione e Liberazione, \"Tempi\" \"I fantasmi della storia. Inquisizione\". Altres\u00ec, Forman non pu\u00f2 essere imputabile di alcun significativo errore o anacronismo storico: il tribunale dell'Inquisizione spagnolo, dopo la parentesi napoleonica, fu reistituito in tutte le sue pratiche e i suoi poteri e solo nel 1834 venne abolito definitivamente. Durante il XVIII secolo e l'inizio del XIX secolo il numero dei \"conversos\" accusati dall'Inquisizione di \"criptogiudaismo\" diminu\u00ec significativamente (soprattutto per il naturale esaurirsi di persone da imputare, dato che, dopo secoli di persecuzioni, cacciate ed uccisioni, le comunit\u00e0 ebraiche o cripto-giudaiche erano praticamente scomparse in tutta la penisola iberica) ma non termin\u00f2 affatto. L'ultimo processo tenutosi in Spagna per tale accusa, del quale perlomeno \u00e8 pervenuta una documentazione storica, \u00e8 avvenuto a Cordova nel 1818 e vide imputato tal Manuel Santiago Vivar. Tutte vicende storiche che sopravanzano cronologicamente i fatti narrati nel film e li avvalorano.\nIn riferimento al \"dogma\" della veridicit\u00e0 delle confessioni sotto tortura (in particolare quella detta \"della corda\"), cos\u00ec centrale nella trama del film perch\u00e9 \u00e8 uno dei motivi che impedisce ai prelati dell'Inquisizione di accettare la proposta di Lorenzo per la liberazione di In\u00e9s, esso non \u00e8 mai stato usato in questi termini assoluti, sia storicamente sia, a tal proposito, all'interno del film. In realt\u00e0, infatti, il regista non ha mai citato tale parola, che esiste sia in lingua italiana che inglese per esprimere lo stesso concetto e che pertanto avrebbe potuto scegliere di utilizzare. Probabilmente ci si trova davanti ad una traduzione che non \u00e8 riuscita ad evidenziare un'importante sfumatura presente nel testo originale in inglese e che rischia di essere oggetto di possibili fraintendimenti o strumentalizzazioni. Forman, infatti, usa il termine \"Tenet\" e non \"Dogma\" e come spiega chiaramente il \"Webster's Revised Unabridged Dictionary\": \u00abUn \"tenet\" \u00e8 ci\u00f2 che \u00e8 considerato come vero con grande risolutezza; ad esempio, i \"tenets\" della nostra santa religione. Un \"dogma\" \u00e8 ci\u00f2 che \u00e8 stabilito con autorit\u00e0 e indubitabile verit\u00e0, specialmente una dottrina religiosa; ad esempio, i \"dogmi\" della chiesa. Un \"tenet\" si basa sui propri intrinseci meriti o demeriti; un \"dogma\" si fonda sull'autorit\u00e0 ritenuta come competente per decidere e determinare\u00bb. Il \"tenet\" \u00e8 in questi termini pi\u00f9 un principio, una credenza o una opinione molto salda (una \"communis opinio\"), che un articolo di fede che si accoglie per vero o per giusto senza esame critico come \u00e8 nella natura del dogma. \u00c8 altres\u00ec storicamente incontrovertibile come, agli inizi del XIX secolo, la tortura non venisse pi\u00f9 considerata come un normale e lecito strumento di indagine in ambito penale, al fine di estorcere confessioni ampiamente utilizzate come veritiere nel giudizio di condanna dell'accusato, anche a causa dell'influenza degli allora \"nuovi\" studi storici sul diritto romano che, mette conto ricordare, escludeva la tortura per i cittadini \"pleno jure\" almeno fino al Dominato. Che la tortura fosse del tutto esclusa nei confronti dei cittadini romani in epoca classica, lo si evince anche dalla testimonianza indiretta offerta dall'episodio della (mancata) flagellazione di San Paolo in Atti degli Apostoli, XXII, 25-29: \u201c\"Vi \u00e8 lecito flagellare un cittadino romano e per di pi\u00f9 non ancora giudicato?\u201d Udito ci\u00f2, il centurione si avvicin\u00f2 al tribuno per avvertirlo, dicendo: \u201cChe cosa stai per fare? Quest\u2019uomo \u00e8 romano!\u201d Allora, avvicinatosi, il tribuno gli disse: \u201cDimmi, tu sei romano?\u201d Ed egli rispose: \u201cs\u00ec!\u201d. \u201cIo \u2013 riprese il tribuno \u2013 ho acquistato questa cittadinanza a caro prezzo\u201d. E Paolo: \u201cIo invece vi sono nato\u201d. E subito si allontanarono da lui quelli che stavano per interrogarlo. Anche il tribuno si intimor\u00ec, avendo saputo che era romano, perch\u00e9 l\u2019aveva fatto legare\".\u201d \nRestava solo l'Inquisizione a ritenere la tortura valido ed efficace mezzo istruttorio, anche dopo il \"secolo dei lumi\".\nPer quanto riguarda l'uso disinvolto della tortura nell'Inquisizione (sempre ammesso che esista o sia esistito un uso che si possa considerare non disinvolto), attualmente si deve registrare un consenso esistente fra alcuni storici di area cattolica e non cattolica, come ad esempio Paolo Mieli, i quali, compiendo un percorso di revisionismo, ritengono di aver sfatato quelli che considerano molti luoghi comuni sull'Inquisizione e che loro definiscono determinarne la Leggenda nera. Sono esemplificative, a tale riguardo, le considerazioni di Monsignor Luigi Negri, vescovo di San Marino-Montefeltro ed esperto di storia della Chiesa, il quale sostiene che: \u00ab\"L'Inquisizione anche in pieno Medioevo non prevedeva la tortura se non in casi gravissimi e comunque la confessione poteva essere accettata solo dopo una confermazione pienamente consapevole dell'inquisito\"\u00bb. A parte la considerazione di ordine giuridico in base alla quale anche la \"confermazione\" doveva essere resa sotto tortura (\"purgatio\"), per avere un'idea documentata di cosa fosse - almeno ufficialmente - ritenuto \"caso gravissimo\", tale da giustificare e prevedere la tortura dell'inquisito, si possono leggere le \"sette regole\" del \"Manuale dell'Inquisitore\" di Nicolas Eymerich. Tenendo inoltre presente che, nei secoli, furono scritti molti trattati che vertevano, fra le altre materie, anche sul ruolo e sulle funzioni dell'inquisitore (come ad esempio la \"Practica Inquisitionis Heretice Pravitatis\" di Bernardo Gui o il celeberrimo \"Malleus Maleficarum\" di Jacob Sprenger e Heinrich Kramer) deve essere ricordato che tali opere corrispondono a ci\u00f2 che oggi potremmo definire \"linee guida\" o compendio di \"buone pratiche\" in argomento. Esse, pertanto, non avevano alcun valore giuridico vincolante per l'autorit\u00e0 civile o religiosa, quale potrebbe essere - soltanto in et\u00e0 contemporanea - quello di un codice di procedura penale. Inoltre, la tesi del vuoto normativo, in termini di diritto positivo, quale causa dell'abuso della tortura - quasi a sostenere che, se fosse stata soggetta a puntuale disciplina, essa sarebbe stata un mezzo istruttorio efficace e idoneo alla creazione di verit\u00e0 processuale - \u00e8 stata superata dalla constatazione dell'impossibilit\u00e0 di conferire forma giuridica (cio\u00e8 \"struttura limitante o condizionante\" in termini di generalit\u00e0, astrattezza, posizione gerarchico-ordinamentale, condizioni di validit\u00e0 ed efficacia, ecc.) ad un contenuto prescrittivo che forma non pu\u00f2 avere per sua propria natura (cio\u00e8 il dolore fisico o psichico che, per l'appunto, si pretende di poter \"prescrivere\" ossia \"somministrare\" in via legale). Perci\u00f2 l'uso della tortura non pu\u00f2 che essere arbitrario a seconda dei casi e delle convenienze, dunque abuso. Il tema delle responsabilit\u00e0 storiche dell'Inquisizione \u00e8 ancora materia di dibattito fra le diverse scuole di pensiero storiografiche, spesso anche in conseguenza dei diversi postulati culturali degli studiosi interessati. In genere gli storici che minimizzano o, in casi estremi, negano le responsabilit\u00e0 generalmente attribuite all'Inquisizione, provengono da un'area culturale di matrice revisionista o, rispettivamente, apologetica, mentre gli storici che le documentano in modo scientifico o, in casi estremi, le enfatizzano provengono da un'area culturale di matrice laica o, rispettivamente, anti-cattolica o anti-religiosa.\nSempre su uno dei temi di fondo del film, e cio\u00e8 la \"non validit\u00e0\" delle confessioni estorte sotto tortura, \u00e8 interessante citare come, gi\u00e0 in pieno Medioevo, si fosse verificato l'episodio in cui il beato Rinaldo da Concorezzo, arcivescovo di Ravenna, avesse assolto i Templari (accusati di sodomia, eresia ed idolatria) basandosi proprio su tale assunto. In tale processo emise inoltre una chiara condanna della tortura come strumento di indagine, fatto unico in Europa sia nel caso specifico del processo ai Templari sia pi\u00f9 genericamente nell'ambito del diritto medievale.\nPapa Clemente V, nel Concilio di Vienne, pur se complessivamente sfavorevole ai Templari (soppressi per via amministrativa ma non sottoposti a processo con l'accusa di eresia), conferm\u00f2 il buon operato dell'arcivescovo ravennate su tale caso. Discorso completamente diverso deve essere fatto riguardo al destino di molti altri accusati, di eresia o meno. Ad esempio si pu\u00f2 ricordare la sorte che, sotto lo stesso Papa, tocc\u00f2 a Fra' Dolcino che lo vide essere torturato con tenaglie arroventate e a cui vennero strappati naso e pene, per poi infine essere arso vivo.\nAccoglienza.\nSebbene il film abbia avuto un tiepido riscontro al botteghino, incassando globalmente 9.448.082 $, ha ricevuto diverse recensioni positive. Tra queste, quella di Pierpaolo Simone, sul sito \"Mymovies.it\", che ne loda i personaggi drammatici:"}
{"id": "1092162", "revid": "1610933", "url": "https://it.wikipedia.org/wiki?curid=1092162", "title": "Garzetta nivea", "text": ""}
{"id": "1092204", "revid": "287204", "url": "https://it.wikipedia.org/wiki?curid=1092204", "title": "Jonathan Edwards", "text": ""}
{"id": "1092205", "revid": "2197462", "url": "https://it.wikipedia.org/wiki?curid=1092205", "title": "Paolo Di Mizio", "text": "Biografia.\n\u00c8 figlio di Vincenzo Ivo (1921-2013), medico radiologo e uno dei pionieri della radiologia negli anni '50, primario dell'Ospedale civico di San Benedetto del Tronto e poi dell'ospedale di Sant'Elpidio a Mare, e di Lora Toni (1922-2014), una stilista di moda attiva con un suo atelier a Bologna negli anni '40 e '50, fin quando non abbandon\u00f2 l'attivit\u00e0 per dedicarsi interamente alla famiglia. Nel 1953 la famiglia si trasfer\u00ec da Bologna a San Benedetto del Tronto nelle Marche, dove Di Mizio frequent\u00f2 il locale liceo classico \"Giacomo Leopardi\". Subito dopo la laurea, nel 1973, Di Mizio si trasfer\u00ec a Londra, dove ebbe inizio la sua attivit\u00e0 di giornalista, esercitata per qualche tempo in parallelo con l'insegnamento della lingua italiana al City Literary Institute. Nel 1977 spos\u00f2 una cittadina britannica e alla fine di quell'anno con la moglie si trasfer\u00ec a Roma.\nAttivit\u00e0.\n\u00c8 stato per 20 anni giornalista al \"TG5\". \u00c8 attualmente editorialista del quotidiano La Notizia, diretto da Gaetano Pedull\u00e0, e per lo stesso giornale cura la rubrica quotidiana delle lettere dei lettori. Inoltre, dal Marzo 2016 \u00e8 editorialista del quotidiano \"Nuovo Corriere Nazionale\", distribuito in Umbria, Lazio e prossimamente in Abruzzo e Toscana. \u00c8 stato condirettore del blog-quotidiano on line \"Alganews\", dal quale si \u00e8 allontanato nel 2018 per divergenze sulla linea politica. \u00c8 stato inoltre autore della rubrica \"Le parole della notte\", blog misto tra cronache, racconti, letteratura ed esperienze di vita quotidiana pubblicato dal quotidiano on-line di ispirazione cattolica \"La Perfetta Letizia\".\nHa lavorato dalla fondazione (gennaio 1992) al settembre 2012 al TG5, dove tra l'altro ha ricoperto per lungo tempo l'incarico di caporedattore centrale, responsabile della cosiddetta \"nightline\", che comprendeva il \"TG5\" della notte, la rubrica della Rassegna Stampa (di cui era anche il conduttore titolare) e il notiziario flash \"TG5 Prima Pagina\", che va in onda dalle 6:00 alle 8:00 di mattina ripetendosi ogni 15 minuti.\nPer il \"TG5\" in precedenza era stato inviato speciale di cronaca e di esteri, realizzando i primissimi collegamenti in diretta dell'appena nato TG, tra i quali un deragliamento ferroviario alle porte di Roma (febbraio 1992) e l'eruzione dell'Etna che nell'aprile-maggio del 1992 minacci\u00f2 l'abitato di Zafferana Etnea. Ha ricoperto inoltre gli incarichi di vice caporedattore della redazione Esteri, di capo redattore della redazione Inchieste e, per lungo tempo, di conduttore del \"TG5 Notte\", diventando uno dei volti pi\u00f9 popolari in Italia nell'informazione di tarda serata.\nCome inviato speciale, ha intervistato per il \"TG5\" personaggi come Margaret Thatcher, Bill Clinton, Muhammar Gheddafi, Benjamin Netanyahu e Yasser Arafat.\nLa sua carriera giornalistica era iniziata come corrispondente dalla Gran Bretagna per l'agenzia di stampa NEA, diretta dal giornalista Riccardo Forte. Successivamente, rientrato in Italia, espletato il servizio di leva come ufficiale dell'Esercito addetto all'Ufficio NATO del Ministero della Difesa, torn\u00f2 al giornalismo, scrivendo per vari giornali e settimanali, tra i quali \"Il Giornale d'Italia\", \"Vita\", \"Il Mondo\", \"Epoca\", \"Amica\", \"Oggi\" e \"La Domenica del Corriere\", per la quale \u00e8 stato inviato speciale (1982-1986) e per la quale realizz\u00f2 in esclusiva la prima intervista in assoluto al magistrato Giovanni Falcone (pubblicata nel numero del 28 agosto 1982). \nIn televisione ha lavorato tra l'altro con Maurizio Costanzo al primo telegiornale di un'emittente privata, \"Contatto\", della Rizzoli-Corriere della Sera (1980-1981), per il quale, nel giorno dell'attentato a Papa Giovanni Paolo II, realizz\u00f2 un'intervista esclusiva alla turista americana che fu ferita insieme al Pontefice da un proiettile: l'intervista integrale in inglese alla testimone oculare fu trasmessa da tutte le televisioni americane ed europee e da tutte le principali tv del mondo; successivamente lavor\u00f2 come inviato speciale al settimanale di inchieste giornalistiche di Canale 5 \"Tv-Tv\" (1987-1989), diretto da Arrigo Levi, con Angelo Campanella come vice-direttore, spaziando da servizi di cronaca e attualit\u00e0 a interviste con personaggi dello spettacolo, tra i quali l'ex Beatle Paul McCartney.\nContestualmente al lavoro per il \"TG5\", ha collaborato come autore e conduttore, negli anni 1996-1998, a \"Medicine a confronto\", un programma di talk show e informazione in onda su Rete 4 il pomeriggio del sabato e della domenica.\nStudi.\nLaureato in Lingue e Letterature straniere, Di Mizio ha anche insegnato Lingua e Letteratura italiana al City Literary Institute di Londra (una prestigiosa fondazione culturale fondata dalla Regina Vittoria e conosciuta generalmente come City Lit) negli anni 1975-1976 e ha collaborato con articoli in inglese a diverse riviste americane ed europee scrivendo articoli di attualit\u00e0, politica internazionale e letteratura.\nLibri.\nNel marzo 2007 ha pubblicato un romanzo storico intitolato \"Storia di Giuseppe e del suo amico Ges\u00f9\", edito da Marsilio, di cui \u00e8 stata ristampata una seconda edizione nel 2008 e che ha vinto il Premio Nazionale Mediterraneo per la letteratura. Nel Marzo 2017 ha pubblicato un secondo libro, \"Teneri lupi\", Capponi Editore, un diario misto di poesie, prose e racconti, presentato ufficialmente dall'autore l'11 marzo in concomitanza con la cerimonia di conferimento a Di Mizio del Premio Truentum 2016 da parte della citt\u00e0 di San Benedetto del Tronto."}
{"id": "1092210", "revid": "146092", "url": "https://it.wikipedia.org/wiki?curid=1092210", "title": "Cimitero delle fontanelle", "text": ""}
{"id": "1092213", "revid": "2180477", "url": "https://it.wikipedia.org/wiki?curid=1092213", "title": "Todus todus", "text": "Il todo della Giamaica (Todus todus ) \u00e8 un piccolo uccello coraciforme della famiglia dei Todidae, endemico della Giamaica.\nDescrizione.\nIl todo della Giamaica \u00e8 un piccolo uccello di undici centimetri di lunghezza e soli sei grammi di peso. Possiede una livrea verde scura su cui risaltano la gorgiera rossa e il ventre chiaro. Il becco \u00e8 lungo, piatto e bicolore, solitamente giallo e rosso.\nDistribuzione e habitat.\nQuesto todo, come si deduce dal nome, \u00e8 endemico della Giamaica.\nLo si pu\u00f2 incontrare nei boschi o su alberi isolati.\nBiologia.\nAlimentazione.\nIl cibo preferito dal todo sono gli insetti che caccia stando appollaiato sui rami a osservare la base inferiore delle foglie, o spiccando voli improvvisi per catturarli in aria. Per brevi istanti il todo pu\u00f2 librarsi sul posto come i colibr\u00ec."}
{"id": "1092218", "revid": "1393243", "url": "https://it.wikipedia.org/wiki?curid=1092218", "title": "Black Mesa (videogioco)", "text": "Black Mesa (precedentemente conosciuto come \"Black Mesa: Source\") \u00e8 un videogioco di genere sparatutto in prima persona, remake di \"Half-Life\" di Valve Corporation, sviluppato e pubblicato da Crowbar Collective il 6 marzo 2020 per sistemi operativi Microsoft Windows e Linux.\nL'obiettivo del progetto \u00e8 quello di ricreare l'originale \"Half-Life\" utilizzando le capacit\u00e0 tecniche del motore di gioco Source per creare un mondo di gioco pi\u00f9 avvincente e un gameplay con un pi\u00f9 alto tasso di sfida, introducendo pi\u00f9 complessit\u00e0 e variet\u00e0 agli ambienti proposti nel titolo originale. \"Black Mesa\" non richiede una copia di \"Half-Life 2\" per poter essere giocato. Viene pubblicata una prima versione in Accesso Anticipato su Steam nel maggio 2015, e il prodotto finale il 6 marzo 2020.\nTrama.\nLa trama essenziale di \"Half-Life\" non ha subito cambiamenti drastici in \"Black Mesa\", ma sono state apportate modifiche e aggiunte secondarie basate sugli eventi di \"Half-Life 2\" e degli episodi seguenti.\nSviluppo.\nPochi mesi prima dell'uscita di \"Half-Life 2\", Valve Corporation ha pubblicato \"Half-Life: Source\", una trasposizione del primo titolo della serie sul motore Source Engine. Il prodotto \u00e8 stato accolto in modo misto da parte di critica e pubblico per via dei cambiamenti ai livelli e ai miglioramenti grafici, giudicati insufficienti. Il progetto di \"Black Mesa\" \u00e8 quindi nato da un team di sviluppo indipendente come risposta al remake di Valve, e lo sviluppo ha ufficialmente preso il via nel gennaio del 2005.\nInizialmente annunciato come \"Black Mesa: Source\", il progetto \u00e8 stato poi rinominato semplicemente \"Black Mesa\" su richiesta di Valve in quanto non ufficialmente legato all'azienda. Dopo una data di uscita iniziale del 2009 e diverse posticipazioni, \"Black Mesa\" \u00e8 diventato un esempio prominente di vaporware fino alla distribuzione della prima versione stand-alone nel 2012. \nL'azienda Crowbar Collective ha sviluppato il videogioco tramite telelavoro.\nA inizio di febbraio 2020 il gioco \u00e8 stato annunciato come vicino all'uscita dall'accesso anticipato, per poi essere pubblicato ufficialmente come versione 1.0 a marzo dello stesso anno.\nCaratteristiche.\nAlcuni dei cambiamenti apportati:\nAccoglienza.\nAnnuncio.\nL'annuncio della mod \u00e8 stato accolto con favore ed \u00e8 stato oggetto di attenizione da diverse pubblicazioni specializzate e da Valve Corporation, che ha sviluppato il gioco originale. \"Black Mesa\" ha vinto il Mod DB Top Unreleased Mod per il mod non ancora pubblicato di \"Half-Life 2\" pi\u00f9 atteso del 2005 e il 25 gennaio 2007 ha bissato il successo ricevendo per il secondo anno consecutivo la palma d'oro per il mod pi\u00f9 atteso dell'anno 2006.\n\u00c8 inoltre stato dato ampio spazio al progetto su diversi portali d'informazione videoludica nonch\u00e9 su famose riviste del settore quali ad esempio PC Gamer ed il 26 gennaio 2007 \u00e8 stato menzionato in un pannello news di Steam, la piattaforma di digital delivering di Valve.\nPubblicazione finale.\nIl videgioco \u00e8 stato accolto con favore dalla critica specializzata, ottenendo un punteggio aggregato di 84/100 su Metacritic. \"Black Mesa\" \u00e8 stato indicato come la migliore versione della storia di \"Half-Life\" da molti critici, che hanno giudicato positivamente aspetti come il mantenimento della storia originale e la totale revisione di grafica e gameplay. La rivisitazione completa del pianeta \"Xen\", ritenuto il livello pi\u00f9 debole di \"Half-Life\", ha ricevuto pareri favorevoli. The Games Machine ha definito il titolo \"un lavoro che trasuda puro amore per la magnum opus Valve\". Sono stati espressi commenti negativi minori riguardanti imprecisioni tecniche e parti del gioco ritenute non del tutto modernizzate."}
{"id": "1092220", "revid": "43530", "url": "https://it.wikipedia.org/wiki?curid=1092220", "title": "Singleplayer", "text": ""}
{"id": "1092221", "revid": "1833487", "url": "https://it.wikipedia.org/wiki?curid=1092221", "title": "Strega comanda colore", "text": "Strega comanda colore, detto anche \"strega tocca colore\", \u00e8 un gioco per bambini tradizionale, appartenente allo stesso gruppo di ce l'hai, rimpiattino, il lupo mangia-frutta e altri. Si gioca normalmente all'aperto. La \"strega\" \u00e8 il giocatore che \"sta sotto\", ovvero colui che dirige il gioco e ha l'obiettivo di catturare gli avversari.\nDescrizione.\nLa partita inizia con un giocatore che interpreta la \"strega\", la quale pronuncia la frase \"strega comanda color...\" seguita dal nome di un colore (per esempio, \"strega comanda color verde\"). A quel punto, gli altri giocatori dovranno cercare un oggetto del colore indicato e mettersi in salvo toccandolo. Compito della strega \u00e8 catturare uno degli altri giocatori toccandolo prima che si sia messo in salvo. Il giocatore catturato diventa \"strega\" nel turno di gioco successivo. \nLa struttura del gioco \u00e8 molto simile a quella del lupo mangia-frutta, con una piccola differenza: il \"lupo\" deve catturare solo i bambini con il frutto indicato, scelto precedentemente da ogni partecipante, mentre la strega pu\u00f2 catturare tutti i partecipanti, che non devono pensare a un colore ma devono toccare qualcosa che sia di quel colore.\nCuriosit\u00e0.\nIl gruppo musicale italiano Rio esord\u00ec nel 2003 con il primo singolo della carriera: \"Strega\", in riferimento a questo preciso gioco tradizionale."}
{"id": "1092223", "revid": "599013", "url": "https://it.wikipedia.org/wiki?curid=1092223", "title": "Shosholoza (disambigua)", "text": "Shosholoza \u00e8 un brano musicale tradizionale del Sudafrica. Significati derivati includono:"}
{"id": "1092226", "revid": "2086778", "url": "https://it.wikipedia.org/wiki?curid=1092226", "title": "Novello da San Lucano", "text": "Biografia.\nLe notizie biografiche dell'architetto sono sconosciute, molto probabilmente nacque a San Severino Lucano, feudo dei Sanseverino.\nVenne ordinato frate e fu anche, come documenta il De Dominici, allievo di Angelo Aniello Fiore e complet\u00f2 la sua formazione con lo studio delle architetture antiche di Roma.\nFu principalmente attivo presso la corte dei Sanseverino, principi di Salerno.\nGli sono stati attribuiti la costruzione del campanile della Chiesa di San Giovanni in Parco (Mercato San Severino) e il restauro della Chiesa di San Domenico Maggiore (Napoli).\nL'opera pi\u00f9 nota \u00e8 il palazzo Palazzo Sanseverino che venne edificato nel 1470 su commissione di Roberto Sanseverino, principe di Salerno, come recita la lapide apposta sulla parte sinistra della facciata:\nL'innovazione apportata dal San Lucano \u00e8 quella di aver utilizzato un paramento in piperno bugnato a punta di diamante, che dona alla composizione della facciata una certa armonia di luci e ombre offrendo una sensazione di imponenza. La tecnica della punta di diamante fu applicata ventitr\u00e9 anni dopo da Biagio Rossetti nel Palazzo dei Diamanti a Ferrara. Anche Gabriele d'Agnolo utilizza la punta di diamante in tufo grigio nel Palazzo dei Tufi a Lauro ispirandosi ampiamente al palazzo dei principi di Salerno.\nNovello da San Lucano fu anche compositore di musica gregoriana, infatti sulla facciata del Palazzo San Severino le lettere incise sul piperno sarebbero note musicali riportate in aramaico, una tradizione medievale e del primo rinascimento. La composizione non \u00e8 lineare, ma ha un andamento spiraliforme. Del San Lucano sono state ritrovate ad Eger diverse composizione antifone."}
{"id": "1092227", "revid": "36426", "url": "https://it.wikipedia.org/wiki?curid=1092227", "title": "Auser (fiume)", "text": ""}
{"id": "1092228", "revid": "2056951", "url": "https://it.wikipedia.org/wiki?curid=1092228", "title": "Costruzioni", "text": ""}
{"id": "1092231", "revid": "8395363", "url": "https://it.wikipedia.org/wiki?curid=1092231", "title": "Alma Mater Studiorum - Universit\u00e0 di Bologna", "text": ""}
{"id": "1092237", "revid": "110157", "url": "https://it.wikipedia.org/wiki?curid=1092237", "title": "Ferschnitz", "text": "Ferschnitz \u00e8 un comune austriaco di 1 718 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). \u00c8 suddiviso in due comuni catastali (\"Katastralgemeinden\"): Ferschnitz e Innerochsenbach."}
{"id": "1092238", "revid": "24989", "url": "https://it.wikipedia.org/wiki?curid=1092238", "title": "Innerochsenbach", "text": ""}
{"id": "1092239", "revid": "1305772", "url": "https://it.wikipedia.org/wiki?curid=1092239", "title": "Yankees", "text": ""}
{"id": "1092241", "revid": "712828", "url": "https://it.wikipedia.org/wiki?curid=1092241", "title": "Lond Daer Enedh", "text": ""}
{"id": "1092242", "revid": "1305772", "url": "https://it.wikipedia.org/wiki?curid=1092242", "title": "Mets", "text": ""}
{"id": "1092243", "revid": "486946", "url": "https://it.wikipedia.org/wiki?curid=1092243", "title": "N\u00famen\u00f3reano", "text": ""}
{"id": "1092244", "revid": "339392", "url": "https://it.wikipedia.org/wiki?curid=1092244", "title": "N\u00famen\u00f3reani", "text": ""}
{"id": "1092251", "revid": "767487", "url": "https://it.wikipedia.org/wiki?curid=1092251", "title": "Spiriti nelle tenebre", "text": "Spiriti nelle tenebre (\"The Ghost and the Darkness\") \u00e8 un film statunitense del 1996 diretto da Stephen Hopkins.\n\u00c8 tratto dal libro del colonnello John Henry Patterson (tradotto in italiano e pubblicato con il titolo \"Spiriti nelle tenebre\" da Luni Editrice, Milano 2020), basato a sua volta sull'episodio realmente accaduto dei mangiatori di uomini dello Tsavo: nel 1898, durante i lavori per la costruzione di un ponte sul fiume Tsavo per la Uganda Railway, due leoni maschi attaccarono ripetutamente gli operai.\nTrama.\nNel 1898, il colonnello Patterson, ufficiale e ingegnere, viene incaricato dalle autorit\u00e0 coloniali britanniche di costruire un ponte sul fiume Tsavo, in Kenya. Giunto a destinazione, Patterson fa la conoscenza del capo indigeno Samuel, il reverendo Starling e il dott. Hawthorne, medico nell'ospedale locale.\nInformato che i lavori sono rallentati a causa di un leone che sta cacciando in zona, Patterson si apposta su un albero quella stessa notte, usando un'esca per attirare il leone e riuscendo a ucciderlo con un singolo colpo di fucile. La mattina seguente Patterson viene acclamato come un eroe da tutti gli indigeni e Samuel gli dona un ciondolo fatto con gli artigli del leone ucciso, come simbolo di coraggio.\nI lavori di costruzione del ponte proseguono ora pi\u00f9 facilmente, ma Mahina, un amico indiano rimasto vicino a Patterson, percepisce qualcosa di insolito, osservando l'erba alta della savana che si muove. Quella stessa notte, Mahina viene trascinato fuori dalla sua tenda da un leone per poi essere ucciso brutalmente fra i cespugli secchi poco distante. Il cadavere viene ritrovato l'indomani, e il dottore, studiandone i resti, spiega con shock che il leone ha strappato la pelle a Mahina per poterne bere il sangue, per poi divorarlo incominciando dai piedi, un metodo per nulla normale nei leoni.\nMahina era conosciuto per avere ucciso un leone, da solo e a mani nude: alla sua morte, il terrore ritorna a dilagare. Patterson pattuglia nuovamente il campo nella notte, ma il mattino seguente scopre che il leone ha ucciso un altro uomo nella zona nord del campo, eppure \u00e8 passato solo un giorno dal primo attacco ed \u00e8 impossibile che abbia gi\u00e0 fame.\nSamuel consiglia di tagliare cespugli secchi e spinati da mettere intorno alle tende per difendersi, e accendere fuochi di notte per tenere lontano il leone, che, passata una settimana, ritorna ad attaccare, stavolta in piena mattina, uccidendo e sbranando due uomini. Quando Patterson, Starling e Samuel cercano di sparare al leone, intento a divorare i resti della sua vittima, ne sopraggiunge un altro che con un balzo ferisce di striscio Patterson a una spalla, e uccide Starling squarciandogli la gola.\nI due fratelli leoni scappano nella vegetazione, e Samuel si convince che non siano animali comuni: le leggende li vedono come spiriti maligni della notte o anime di stregoni morti tornati in forma di animale per portare paura e morte. Anche gli operai sono terrorizzati e vogliono abbandonare il cantiere, solo la determinazione di Patterson li convince a restare.\nQuando gli attacchi dei due leoni non si fermano, arrivando a una quarantina di vittime, Patterson viene affiancato da un esperto cacciatore statunitense, grande amico di Samuel: Charles Remington e la sua squadra di cacciatori Masai. Tuttavia, la spedizione per accerchiare e uccidere i due leoni fallisce e, come in risposta alla sfida dei cacciatori, i leoni compiono incursioni nell'accampamento ancora pi\u00f9 ardite: il numero delle vittime si impenna, e gli operai abbandonano il cantiere.\nSolo una decina di uomini, tra cui i due cacciatori, decide di restare all'avamposto: insieme a Remington e al proprio aiutante Samuel, Patterson continua a cacciare i due leoni. Seguendone le tracce, scoprono una caverna usata come tana dalle belve, in cui sono accatastati decine di scheletri umani, forse un centinaio. La notte dopo, Patterson propone di utilizzare una nuova trappola, un \"machan\" di origine indiana, in modo da attirare i leoni sotto il tiro di Remington, che riesce cos\u00ec a eliminare il primo leone, ma, la notte successiva, viene ucciso a sua volta dal leone superstite.\nPatterson, accecato dalla rabbia, riesce infine, con l'aiuto di Samuel, ad abbattere l'ultimo leone, convincendo cos\u00ec gli operai a ritornare per concludere la costruzione del ponte.\nLicenze del film.\nLa sceneggiatura del film si discosta in diversi punti dal racconto originale di Patterson. In particolare, viene introdotto il personaggio immaginario di Remington (\"Michael Douglas\"), a cui si attribuisce anche l'uccisione del primo leone (mentre nella realt\u00e0 fu Patterson a ucciderli entrambi).\nInoltre, nel film non viene mantenuto il fatto, insolito, che i mangiatori di uomini dello Tsavo erano maschi privi di criniera. Ma soprattutto il film segue l'idea paranormale che i mangiatori di uomini non fossero leoni ma spiriti maligni che avevano preso forma animale."}
{"id": "1092260", "revid": "962319", "url": "https://it.wikipedia.org/wiki?curid=1092260", "title": "Chinatown (Manhattan)", "text": "Chinatown \u00e8 un quartiere della citt\u00e0 statunitense di New York City, enclave etnico abitato da immigrati cinesi.\nDescrizione.\nLa Chinatown newyorkese, che si trova nel \"borough\" di Manhattan, confina con il Lower East Side ad est, con Little Italy a nord, con il Civic Center a sud e con Tribeca ad ovest. \nNel tempo \u00e8 riuscita a sottrarre sempre pi\u00f9 spazio a Little Italy, il vecchio quartiere di immigrati italiani, con il quale Chinatown confina. Secondo alcune stime il quartiere sarebbe abitato da circa 100.000 persone, ma secondo il censimento \u00e8 difficile dare una stima esatta per via dell'alto numero di illegali e perch\u00e9 molti hanno difficolt\u00e0 con la lingua inglese.\nTrasporti.\nIl quartiere \u00e8 servito dalla metropolitana di New York attraverso le stazioni di Grand Street (linea IND Sixth Avenue, treni delle linee B e D) e Canal Street (linee BMT Broadway, IRT Lexington Avenue e BMT Nassau Street, treni delle linee 4, 6, J, N, Q, R, W e Z)."}
{"id": "1092261", "revid": "116944", "url": "https://it.wikipedia.org/wiki?curid=1092261", "title": "Maino Marchi", "text": "Biografia.\nLaureato in economia e commercio, \u00e8 stato segretario della FGCI di Mandrio di Correggio dal 1973 al 1975, e del PCI della stessa sezione dal 1975 al 1979.\nAssessore comunale a Correggio dal 1977 al 1985. Presidente dell'USL del distretto di Correggio dal 1982 al 1986. \u00c8 stato sindaco di Correggio dal 1986 al 1992 e vicepresidente della provincia di Reggio nell'Emilia dal 1992 al 1999.\nDal 1999 al 2006 \u00e8 stato segretario della federazione di Reggio Emilia dei Democratici di Sinistra.\n\u00c8 stato eletto parlamentare per la prima volta per L'Ulivo nel 2006 e riconfermato per il Partito Democratico nel 2008 e nel 2013."}
{"id": "1092265", "revid": "827882", "url": "https://it.wikipedia.org/wiki?curid=1092265", "title": "East Harlem", "text": "East Harlem, conosciuta anche come Spanish Harlem o El Barrio, \u00e8 un quartiere della citt\u00e0 statunitense di New York, nello Stato di New York, situato a est di Harlem e abitato da una minoranza di popolazione di lingua spagnola.\nInizialmente il quartiere era abitato da immigrati italiani, col nome di \"Italian Harlem\", ma dagli anni cinquanta del Novecento il costante aumento nella zona di discendenti portoricani, fra cui il famoso poeta Pedro Pietri, ha posto in minoranza la comunit\u00e0 originale.\nStoria.\nOrigini.\nL'area che divenne East Harlem fu rurale per la maggior parte del XIX secolo, eccetto che per alcuni insediamenti residenziali a nord-est delle strade Third Avenue e East 110th Street sviluppatasi a partire dagli anni sessanta dell'Ottocento. La costruzione della linea metropolitana rapida verso Harlem in 1879 e 1880 e la costruzione della Linea IRT Lexington Avenue nel 1919 ha portato all'urbanizzazione dell'area, incrementando la costruzione di condomini e di case a schiera di tipo \"brownstone\" (letteralmente: \"pietra marrone\", il tipico materiale edilizio con cui venivano costruite).\nL'estensione delle funivie su Lexington Avenue in East Harlem \u00e8 stata ostacolata dalla pendenza creata collina di Duffy nella 103rd Street, una delle aree pi\u00f9 ripide di Manhattan.\nEast Harlem venne prima insediata da tedeschi, irlandesi, scandinavi e popolazioni dell'Europa dell'Est, tra cui anche persone di religione ebraica.\nDagli anni settanta dell'Ottocento anche gli immigrati italiani fecero ingresso nel quartiere dopo che un appaltatore che costruiva binari per carrelli sulla First Avenue import\u00f2 lavoratori italiani come crumiri.\nLa baraccopoli lungo l'East River nella 106th Street fu l'inizio della nascita del quartiere italiano, con 4\u00a0000 nuovi arriva a met\u00e0 degli anni ottanta.\nCon ulteriori nuovi immigrati si espanse a nord nella strada East 115th Street e a ovest nella Third Avenue.\nHarlem italiano.\nGli italiani del Sud e i siciliani con un moderato numero di italiani del Nord, presto divennero predominanti a East Harlem, in particolare nell'area a est di Lexington Avenue tra la strada 96th Street e 116th Street e a est di Madison Avenue (tra la strada 116th e la 125th Street), con ogni strada abitata da italiani di diverse regioni. Il quartiere divenne cos\u00ec soprannominato \"Italian Harlem\", fu la prima parte di Manhattan a cui ci si \u00e8 riferiti come Little Italy I primi italiani arrivano a East Harlem nel 1878, da Polla (Provincia di Salerno), e si sono insediati nelle vicinanze della strada 115th Street.\nVI erano diversi gruppi criminali nell'Harlem italiano, dalla Mano Nera, a quelle bande criminali che poi avrebbero formato la mafia italoamericana.\nEra il quartiere in cui si cre\u00f2 la famiglia Genovese.\nDurante gli anni settanta del XX secolo, della banda East Harlem Purple Gang.\nNegli anni venti e trenta del XX secolo, l'Harlem italiano fu rappresentato al congresso dal futuro sindaco di New York Fiorello La Guardia. Nonostante il suo nome, generalmente non \u00e8 considerato una parte di Harlem propriamente detto, ma \u00e8 uno dei quartieri inclusi nella Grande Harlem. Negli anni 1930 dopo che divenne sindaco pianific\u00f2 l'espansione del parco Thomas Jefferson Park fino alla strada First Avenue, tra le strada 111th e 114th Street. In questo periodo vi risiedevano oltre 110\u00a0000 italiani. Ai tempi era tre volte pi\u00f9 grande della Little Italy di Manhattan.\nNegli anni 1940, il quartiere fu rappresentato dall'avvocato per i diritti civili italo-americano Vito Marcantonio.\nLa comunit\u00e0 italiana rimase preponderante fino agli anni 1980 da quando inizio poi a declinare, ma nel quartiere son comunque rimaste le tradizioni come l'annuale festa di Nostra Signora del Carmelo (\"Feast of Our Lady of Mount Carmel\") e il \"Dancing of the Giglio\", la prima festa italiana a New York (si celebra il secondo fine settimana di agosto ed \u00e8 organizzata dalla Giglio Society of East Harlem. Esistono ancora negozi al dettaglio storici come il ristorante Rao's fondato nel 1896 e Patsy's Pizzeria del 1933.\nEdilizia popolare.\nEsistono 24 progetti di edilizia popolare della New York City Housing Authority nel quartiere di East Harlem.\nTrasporti.\nIl quartiere \u00e8 servito dalla metropolitana di New York attraverso le stazioni di 125th Street, 116th Street, 110th Street, 103rd Street e 96th Street della linea IRT Lexington Avenue, dove fermano i treni delle linee 4, 5 e 6, e quella di 96th Street della linea IND Second Avenue, dove fermano i treni della linea Q. All'interno dei suoi confini si trova anche la stazione ferroviaria Harlem-125th Street della Metro-North Railroad.\nCuriosit\u00e0.\nIl quartiere East Harlem \u00e8 gemellato con il comune di Brusciano (NA)."}
{"id": "1092266", "revid": "1573940", "url": "https://it.wikipedia.org/wiki?curid=1092266", "title": "Leana Pignedoli", "text": "Biografia.\nElezione a senatrice.\nEletta per la prima volta nell'aprile 2006, ha fatto parte, nella XV legislatura, della Commissione Bicamerale dell'Infanzia nella quale si \u00e8 occupata in particolare dei temi dell'adozione, degli adolescenti e dell'alimentazione legata alla salute. \nDopo le elezioni del 2008 \u00e8 stata nominata Vice Presidente della Commissione Agricoltura, ricoprendo la carica di Capogruppo Pd della stessa commissione ha seguito con particolare interesse i temi dei prodotti agro-alimentari di qualit\u00e0. \nIl suo impegno e la sua passione politica sono iniziati da ragazza, quando negli anni '80 ha iniziato ad occuparsi di politiche culturali e del territorio.\nDal 1995 al 2004, \u00e8 stata Sindaco di Castelnovo ne' Monti, un centro nel cuore dell'Appennino Reggiano, e negli anni successivi come Presidente della Comunit\u00e0 Montana dell'appennino Reggiano che comprende 13 Comuni della zona.\n\u00c8 insegnante di educazione musicale."}
{"id": "1092267", "revid": "1305772", "url": "https://it.wikipedia.org/wiki?curid=1092267", "title": "Spanish Harlem", "text": ""}
{"id": "1092268", "revid": "57342", "url": "https://it.wikipedia.org/wiki?curid=1092268", "title": "El Barrio", "text": ""}
{"id": "1092272", "revid": "1776051", "url": "https://it.wikipedia.org/wiki?curid=1092272", "title": "Trasporti in Bolivia", "text": "Questa voce raccoglie le principali tipologie di Trasporti in Bolivia.\nTrasporti su rotaia.\nReti ferroviarie.\nIn totale: 3.691\u00a0km (dati 1995)\nReti metropolitane.\nIn Bolivia non esistono sistemi di metropolitana.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 52.216\u00a0km (dati 1995)\nReti filoviarie.\nAttualmente in Bolivia non esistono filobus. \nAutolinee.\nNella capitale della Bolivia, La Paz, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 10.000\u00a0km di acque navigabili per fini commerciali.\nPorti e scali.\nSono inesistenti; la Bolivia utilizza alcuni porti marittimi di Argentina, Brasile, Cile e Paraguay.\nTrasporti aerei.\nAeroporti.\nIn totale: 1.109 (dati 1999)\na) con piste di rullaggio pavimentate: 13\nb) con piste di rullaggio non pavimentate: 1.096"}
{"id": "1092274", "revid": "287204", "url": "https://it.wikipedia.org/wiki?curid=1092274", "title": "Loris Benelli", "text": "Carriera.\nNato a Piangipane, nei pressi di Ravenna, a 16 anni entra nel vivaio della Virtus Bologna (1969). Nel 1972 con la formazione bolognese vince il tricolore juniores. Allenatore Ettore Zuccheri, tra i compagni di squadra di Benelli vi sono Massimo Sacco e Renzo Ranuzzi. Il primo trofeo vinto da senior \u00e8, sempre con la Virtus (sponsorizzata Norda), la Coppa Italia 1974, prima edizione della manifestazione (allenatore Dan Peterson, John Fultz miglior realizzatore). La vittoria apre alle V Nere le porte dell'Europa: nel 1975-76 Benelli gioca la Coppa delle Coppe sfidando Maccabi Tel Aviv, Jugoplastika Spalato e Spartak Leningrado. La Virtus esce ai Quarti di finale.\nAl termine della stagione 1974-75 viene ceduto in cambio di Carlo Caglieris e passa alla Fortitudo. L'allenatore \u00e8 Aza Nikoli\u0107. Benelli si inserisce bene nel gruppo creato dal tecnico slavo e nell'annata 1976-77 la F (sponsorizzata Alco e Mercury) arriva fino alle semifinali in Serie A1 e raggiunge la sua prima, storica, finale in una coppa europea: la Coppa Kora\u0107, dove \u00e8 sconfitta dalla Jugoplastika a Genova, il 5 aprile 1977.\nLe altre squadre in cui ha giocato Benelli sono state San Lazzaro di Savena (Serie B) e Pallacanestro Ferrara. Nella stagione di Serie B 1981-82 gioca con la squadra ferrarese, che viene promossa in A2.\nIn nazionale ha vinto il bronzo ai VII Giochi del Mediterraneo di Algeri (1975)."}
{"id": "1092277", "revid": "767487", "url": "https://it.wikipedia.org/wiki?curid=1092277", "title": "Cimljansk", "text": "Cimljansk (, anche traslitterata come \"Tsimlyansk\", \"Cimlyansk\", \"Tsimljansk\") \u00e8 una citt\u00e0 della Russia europea meridionale, nell'oblast' di Rostov (da cui dista 240 km in direzione nordest), sul fiume Volga di fronte alla citt\u00e0 di Volgodonsk; sorge in prossimit\u00e0 dello sbarramento e della annessa centrale idroelettrica che forma il bacino artificiale omonimo."}
{"id": "1092278", "revid": "77358", "url": "https://it.wikipedia.org/wiki?curid=1092278", "title": "Tsimlyansk", "text": ""}
{"id": "1092280", "revid": "77358", "url": "https://it.wikipedia.org/wiki?curid=1092280", "title": "Cimlyansk", "text": ""}
{"id": "1092285", "revid": "123055089", "url": "https://it.wikipedia.org/wiki?curid=1092285", "title": "R-410A", "text": "LR-410A \u00e8 un fluido refrigerante. \u00c8 una miscela zeotropica (quasi azeotropica) composta da R32 (difluorometano, CH2F2) e R125 (pentafluoroetano, C2HF5), entrambi idrocarburi fluorurati.\nTrova largo impiego nei condizionatori d'aria, dove ha rimpiazzato i freon, in particolare il fluido R22, di cui dal 2002 \u00e8 stato vietato l'uso negli impianti di nuova installazione e dal 2015 \u00e8 stata messa al bando anche la ricarica in impianti esistenti, con l'applicazione del Regolamento europeo CE 2037/00, sensibilmente in anticipo rispetto al 2030, data fissata dal protocollo di Montr\u00e9al del 1987.\nNon contenendo atomi di cloro, questa miscela non danneggia lo strato di ozono.\nL'attuale Regolamento UE sui gas fluorurati prevede che a partire dal 2025 l'R-410A, avendo indice GWP superiore a 750 (per la precisione di 2087,5 unit\u00e0), non potr\u00e0 pi\u00f9 essere impiegato nei climatizzatori con una carica di refrigerante inferiore a 3\u00a0kg; verr\u00e0 sostituito dall'R32 puro, che ha gi\u00e0 iniziato a diffondersi nei sistemi di climatizzazione domestici a partire dalla seconda met\u00e0 degli anni 2010."}
{"id": "1092288", "revid": "125737772", "url": "https://it.wikipedia.org/wiki?curid=1092288", "title": "Niente di nuovo sul fronte occidentale", "text": "Niente di nuovo sul fronte occidentale (titolo originale \"Im Westen nichts Neues\") \u00e8 un romanzo storico di Erich Maria Remarque, pseudonimo di Erich Paul Remark, che narra le vicende di un soldato tedesco durante la prima guerra mondiale.\nIl romanzo fu pubblicato per la prima volta sul giornale tedesco \"Vossische Zeitung\" nel novembre e dicembre 1928 e in volume alla fine di gennaio del 1929.\nIn Italia il romanzo fu censurato dal regime fascista che ne imped\u00ec la pubblicazione. Le edizioni Mondadori del 1931(traduzione di Stefano Jacini) erano in lingua italiana ma destinate alla distribuzione in mercati stranieri.\nTrama.\nFacendo leva sugli ideali della nazione, onore e orgoglio, gli insegnanti di una scuola tedesca persuadono i propri allievi ad arruolarsi come volontari per difendere la propria patria.\nIl protagonista, Paul B\u00e4umer, si arruola insieme ad alcuni suoi compagni di classe che purtroppo andranno tutti incontro a una tragica fine. Hanno tutti diciannove anni e sono convinti di vivere una grande avventura, di essere destinati a diventare eroi della propria patria.\nTuttavia, con il passare del tempo, i ragazzi si accorgono di quanto la guerra sia inutile e si chiedono, senza ottenere davvero risposte precise, chi volesse dar vita al conflitto e per quale motivo.\nGiorno dopo giorno l'avventura si trasforma in una tragedia, in cui i vincoli di sostegno e cameratismo che servivano a superare le atrocit\u00e0 e le difficolt\u00e0 quotidiane spariscono con la morte dei compagni di B\u00e4umer. Anche al protagonista \u00e8 riservato lo stesso destino. Morir\u00e0 in una giornata serena, poco tempo prima della capitolazione dell'esercito tedesco, ormai agli sgoccioli. E l'espressione sul suo volto alla morte sar\u00e0 cos\u00ec serena che nessuno immagina sia potuto morire in un ambiente tanto crudo quanto quello della guerra.\nAmbientazione.\nIl romanzo \u00e8 ambientato tra il 1914 e il 1918, durante la prima guerra mondiale, nelle trincee e sui campi di battaglia occidentali nei quali \u00e8 stata combattuta la Grande guerra. Gli ambienti secondari sono: la scuola nel paese dei ragazzi, l'accademia militare, la casa di Paul e quella di Kemmerich.\nPersonaggi principali.\nPaul B\u00e4umer.\nPaul B\u00e4umer \u00e8 il protagonista del romanzo. Assieme ad altri amici appena diciannovenni, Paul, che \u00e8 uno scrittore dilettante, si arruola nell'esercito tedesco per combattere la Grande Guerra la quale brucer\u00e0 ogni sua speranza futura, sotto la pressione della propaganda tedesca e quella del suo insegnante Kantorek. Paul muore praticamente alla fine della guerra. Quel giorno fu molto calmo e silenzioso lungo tutto il fronte, tant'\u00e8 che il rapporto del comando tedesco riportava: \"niente di nuovo sul fronte occidentale\".\nPaul fu ritrovato con la faccia sul terreno e \"il suo volto aveva un'espressione serena, quasi che egli fosse contento di finire cos\u00ec\".\nAlbert Kropp.\nKropp era un compagno di scuola e amico di Paul ed \u00e8 descritto come il miglior pensatore del gruppo. Verso la fine del romanzo, Paul e Albert vengono feriti durante un'azione di sgombero di un paesino francese. Albert, pi\u00f9 grave, viene ricoverato in un ospedale cattolico ma anche Paul, per non abbandonare l'amico, con qualche sotterfugio, si fa ricoverare nella medesima struttura. Mentre B\u00e4umer guarisce bene dalle sue ferite a gamba e braccio, a Kropp viene amputata una gamba. Il giovane cade nello sconforto e progetta di suicidarsi. Grazie all'assistenza dei compagni di corsia, Kropp lascia perdere il suo progetto. Lui e B\u00e4umer si separano quando il secondo viene richiamato in reggimento in quanto perfettamente guarito.\nHaie Westhus.\nHaie \u00e8 descritto come alto e forte. Da civile era uno scavatore di torba. La sua corporatura e il suo modo di fare molto \"rude\" lo fanno sembrare pi\u00f9 vecchio di Paul e i suoi compagni, anche se hanno la stessa et\u00e0 (all'incirca 19 anni all'inizio del romanzo). Haie ha un buon senso dell'umorismo, anche se spesso \u00e8 abbastanza osceno. Durante un combattimento, viene ferito gravemente alla schiena; la ferita \u00e8 cos\u00ec profonda e ampia che Paul pu\u00f2 vedere il polmone che si allarga e restringe mentre il sottufficiale Himmelstoss, che aveva trattato male Haie fin dai tempi dell'addestramento, lo porta in salvo. Haie non sopravvive alla ferita.\nM\u00fcller.\nM\u00fcller \u00e8 uno dei compagni di classe di Paul. Anche lui volontario, \u00e8 quello che rimane pi\u00f9 attaccato agli insegnamenti scolastici. Perfino sotto il fuoco nemico, viene scoperto a borbottare nozioni di fisica. Quando il coetaneo Kemmerich viene ferito alla gamba, poi amputata, M\u00fcller \u00e8 interessato agli stivali del compagno.\nM\u00fcller viene ucciso da un razzo sparato a bruciapelo nel suo stomaco. Agonizzante, vive ancora una mezz'ora soffrendo orribilmente. Prima di morire fa in tempo a consegnare a Paul gli stivali presi da Kemmerich. M\u00fcller viene sepolto, ma come Paul stesso ammette, \u00e8 probabile che non sia rimasto indisturbato per molto: il fronte era stato spostato indietro poco dopo la sua morte.\nStanislaus Katczinski.\nChiamato informalmente Kat, esercita su Paul e i suoi compagni un'influenza molto positiva. Da civile, Kat era un calzolaio sposato e con almeno un figlio. Quando viene arruolato, ha all'incirca quaranta anni; \u00e8 quindi il veterano del gruppo. Sugli altri esercita una funzione di leader, sebbene non sia superiore a loro di grado. Kat pi\u00f9 di chiunque altro rappresenta dunque la figura paterna; \u00e8 anche una figura di confronto fra la sua generazione e quella di Paul e degli altri: mentre i primi hanno gi\u00e0 una professione, una vita, una famiglia, i secondi non hanno esperienze e la guerra ha impedito loro una crescita morale. Muore verso la fine del romanzo, \u00e8 l'ultimo del gruppo a lasciare solo Paul. Quando Kat viene ucciso, per Paul \u00e8 come se fosse morto un grande eroe. Kat \u00e8 noto per il suo sesto senso da soldato. La sua specialit\u00e0 consiste nel recuperare qualsiasi bene necessario, specialmente cibo, a qualsiasi ora del giorno e della notte o di saper cucinare la carne d'oca, come racconta Paul verso l'inizio del libro. Il suo sesto senso funziona anche con i bombardamenti d'artiglieria: riconosce immediatamente quando si \u00e8 sotto tiro. Una notte, Paul e gli altri si trovano in un edificio diroccato: fa freddo, manca il cibo e i letti sono scomodi. Kat si mette il berretto, esce, e poco dopo torna con carne di cavallo, pane e paglia per imbottire i letti. Kat \u00e8 colpito da uno shrapnel alla fine della storia. La scheggia gli fracassa la tibia e cos\u00ec Paul, angosciato dalla prospettiva di rimanere solo, se lo carica in spalla e lo porta fino al posto di medicazione. Tuttavia, arrivato l\u00ec, si rende conto che durante il tragitto una minuscola scheggia vagante ha colpito il cranio dell'amico e l'ha ucciso. La morte di Kat rende Paul indifferente alla possibilit\u00e0 di sopravvivenza o alla fine della guerra: ormai il ragazzo, solo e sconfortato, pu\u00f2 affrontare il resto della sua vita senza alcun timore.\nTjaden.\nTjaden \u00e8 uno degli amici di Paul anche se non faceva parte dei suoi compagni di scuola. Prima della guerra Tjaden era un fabbro, poco istruito. Quando fu arruolato, fu spedito allo stesso campo d'addestramento di Paul e l\u00ec sopport\u00f2 le vessazioni inflitte da Himmelstoss, l'istruttore che da civile era un semplice portalettere. Tjaden cova molto rancore nei confronti di Himmelstoss. Per Paul, il suo sogno \u00e8 di avere Himmelstoss in una gabbia e di poterlo picchiare ogni mattina. Quando il sottufficiale viene trasferito al fronte, matura e diventa pi\u00f9 amichevole nei confronti dei suoi ex-allievi: alla fine conquista anche la fiducia di Tjaden regalandogli un po' di zucchero e burro: Tjaden \u00e8 infatti un gran mangiatore, e il suo piatto preferito \u00e8 fagioli col lardo. Anche se mangia in continuazione, non ingrassa mai. \u00c8 l'unico fra i compagni di B\u00e4umer a sopravvivere alla guerra: la sua storia sar\u00e0 narrata da Remarque nel libro \"La via del ritorno\".\nOpere derivate.\nMusica.\n\"All Quiet on the Western Front\" \u00e8 un singolo di Elton John.\nLa band musicale Legittimo Brigantaggio ha tratto dal romanzo un brano dal titolo \"L'attimo ideale\" e contenuto nell'album \"Liberamente tratto..\".\n\"Niente di nuovo sul fronte occidentale\" \u00e8 un album dei Modena City Ramblers del 2013."}
{"id": "1092298", "revid": "259573", "url": "https://it.wikipedia.org/wiki?curid=1092298", "title": "Ufologo", "text": ""}
{"id": "1092300", "revid": "123296780", "url": "https://it.wikipedia.org/wiki?curid=1092300", "title": "Cerbiatto", "text": ""}
{"id": "1092304", "revid": "599013", "url": "https://it.wikipedia.org/wiki?curid=1092304", "title": "Rcc", "text": ""}
{"id": "1092305", "revid": "1543377", "url": "https://it.wikipedia.org/wiki?curid=1092305", "title": "Sistema di numerazione arabo", "text": "Le cifre indo-arabiche, talora note come numeri arabi o cifre arabe, sono la rappresentazione simbolica delle entit\u00e0 numeriche pi\u00f9 comune al mondo.\nSono considerati una pietra miliare nello sviluppo della matematica.\nSi pu\u00f2 distinguere tra il sistema posizionale utilizzato, conosciuto anche come sistema numerico indo-arabo, e il preciso glifo utilizzato.\nI glifi pi\u00f9 comunemente usati in associazione all'alfabeto latino sin dai tempi dell'era moderna sono 1 2 3 4 5 6 7 8 9 0. \nI numeri nacquero in India tra il 400 a.C. ed il 400 d.C. Furono trasmessi prima nell'Asia occidentale, dove trovano menzione nel IX secolo, ed in seguito in Europa nel X secolo. Poich\u00e9 la conoscenza di tali numeri raggiunse l'Europa attraverso il lavoro di matematici ed astronomi arabi, i numeri vennero chiamati \"numeri arabi\".\nIn arabo, i numeri arabi orientali sono chiamati \"numeri indiani\" (), e viene utilizzato lo stesso sistema, con glifi di forma diversa (\u0660\u0661\u0662\u0663\u0664\u0665\u0666\u0667\u0668\u0669).\nStoria.\nOrigini.\nI simboli da 0 a 9 nel sistema numerico indo-arabico si evolsero dai numeri \"brahmi\". Le iscrizioni buddiste intorno al 300 a.C. utilizzano i simboli che poi divennero 1, 4 e 6. Un secolo pi\u00f9 tardi, fu registrato l'utilizzo dei simboli che poi divennero 2, 7 e 9.\nL'iscrizione universalmente accettata come la prima contenente il glifo 0 \u00e8 stata registrata per la prima volta nel IX secolo, a Gwalior risalente all'870. In ogni caso, prima di questa data, l'uso del glifo aveva gi\u00e0 raggiunto la Persia, ed \u00e8 menzionato nelle descrizioni di al-Khw\u0101rizm\u012b sui numeri indiani. Documenti indiani su piatti di rame, con lo stesso simbolo per zero in essi, risalgono indietro fino al VI secolo d.C., in grande quantit\u00e0.\nDel sistema numerico venne a conoscenza contemporaneamente il matematico persiano al-Khw\u0101rizm\u012b (cui si deve il libro \"Sul calcolo con i numeri ind\u00f9\", scritto intorno all'825) e il matematico arabo al-Kindi, che scrisse quattro volumi \"Sull'utilizzo dei numeri indiani\" (\"Kit\u0101b f\u012b isti\u02bfm\u0101l al-\u02bfadad al-hind\u012b\") intorno all'830.&lt;br&gt;\nQuesti scritti sono i principali responsabili della diffusione del sistema indiano di numerazione nel Vicino e Medio Oriente e nei Paesi occidentali.\nNel X secolo, matematici vicino e medio-orientali estesero il sistema numerico decimale ad includere frazioni, cos\u00ec come registrato dal trattato del \"Kit\u0101b al-Fu\u1e63\u016bl f\u012b l-\u1e25is\u0101b al-hind\u012b\", composto a Damasco nel 952/3 dal matematico Ab\u016b l-\u1e24asan A\u1e25mad b. Ibr\u0101h\u012bm al-Uql\u012bdis\u012b, rimasto inedito ma studiato da A. S. Saidan.\nNel mondo arabo, fino ai tempi moderni, il sistema numerico arabo era utilizzato solo dai matematici. Scienziati musulmani utilizzavano il sistema di numerazione babilonese, e i mercanti utilizzavano i numeri Abjad. In Italia invece, con la diffusione delle opere di Leonardo Fibonacci, mercante Pisano che aveva viaggiato sulle sponde del mediterraneo, il sistema numerico arabo cominci\u00f2 a essere utilizzato da larghi strati della popolazione.\nUna variante distintiva \"arabica occidentale\" dei simboli incominci\u00f2 ad emergere intorno al X secolo nel Maghreb e in al-Andalus. Essa chiamava i numeri \"ghubar\" (\"tavola di sabbia\" o \"tavola di polvere\").\nLe prime menzioni dei numeri nei paesi occidentali sono trovate nel \"Codex Vigilanus\" del 976. Nel decennio del 980, Gerberto di Aurillac (pi\u00f9 tardi noto come Papa Silvestro II) inizi\u00f2 a diffondere la conoscenza dei numeri in Europa. Gerberto aveva studiato nella sua giovinezza a Barcellona, ed \u00e8 conosciuto per aver richiesto trattati matematici riguardanti anche l'utilizzo dell'astrolabio da Lupito di Barcellona dopo che ritorn\u00f2 in Francia alla scuola di Reims, e poi proseguendo i suoi studi anche in Italia a Bobbio come abate dell'abbazia di San Colombano, famosa per il suo celebre ed antico scriptorium, egli perfezion\u00f2 l'abaco introducendone uno nuovo su 27 colonne e mille gettoni con i numeri naturali da 1 a 9 (mancava il simbolo dello 0 sostituito da uno spazio vuoto) che permetteva di svolgere pi\u00f9 rapidamente le operazioni matematiche, scrisse il suo \"De Geometria\" e perfezion\u00f2 l'astrolabio sferico; un suo allievo \"Bernelino\" pot\u00e9 raccogliere gli studi e gli scritti di Gerberto e pubblicare prima della morte del maestro il \"Liber abaci\".\nAdozione in Europa.\nAl-Khw\u0101rizm\u012b, uno scienziato persiano della Transoxiana, scrisse nell'825 il trattato \"Sul calcolo con i numeri hindi\", che fu tradotto in latino nel XII secolo. Del trattato sopravvivono soltanto alcuni riadattamenti in lingua latina, tra cui il celebre \"Algoritmi de numero Indorum\", il cui titolo tradotto in italiano significa \u00abAlgoritmi sui numeri degli indiani\u00bb. In latino \u201cAlgoritmi\u201d era l'adattamento del nome dell'autore, ma i lettori per sbaglio lo intesero come il plurale latino dell'ipotetico termine \"Algoritmus\": questo port\u00f2 a coniare il termine algoritmo (dal latino \"algorithmus\") che venne ad acquisire il significato di \u201cmetodo di calcolo\u201d.\nLeonardo Fibonacci, un matematico italiano che aveva studiato a Bijaya, in Algeria, promosse il sistema numerico arabo in Europa nel suo trattato \"Liber Abaci\", che fu scritto nel 1202 e poi riedito nel 1228, e che ancora descriveva i numeri come \"indiani\" anzich\u00e9 \"arabi\":\nI numeri sono disposti secondo l'uso arabo, con il loro pi\u00f9 basso valore a destra, con le posizioni di valore pi\u00f9 alte a sinistra. Questa disposizione fu adottata allo stesso modo anche dai numeri utilizzati in Europa. L'alfabeto latino scorrendo da sinistra verso destra, a differenza dell'alfabeto arabo, port\u00f2 ad una disposizione invertita dei relativi piazzamenti di valore relativa alla direzione di lettura.\nL'accettazione europea dei numeri fu accelerata dall'invenzione della stampa a caratteri mobili, e i numeri divennero comuni durante il XV secolo. Fra le prime attestazioni in Inghilterra si annoverano: un'iscrizione risalente al 1445 sulla torre della Chiesa di Heathfield, Sussex, un'iscrizione del 1448 su un cancello in legno della Chiesa di Bray Church, Berkshire, un'iscrizione del 1470 su una tomba del primo Conte di Huntly nella Cattedrale di Elgin e un'iscrizione del 1487 sulla porta campanaria della Chiesa di Piddletrenthide, nel Dorset. Nella met\u00e0 del XVI secolo, erano comunemente usati nella maggior parte dell'Europa.\nI numeri romani rimasero in uso principalmente per la notazione degli anni dopo Cristo, e per i numeri dei quadranti di orologio. Alle volte, i numeri romani sono utilizzati per la numerazione di liste (come alternativa ad una numerazione alfabetica), in Italia per indicare la posizione ordinale (specialmente i secoli e i pontefici), in musica nella numerazione dei gradi della scala diatonica e nella numerazione delle pagine delle prefazione dei libri. I numeri XV e XIII sono altres\u00ec usati per indicare le nazionali di rugby (15 e 13 come i giocatori schierati in campo nelle versioni union e league rispettivamente), mentre \u00e8 diffuso, soprattutto nei paesi anglofoni, indicare talvolta con l'XI gli schieramenti di calcio, dove i giocatori sono infatti 11.\nEvoluzione dei simboli.\nIl sistema numerico arabo \u00e8 una notazione decimale posizionale.\nVari gruppi di simboli sono utilizzati per rappresentare i numeri del sistema numerico arabo e tutti sono evoluti dai numeri brahmi. I simboli utilizzati per rappresentare il sistema si sono divisi in varie varianti tipografiche sin dal Medioevo:\nQui di seguito viene invece mostrata l'evoluzione della scrittura dei numeri arabi in Europa su una tabella redatta dallo studioso francese J. E. Montucla nella sua opera \"Histoire de la Math\u00e9matique\" (Storia della matematica), pubblicata nel 1758:\nI numeri arabi sono codificati in ASCII (e in Unicode) nelle posizioni comprese tra 48 e 57:"}
{"id": "1092306", "revid": "287204", "url": "https://it.wikipedia.org/wiki?curid=1092306", "title": "Pri\u00e8 blanc", "text": ""}
{"id": "1092312", "revid": "436907", "url": "https://it.wikipedia.org/wiki?curid=1092312", "title": "Brave (Marillion)", "text": "Brave \u00e8 il settimo album in studio del gruppo musicale britannico Marillion, pubblicato il 7 febbraio 1994 dalla EMI.\nDescrizione.\nDopo aver registrato tutti i pezzi presso lo Chateau Marouatte in Francia, i Marillion tornarono in madrepatria alla ricerca dell'idea giusta per i testi. Il frontman Steve Hogarth rimase colpito da una storia ascoltata alla radio che riguardava una ragazza trovata in stato confusionale dalla polizia sul ponte Severn Bridge. Tale fatto di cronaca ispir\u00f2 i testi di tutto il disco, trasformandolo in un concept album.\n\"Brave\" \u00e8 diventato anche un cortometraggio low budget diretto da Richard Stanley, disponibile in DVD.\nTracce.\nTesti di Steve Hogarth e John Helmet, musiche dei Marillion."}
{"id": "1092322", "revid": "113466345", "url": "https://it.wikipedia.org/wiki?curid=1092322", "title": "Susumu Tonegawa", "text": "Biografia.\nLaureatosi all'Universit\u00e0 di Kyoto, si trasfer\u00ec negli Stati Uniti per specializzarsi nell'Universit\u00e0 statale di San Diego. Divenne ricercatore ed insegnante presso il Center for Cancer Research del Massachusetts Institute of Technology, dove opera tuttora.\nAttivit\u00e0 scientifica.\nI suoi studi nel campo dell'immunologia portarono nel 1976 alla scoperta del meccanismo di rimescolamento genetico delle cellule, utilizzato per la produzione degli anticorpi specifici linfociti B. \nPer questa scoperta venne insignito del Premio Nobel nel 1987.\nNella fase pi\u00f9 recente della sua carriera ha iniziato ad occuparsi anche degli aspetti genetici di ambito neuroscientifico."}
{"id": "1092327", "revid": "1305772", "url": "https://it.wikipedia.org/wiki?curid=1092327", "title": "Le Gentil", "text": ""}
{"id": "1092334", "revid": "1592097", "url": "https://it.wikipedia.org/wiki?curid=1092334", "title": "La famiglia Antropus", "text": ""}
{"id": "1092336", "revid": "1543377", "url": "https://it.wikipedia.org/wiki?curid=1092336", "title": "Brian Auger", "text": "Di estrazione jazz e rock, \u00e8 stato popolare soprattutto negli anni sessanta e settanta come virtuoso dell'organo Hammond.\nPianista jazz, bandleader, musicista ed esperto organista con l'Hammond B3, Auger ha suonato o \u00e8 stato in tourn\u00e9e con artisti come Rod Stewart, Mina, Mango, Zucchero Fornaciari. Ha suonato jazz, il primo pop inglese, R&amp;B, musica soul e rock, ed \u00e8 stato nominato per un Grammy.\nBiografia.\nAgli inizi degli anni sessanta Brian Auger suona il piano nei locali di Londra con un trio jazz, gi\u00e0 col nome di Trinity. Nel 1964 passa dal piano all'organo e suona, tra l'altro, assieme a John McLaughlin e Rick Laird (ambedue diverranno famosi con la Mahavishnu Orchestra).\nNel 1965 forma la seconda versione dei Trinity, con il bassista Rick Brown e il batterista Micky Waller, che nel 1967 sar\u00e0 prima brevemente a fianco di John Mayall e poi con Jeff Beck. Ben presto, sotto la guida di Giorgio Gomelsky e con un'altra formazione, nasce l'avventura del supergruppo Steampacket, che vede al suo interno personaggi come Rod Stewart, Long John Baldry, Julie \"Jools\" Driscoll (segretaria del fan club degli Yardbirds il cui manager era Gomelsky) e Vic Briggs (poi con Eric Burdon e gli Animals).\nFinita l'avventura Steampacket nel 1966, Auger torna a formare i Trinity, portando con s\u00e9 anche Julie Driscoll, Gary Boyle, Dave Ambrose e Clive Thacker. La formazione registra diversi singoli di successo, tra cui la \"cover\" di \"Road to Cairo\" di David Ackles e quella di \"This Wheel's on Fire\" di Bob Dylan che \u00e8 stata inclusa anche nella raccolta \"Dylan Covered\" della rivista \"Mojo\". Nel 1969 il gruppo \u00e8 protagonista di una trasmissione americana, \"33\u2153 Revolutions Per Monkee\", una specie di sceneggiato musicale con una storia incentrata proprio su Brian Auger, Julie Driscoll e i Monkees. Nel 1969, dopo la registrazione dell'album capolavoro \"Streetnoise\" (con il brano \"Czechoslovakia\" scritto da Julie Driscoll durante l'invasione sovietica dell'agosto 1968), durante la tourn\u00e9e americana la Driscoll abbandona il gruppo, per sposare l'anno dopo il pianista inglese Keith Tippett e assumere il nome d'arte di Julie Tippetts, seguendo il marito nei suoi progetti musicali pi\u00f9 legati al jazz.\nIn questo periodo, lanciato da Renzo Arbore nella trasmissione radiofonica \"Per voi giovani\", gode di una certa popolarit\u00e0 anche presso il pubblico italiano e incide un 45 giri in lingua italiana dal titolo \"Il gatto nero\", che cita volutamente il famoso \"The Cat\" di Jimmy Smith, organista jazz al quale dichiaratamente si ispira nello stile.\nNel 1970 ha formato la Brian Auger's Oblivion Express. La Oblivion Express \u00e8 servita come esperienza a diversi musicisti, tra cui Robbie McIntosh e Steve Ferrone, futuri batteristi di The Average White Band, come anche il chitarrista Jim Mullen. Inoltre, nel 1971 ha prodotto ed \u00e8 apparso sull'unico album dei Mogul Thrash. Anche due membri di quella band, Roger Ball e Malcolm Duncan, sarebbero poi andati a formare la Average White Band.\nNel 1977 c'\u00e8 un tentativo di riunione musicale con la Driscoll/Tippett, Brian e Julie registrano l'album \"Encore\", ma il risultato non soddisfa i fan, la musica \u00e8 cambiata e si \u00e8 fatta pi\u00f9 commerciale, quantunque la capacit\u00e0 degli interpreti resti inalterata.\nNel 1986 collabora nel disco \"Odissea\" di Mango.\nNel 1989, Auger \u00e8 stato direttore musicale per il film in 13 parti della serie retrospettiva \"Villa Fantastica\", prodotto per la TV tedesca. Una registrazione \"live\" della serie, \"Super Jam\" (1990), vede Auger al piano, Pete York alla batteria, Dick Morrissey al sassofono tenore, Roy Williams al trombone, Harvey Weston al basso, con i cantanti Zoot Money e Maria Muldaur.\nAuger va poi in tour con Eric Burdon nei primi anni novanta, e registra con lui l'album dal vivo \"Access All Areas\" nel 1993. Dopo diversi progetti, compresi degli album coi membri della sua famiglia, riforma gli Oblivion Express (la cui attivit\u00e0 nel frattempo si era interrotta) verso la fine degli anni novanta, con una formazione che alla fine include i suoi due figli e la figlia.\nGli Oblivion Express tornano a registrare nel 2005 e poi vanno in tourn\u00e9e. Il gruppo comprende Brian Auger, suo figlio Karma Auger alla batteria, sua figlia Savannah Auger alla voce e Derek Frank al basso.\nNel 2010, \u00e8 ospite nell'album \"Drum'n'voice 3\" di Billy Cobham, prodotto Lino Nicolosi e Pino Nicolosi : Team etichetta Nicolosi productions. L'album vede la partecipazione di numerosi ospiti internazionali come Chaka Khan, Gino Vannelli, George Duke, Bob Mintzer, Alex Acu\u00f1a, John Scofield e Novecento.\nIl 29 marzo 2011 \u00e8 uscito il progetto postumo di Giuni Russo \"A casa di Ida Rubinstein 2011\", in cui Brian Auger suona nel brano \"Vanne o rosa fortunata\".\nNel biennio 2016/2017 \u00e8 stato un componente fisso della band di Zucchero Fornaciari durante il \"Black Cat World Tour\"."}
{"id": "1092337", "revid": "125329267", "url": "https://it.wikipedia.org/wiki?curid=1092337", "title": "Sinistra Democratica (Italia)", "text": "Sinistra Democratica (SD) \u00e8 stato un partito politico della sinistra italiana, legato agli ideali della socialdemocrazia ed alle tematiche dell'ambientalismo. Ha raccolto soprattutto i Democratici di Sinistra dissidenti che si opposero alla confluenza nel Partito Democratico.\nSinistra Democratica si proponeva come obiettivo l'unificazione dei partiti alla sinistra del Partito Democratico.\nGi\u00e0 partecipante alla lista elettorale \"Sinistra e Libert\u00e0\", SD ha partecipato alla fondazione di Sinistra Ecologia Libert\u00e0 (19 e 20 dicembre 2009), in cui \u00e8 quindi confluita.\nStoria.\nLe origini: la sinistra DS.\nIl 7 luglio 2001 a Roma all'assemblea della sinistra DS, il veltroniano Fabio Mussi rompe con la dirigenza diessina e si schiera con la sinistra DS di Marco Fumagalli e Gloria Buffo per cercare di vincere a novembre il II congresso di Pesaro e porre Giovanni Berlinguer alla segreteria del partito in alternativa a Piero Fassino. A seguire Mussi ci sono anche Carlo Leoni e Laura Pennacchi. Alla stessa assemblea partecipa anche Cesare Salvi (della corrente \"Socialismo 2000\") e ben presto si uniranno anche Achille Occhetto, Bruno Trentin, Antonio Bassolino, Sergio Cofferati e Giovanna Melandri. Nasce cos\u00ec un'alleanza tra diversi che dar\u00e0 vita alla mozione \"Per tornare a vincere\" e che i giornalisti ribattezzeranno \"Correntone\", ma che al congresso non andr\u00e0 oltre il 34% dei voti. Il grosso della corrente si organizza in seguito (7 aprile 2002) come associazione \"Aprile. Per la Sinistra\".\nLa lotta contro le modifiche dell'articolo 18 dello Statuto dei Lavoratori proposte dal Governo Berlusconi sembra profilare un correntone in forte ascesa e guidato da Sergio Cofferati, ma quando quest'ultimo decide di non competere per cariche di partito, accettando in seguito la candidatura a sindaco di Bologna, la situazione cambia.\nIl 14 luglio 2003 Mussi diviene il nuovo coordinatore del correntone. Salvi non partecipa alla votazione e riacquista la sua autonomia come \"Socialismo 2000\", mentre Giorgio Mele dar\u00e0 vita a \"Sinistra DS-14 luglio\". Un terzo gruppo (Cofferati, Bassolino) si riavvicina al segretario Fassino.\nDall'estate 2003 inizier\u00e0 dentro i DS il dibattito sull'opportunit\u00e0 di dar vita al Partito Democratico. Il dibattito vedr\u00e0 fasi diverse e due congressi nazionali (2005 e 2007), vedendo le sinistre DS sempre contrarie e scettiche. Gi\u00e0 dal 30 agosto Salvi su \"la Repubblica\" inizia a ventilare l'ipotesi di una scissione per salvare la sinistra.\nIl 26 novembre 2003 i gruppi di Salvi e Mele si fondono e il 16 dicembre nasce \"Sinistra DS per il Socialismo\" che \u00absi rivolge a chi respinge la prospettiva del partito riformista e ritiene decisiva in Italia la presenza di una forte e autonoma formazione politica socialista e di sinistra\u00bb. Il gruppo \u00e8 guidato da Salvi con Mele suo vice.\nMalgrado la comune avversione al PD, Mussi e Salvi non riescono a riconciliarsi e al III Congresso si presenteranno con due mozioni distinte. Sulla divisione pesa il veto di un gruppo di 22 mussiani (come Giovanna Melandri, Claudio Fava e Olga D'Antona) vicini a Cofferati e Veltroni. A fine ottobre 2004 la sinistra DS \u00e8 ormai divisa in tre gruppi, facenti riferimento a Mussi, Salvi e Fulvia Bandoli, che presenta una mozione ambientalista sostenuta da Trentin.\nAnche il III Congresso rappresenta una sconfitta per la corrente di sinistra: la mozione Fassino ottiene il 79,1% dei voti, quella di Fabio Mussi il 14,56%, quella di Cesare Salvi il 3,98%, e infine quella di Fulvia Bandoli il 2,36%. La sinistra nel complesso ha poco meno del 21%, ma non cede nella sua avversione al Partito Democratico e pian piano ritrova compattezza.\nIl 10 aprile 2005, tuttavia, Pietro Folena, vice di Mussi nel Correntone, lascia i DS e si iscrive da indipendente al gruppo parlamentare del Partito della Rifondazione Comunista, fondando poi l'associazione \"Uniti a Sinistra\" (9 luglio).\nIl 30 giugno 2006 Gavino Angius, lontano dalla sinistra DS, boccia a sorpresa il percorso che sta portando verso il PD, vedendovi in esso \u00abelitarismo e oligarchismo\u00bb.\nL'11 novembre 2006 le tre sinistre e la componente socialista di Valdo Spini si ritrovano alla Fiera di Roma per suggellare un'unione in vista del prossimo e decisivo IV congresso DS. In quell'occasione Mussi dichiarer\u00e0 che \u00abc'\u00e8 una novit\u00e0, una novit\u00e0 importante, il Correntone non c'\u00e8 pi\u00f9! Si apre una fase nuova, si ritrovano insieme compagne e compagni che vengono da storie diverse, che in questi anni hanno dato contributi importantissimi alla sinistra\u00bb, intendendo dimostrare come si apriva una nuova fase contraria al PD che andava ben al di l\u00e0 dei vecchi confini dell'area mussiana.\nQuello stesso giorno Angius torna a invitare i vertici DS a una \u00abpausa di riflessione\u00bb che porti a fermare l'idea di fusione tra DS e La Margherita, a favore di una federazione. In pratica si tratterebbe, nell'idea di Angius, di confermare lo \"status quo\". Un mese dopo (12 dicembre) Fassino boccia l'ipotesi federazione ed \u00e8 rottura con Angius, ma anche con Giuseppe Caldarola, vicino a Massimo D'Alema.\nIl IV Congresso DS.\nIl 13 dicembre 2006 Fabio Mussi si candida al congresso come candidato alla segreteria della Sinistra DS. \u00abMi presento per vincere il congresso\u00bb, dichiara Mussi che punta comunque a una percentuale di voti sufficientemente alta da portare i dirigenti DS a rivedere le proprie scelte.\nIl 15 gennaio viene annunciata la nascita di una mozione congressuale a firma Angius-Caldarola che rilancia l'idea della federazione democratica. Tuttavia il 9 febbraio Caldarola dichiarer\u00e0 che sosterr\u00e0 la mozione Mussi, pur non aderendovi, perch\u00e9 \u00ab\u00e8 l'unica mozione che si oppone davvero alla nascita del Partito Democratico\u00bb.\nIl 19 i DS danno il via libera al IV congresso nazionale per la fine di aprile.\nIl 29 marzo il coordinamento nazionale della sinistra DS lancia l'estremo appello ai DS per \u00abuna pausa, fermare il processo di costruzione del PD, che porterebbe alla scomparsa dei DS. \u00c8 il momento della riflessione non dell'accelerazione. Un'accelerazione che va al di l\u00e0 degli stessi tempi e dei modi indicati dalla mozione di maggioranza\u00bb. Tre giorni dopo D'Alema risponder\u00e0 agli avversari del PD sfidandoli: \u00abPartecipate alla sua costruzione, e forse tra qualche mese vi troverete in un partito che non sar\u00e0 poi cos\u00ec diverso da come lo volete\u00bb.\nAl IV congresso DS, Mussi e Angius ottengono complessivamente il 25% dei consensi.\nLa scissione e la nascita del movimento.\nDurante il congresso DS, il 20 aprile 2007 Mussi annuncia di non voler proseguire oltre e con la sua mozione non partecipa alla formazione dei nuovi organismi dirigenti e provvisori dei DS. Angius al contrario vi partecipa attestandosi ufficialmente come la nuova ala sinistra del partito.\nTuttavia il 24 aprile anche Angius, con altri importanti esponenti della sua mozione, come Alberto Nigra e Franco Grillini, lascia i DS e il 28 (ultima riunione della corrente scissionista) Mussi e Angius sottoscrivono un appello congiunto che si propone come traccia del manifesto del nuovo partito; in esso vengono tracciate le linee di quella che dovrebbe diventare una nuova formazione politica:\naggregazione delle forze della sinistra italiana, adesione al Partito Socialista Europeo, creazione di \u00abun movimento diffuso su tutto il territorio nazionale, radicato nel mondo dei lavori, della cultura, delle nuove generazioni\u00bb che indica come priorit\u00e0 della propria azione il rinnovamento della politica, la partecipazione e la questione morale.\nIl 5 maggio 2007, al PalaCongressi dell'EUR a Roma, viene fondata la Sinistra Democratica.\nIl 16 maggio 2007 vengono creati i gruppi parlamentari di Sinistra Democratica sia alla Camera (21 deputati con presidente Titti Di Salvo e vicepresidente Valdo Spini) sia al Senato (12 senatori con presidente Cesare Salvi e vicepresidente Silvana Pisa).\nL'abbandono di Angius e Spini e il processo di unit\u00e0.\nIl processo di unificazione della sinistra prende il via il 31 maggio 2007, con una riunione tra i vertici di Rifondazione Comunista, Comunisti Italiani, Sinistra Democratica e Verdi.\nA tale riunione fa seguito il 7 giugno 2007 a Roma, la prima assemblea pubblica dei parlamentari di Sinistra Democratica, PRC, Verdi e PdCI. Quasi 150 parlamentari si riuniscono per delineare una posizione politica comune per avere pi\u00f9 voce all'interno della coalizione.\nA questa prospettiva che nei giornali prende il nome di \"cosa rossa\", si oppongono per\u00f2 Gavino Angius e Valdo Spini, i quali spingono per far approdare il neonato movimento verso lo SDI e e le altre forze socialiste minori e fondare una sorta di sezione italiana unificata del Partito Socialista Europeo.\nA tale scopo il 31 agosto Boselli, Angius e Spini pubblicano su \"l'Unit\u00e0\" e \"Il Riformista\" un appello per la \u00abcostruzione di un nuovo partito socialista in Italia come nel resto d'Europa\u00bb. Da questo momento in poi Angius terr\u00e0 una posizione sempre pi\u00f9 defilata e dissidente verso il resto di SD decisa a proseguire sul progetto di unit\u00e0 a sinistra.\nIl 15 settembre si compie l'ultimo atto: l'assemblea degli oltre 200 del Comitato promotore nazionale di Sinistra Democratica boccia la proposta Angius-Spini della costituente socialista con soli 5 voti favorevoli e 5 astenuti. Tuttavia il giorno dopo Angius partecipa al primo appuntamento della costituente socialista a Milano con Boselli. Il 2 ottobre i senatori Gavino Angius e Accursio Montalbano e i deputati Franco Grillini, Valdo Spini e Fabio Baratella lasciano i gruppi di Sinistra Democratica per costituire Democrazia e Socialismo e quindi partecipare il 6 al lancio del Partito Socialista.\nIl 24 settembre Mussi, Giordano, Pecoraro Scanio e Diliberto, in un vertice programmano per l'8 e il 9 dicembre 2007 gli \"Stati generali della sinistra e degli ecologisti\", dai quali nasce La Sinistra l'Arcobaleno, un progetto politico che si proponeva la creazione di un soggetto unitario e plurale della sinistra. La speranza di SD era comunque quella che Sa divenisse il partito unico di una rinnovata sinistra.\nIl 14 dicembre aderisce al movimento l'ex segretario del PCI e del PDS, Achille Occhetto.\nLa scissione di \"Sinistra per il Paese\".\nIl 18 gennaio 2008 un gruppo di dirigenti di Sinistra Democratica come Famiano Crucianelli, Olga D'Antona, Paolo Nerozzi e Massimo Cialente, solleva delle forte critiche al proprio partito invocando una \u00absinistra per il Paese\u00bb. L'8 febbraio Crucianelli annuncia sul quotidiano \"Europa\" la sua uscita da SD per il PD. Altri faranno lo stesso il 24 febbraio con una manifestazione alla quale partecipa anche Walter Veltroni e che vede aderirvi anche ex-esponenti di alcuni partiti della cosiddetta \"sinistra radicale\", come l'ex-ministro Alessandro Bianchi (indipendente del PdCI) e l'ex-senatore Gianfranco Pagliarulo, passato in SD attraverso l\"'Associazione Sinistra Rossoverde\". Da qui l\u00ec'idea di costituire il 7 marzo l'associazione \"Una Sinistra per il Paese\". Il 23 aprile l'associazione organizza un primo incontro con la sinistra del PD (Vita, Turco). Il 14 giugno l'associazione avvia di fatto la fusione con la sinistra del PD e muta nome in \"Sinistra per il Paese\".\nL'unione fra \"Sinistra per il Paese\" e le correnti PD che avevano sostenuto la lista \"A Sinistra per Veltroni\" (Democratici, Laici e Socialisti, fondata da quei sostenitori delle mozione Angius che decisero di non seguirlo in Sinistra Democratica e di rimanere invece nei DS, D\u00ec Sinistra, formata dai sostenitori della mozione Mussi che presero la stessa decisione, Laburisti - Socialisti Liberali, i cui principali esponenti hanno aderito al Partito Socialista), viene ufficializzata il 5 luglio successivo.\nIl 20 settembre 2008 l'unificazione \u00e8 completata con la costituzione di \"A Sinistra\" mediante un'assemblea fondativa che ne approva lo statuto e il manifesto.\nAnche se la scissione non ha avuto vaste dimensioni, risult\u00f2 essere un colpo pesante al movimento di Mussi perch\u00e9 lo privava, oltretutto alla vigilia delle elezioni politiche, dell'appoggio di una vastissima area sindacale della CGIL vicina a Paolo Nerozzi per riconsegnarla al PD.\nIl fallimento della Sinistra Arcobaleno e il rilancio del movimento.\nL'imprevista crisi del governo Prodi II nel gennaio 2008 e il conseguente decisivo scioglimento de L'Unione l'8 febbraio, spingono SD e gli altri della Sinistra Arcobaleno a sperimentare il nuovo logo gi\u00e0 alle elezioni politiche del 2008 con Fausto Bertinotti capo dell'alleanza.\nA SD \u00e8 riconosciuto il 17% di una futura rappresentanza parlamentare (sulla base di una previsione dell'8% dei voti). Tuttavia non si andr\u00e0 molto oltre il 3%, insufficiente per superare le soglie di sbarramento.\nA seguito di ci\u00f2 il proseguimento dell'alleanza arcobaleno viene messo in discussione dagli altri tre partiti.\nA seguito di questa sconfitta, anche Mussi rassegna le proprie dimissioni e proporr\u00e0 come suo successore Claudio Fava.\nCesare Salvi e Massimo Villone per\u00f2 sono un po' critici e pongono la questione su \"l'Unit\u00e0\" del 30 aprile.\nAl Comitato Promotore di SD riunito il 10 maggio, Mussi fa un'ampia relazione e passa il timone di coordinatore nazionale a Claudio Fava che viene eletto quasi all'unanimit\u00e0 (due sole astensioni).\nTra il 27 e il 29 giugno si tiene la I Assemblea Nazionale di SD dalla quale esce la nuova linea politica del movimento. L'obiettivo \u00e8 quello di costruire un nuovo centrosinistra e riavviare il processo unitario a sinistra attraverso una \u00abcostituente di sinistra\u00bb.\nIl 19 luglio si rinnovano i gruppi dirigenti e Mussi \u00e8 eletto presidente.\nLa costruzione di una costituente della sinistra.\nNonostante i risultati elettorali, Sinistra Democratica manteneva l'interesse per il progetto della Sinistra Arcobaleno e dopo le elezioni si era impegnata a riproporlo e rinnovarlo. Come spieg\u00f2 Mussi su \"il manifesto\" dell'8 maggio 2008, la SA merita \u00ab\"un altro tentativo. Uno. Non \u00e8 immaginabile un parlamento con nessuno che si dice di sinistra. Il progetto va rivisto, \u00e8 chiaro. Per fortuna nessuno ha particolare voglia di aderire alla costituente comunista di Diliberto. Una delle cose da rivedere \u00e8 l'idea di non avere nemici a sinistra. Non tutta la sinistra pu\u00f2 essere unita. Ma nessuno pu\u00f2 pensare che di fronte al nuovo quadro con due, tre grandi partiti noi si possa restare sbriciolati in quattro, cinque piccole forze. Dobbiamo dare un segno di vita, e velocemente. L'anno prossimo, alle europee, va fatto il tentativo di una lista che si proponga come ponte tra le forze del socialismo europeo e le forze di sinistra alternativa\"\u00bb.\nL'idea di Mussi \u00e8 confermata da Claudio Fava appena quattro giorni dopo su \"l'Unit\u00e0\": \u00ab\u00c8 un errore da non ripetere quello di ritenere che a sinistra si debba stare tutti insieme, a prescindere dalle vocazioni, dalle volont\u00e0, dalle categorie interpretative che si mettono in campo. Abbiamo condiviso questo percorso elettorale parlando allo stesso Paese ma con linguaggi diversi. C'era chi riteneva che il malessere, il disagio, la povert\u00e0 diffusa potesse essere interpretata con il concetto di classe e di lotta di classe, senza rendersi conto che ormai la povert\u00e0 sociale e la precariet\u00e0 economica \u00e8 una categoria profondamente interclassista che affligge il ricercatore universitario, l'operaio, il pensionato, l'operatore del call center. E quindi pieno rispetto per chi ritiene di dover rispondere a questo voto con la Costituente comunista. Noi scegliamo un'altra strada, che \u00e8 quella di considerare una costituente della sinistra un modo intanto per ripensare profondamente al modo d'essere, di parlare e di agire di questa sinistra\u00bb.\nDunque rispetto alla SA, SD cerca di aggregare quanti pi\u00f9 soggetti possibili, ma meno dei precedenti, per fonderli in un unico partito di sinistra che vada al di l\u00e0 del comunismo, ma anche del socialismo. Per Fava infatti \u00abforse il comunismo e la socialdemocrazia sono tradizioni politiche concluse\u00bb, come dir\u00e0 su \"l'Unit\u00e0\" dell'8 giugno. Una visione che per\u00f2 non \u00e8 condivisa nel movimento da persone come Cesare Salvi che esprimer\u00e0 il suo dissenso pubblicamente.\nCruciali per il progetto di SD diventano i congressi dei partiti dell'ex SA che si tengono a luglio 2008. Da questi emerge che la costituente di sinistra trova interessati solo le minoranze di PRC e PdCI e suscita un discreto interesse dei Verdi.\nTuttavia le minoranze comuniste capeggiate rispettivamente da Nichi Vendola e Katia Bellillo dimostrano subito di voler aderire alla costituente della sinistra a prescindere dagli esiti congressuali dei rispettivi partiti di appartenenza.\nIl 20 settembre si tiene a Roma un seminario a porte chiuse che vede partecipare una cinquantina di persone interessate al progetto costituente. L'evento per Sd segna una svolta positiva che porta il 7 novembre alla creazione dell'associazione \"Per la Sinistra\", un soggetto ponte comune a tutti i favorevoli alla costituente di sinistra che dovreva portare alla creazione del nuovo partito il successivo 13 dicembre.\nL'indisponibilit\u00e0 della minoranza del PRC guidata da Nichi Vendola a scindersi dal proprio partito, lasciano sostanzialmente \"Per la Sinistra\" a met\u00e0 del guado.\nQuando per\u00f2 il 12 gennaio 2009 Vendola lascia intendere che la scissione dal PRC \u00e8 ormai questione di giorni, il 18 gennaio Per la Sinistra torna a riunirsi proponendo le bozze di statuto e della Carta dei Valori che dovrebbero essere approvate definitivamente a fine febbraio durante la decisiva assemblea di fondazione dell'Associazione, e dopo aver tenuto le cosiddette \u00abPrimarie delle idee\u00bb (20-22 febbraio).\nIl 25 gennaio Vendola fonda il Movimento per la Sinistra insieme a una buona parte della sua corrente: scopo dichiarato della scissione \u00e8 proprio quello di \u00abapprossimarsi alla costituente di un nuovo soggetto della sinistra\u00bb.\nL'obiettivo \u00e8 quello di partire dalla costituente della sinistra per costruire un nuovo soggetto politico plurale della sinistra.\nTale intento si concretizza con la nascita del movimento Sinistra Ecologia Libert\u00e0, nato dalle ceneri del cartello elettorale di \"Sinistra e Libert\u00e0\", creatosi in occasione delle elezioni europee del 2009.\nPertanto, il 24 aprile 2010 Claudio Fava ha proposto al Consiglio Nazionale di SD \u00abla cessazione dell'attivit\u00e0 di Sinistra Democratica e lo scioglimento dei suoi organismi\u00bb.\nCorrenti.\nIn seguito all'uscita dal partito dell'area socialdemocratica di Gavino Angius, Valdo Spini e Franco Grillini e dell'area pi\u00f9 a sinistra di Cesare Salvi e Massimo Villone, il partito \u00e8 compatto nel seguire la linea portata avanti dal segretario Claudio Fava sostenuta tra gli altri da Fabio Mussi e Giovanni Berlinguer e quindi vicino ad una visione di \"unit\u00e0 della sinistra\"."}
{"id": "1092339", "revid": "93436", "url": "https://it.wikipedia.org/wiki?curid=1092339", "title": "Enzo D'Al\u00f2", "text": "Biografia.\nAppassionato musicista, inizi\u00f2 a suonare il sassofono in giovane et\u00e0. Con gli anni abbandon\u00f2 la sua prima passione per avvicinarsi al cinema, utilizzando la sua preparazione musicale per la composizione delle colonne sonore dei suoi film e in seguito frequenta in collaborazione con le scuole di Torino un corso di due settimane diretto da Lotte Reiniger.\nDal 1983 divenne regista e sceneggiatore di serie televisive e di animazione, ottenendo riconoscimenti a livello internazionale.\nNel 1996 esord\u00ec al cinema con la regia del film d'animazione \"La freccia azzurra\", col quale si aggiudic\u00f2 due nastri d'argento e il David di Donatello per la migliore colonna sonora, composta dal cantautore Paolo Conte.\nNel 1997, in collaborazione con Osvaldo Cavandoli (autore de La Linea), si occup\u00f2 della regia della serie TV dedicata alle avventure della Pimpa, la cagnolina a pois rossi dalle lunghe orecchie nata dalla penna di Francesco Tullio Altan nella prima met\u00e0 degli anni settanta del XX secolo. La serie, con musiche di Beppe Crovella, della storica band italiana degli anni 70, \"arti &amp; mestieri\" venne trasmessa sulle reti RAI e in diversi paesi, non solo in Europa, vincendo il Premio Internazionale \"Cartoon on the Bay\" per poi essere raccolta e messa in vendita in diversi DVD.\nNel 1998 diresse il suo maggiore successo, \"La gabbianella e il gatto\", basato sul romanzo \"Storia di una gabbianella e del gatto che le insegn\u00f2 a volare\" dello scrittore cileno Luis Sep\u00falveda, grande successo di pubblico e critica, vincitore di un nastro d'argento e del premio del pubblico al Festival del cinema di Montreal.\nNel 2000, il regista realizz\u00f2 un promo di \"Pinocchio\" con i disegni di Lorenzo Mattotti e le musiche di Daniele Sepe, di cui si tratta nel documentario \"Mattotti\" di Renato Chiocca, per poi completare il lungometraggio uscito in sala nel 2013 con la colonna sonora originale di Lucio Dalla.\nNel 2001 ha diretto il film \"Momo alla conquista del tempo\" che contiene musiche di Gianna Nannini.\nNel 2003 ha diretto il suo primo film basato su un soggetto originale: \"Opopomoz\" con la colonna sonora composta da Pino Daniele.\nNell'agosto 2012 presenta alle Giornate degli Autori (69\u00aa edizione del Festival del Cinema di Venezia) il suo \"Pinocchio\", una realizzazione accurata e personale del celebre romanzo di Carlo Collodi, con i disegni di Lorenzo Mattotti e le musiche di Lucio Dalla. Il film viene in seguito presentato nei Festival Internazionali di Busan (Corea del Sud), Abu Dhabi (Emirati Arabi), e numerosi altri, dove viene applaudito dal pubblico e dalla critica. Il Pinocchio ottiene nel dicembre 2013 la nomination ai prestigiosi EFA Awards, Oscar del cinema europei.\nNel novembre 2017 esce al cinema il suo sesto lungometraggio, \"Pip\u00ec Pup\u00f9 e Rosmarina in \u201cIl Mistero delle Note Rapite\"\", tratto della serie TV \"Pip\u00ec Pup\u00f9 e Rosmarina\", un viaggio nell'universo della musica classica. Le musiche sono di Daniele Di Gregorio e la di Annalaura Cantone.\nRiconoscimenti.\nPremio Fantoche al Salone Internazionale dei Comics del 1986 per il miglior film didattico o scientifico (\"Se fumi tu, fumano tutti\")."}
{"id": "1092341", "revid": "767487", "url": "https://it.wikipedia.org/wiki?curid=1092341", "title": "Salvatore - Questa \u00e8 la vita", "text": "Salvatore - Questa \u00e8 la vita \u00e8 un film del 2006 co-scritto diretto da Gian Paolo Cugno. Presentato nella sezione per ragazzi \"Alice nella citt\u00e0\" della Festa del Cinema di Roma 2006, \u00e8 uscito nelle sale italiane il 31 ottobre 2006.\n\u00c8 il primo film italiano prodotto dalla Buena Vista International. Il film \u00e8 ambientato in Sicilia, a Portopalo di Capo Passero e nei dintorni di Pachino, in provincia di Siracusa.\nTrama.\nSalvatore Incatasciato \u00e8 un bambino siciliano, orfano di mamma, che lavora con suo padre. In una cava di pietre a causa di un incidente sul lavoro, il padre di Salvatore muore schiacciato sotto il peso di esse. Sei mesi dopo arriva nel paese di Salvatore un insegnante romano di nome Marco Brioni, che accetta l'incarico annuale nella scuola locale. Mentre insegna, scopre che, nella sua classe, \u00e8 presente un ragazzo che non viene mai alle lezioni, di nome Salvatore.\nL'insegnante va a trovarlo e scopre che il bambino lavora come contadino e pescatore per mantenere la sua famiglia, composta dalla sorella Mariuccia e la nonna Maria. Brioni allora decide di andargli incontro e di fare lezioni a domicilio al bambino in modo che possa apprendere mentre lavora. I pomodori, che lui coltiva, li vende a un avido commerciante che li compra a poco prezzo. Col tempo fra Brioni e Salvatore nasce una profonda unione, difatti il maestro, per aiutare il ragazzo nei lavori, pi\u00f9 volte non si presenta al posto di lavoro.\nLaura Valvo, un'assistente sociale, viene a sapere la situazione e fa di tutto per aiutare Salvatore, ma ritenendo che il modo migliore sia affidare lui e la sorella ai servizi sociali, e per questo si scontra con Brioni, che ritiene che il bambino non debba vedere sfaldarsi il mondo in cui \u00e8 cresciuto. Quando Brioni viene picchiato da emissari dell'avido commerciante, il Preside decide di far intervenire la Valvo, che conduce Salvatore e Mariuccia in una comunit\u00e0 per minori. Salvatore per\u00f2 scappa e si rifugia nel cimitero, piangendo sulla tomba dei genitori. Brioni, rimasto deluso dalla situazione, \u00e8 quasi convinto a tornare a Roma ma il richiamo verso l'alunno \u00e8 troppo forte e resta in Sicilia. Salvatore torna a casa e l\u00ec rincontra il maestro; qualche minuto dopo arrivano gli assistenti sociali che sono incaricati a riprendere Salvatore, ma vengono fermati da Brioni che decide di adottarlo, con l'approvazione della Valvo e degli assistenti sociali. Il maestro, insieme a Salvatore, decide di mandare avanti le serre, riescono a ristabilire il prezzo dei pomodori e a fare pace con i commercianti.\nIncassi.\nIl film nel primo weekend di apertura incass\u00f2 84.000 euro in tutte le sale italiane mentre gli incassi totali nel paese sono stati di 418.000 euro."}
{"id": "1092344", "revid": "125962026", "url": "https://it.wikipedia.org/wiki?curid=1092344", "title": "Pirri", "text": "Pirri \u00e8 un centro abitato di abitanti appartenente alla citt\u00e0 di Cagliari con lo status di municipalit\u00e0.\nSituata nella porzione nordorientale del territorio di Cagliari, a circa 5 chilometri dal suo centro storico, e confinante con i comuni di Monserrato e di Selargius, la sua popolazione conta quasi un quinto della popolazione totale del capoluogo della Sardegna.\nGeografia fisica.\nSituata a nord del centro cittadino di Cagliari e pi\u00f9 precisamente a nord-est del Colle di San Michele, l'abitato storico di Pirri si trova in un incavo esteso dal parco di Monte Claro a sud-ovest fino al riu Saliu a nord-est. La municipalit\u00e0 poi si erge in un tratto collinare dai piedi del suo centro storico fino al confine a nord-ovest delimitato dalla SS 554 denominato \"Colle di Barracca Manna\", periferia dell'abitato stesso e punto pi\u00f9 elevato. L'area \u00e8 prevalentemente urbanizzata per quasi la totalit\u00e0 della sua estensione. Solo nel quartiere di \"Terramaini\" \u00e8 presente un omonimo parco verde, dell'estensione di 8 ettari, nato da un'opera di bonifica, adiacente al canale di Terramaini, con al suo interno anche uno specchio di acqua stagnante facente parte del bacino del vicino Stagno di Molentargius. Grazie ad esso \u00e8 presente una variegata flora e fauna, tra cui il fenicottero rosa spesso di passaggio nelle sue migrazioni tra le varie zone umide dell'hinterland cagliaritano, e il gabbiano reale.\nLa municipalit\u00e0 \u00e8 da anni colpita da cicliche alluvioni anche a causa del bacino idrografico stravolto dalla rapida antropomorfizzazione e urbanizzazione del territorio nel XX secolo. In occasione della ristrutturazione di un supermercato nel quartiere di \"Is Bingias\", emerse dalla relazione geologico-ambientale che in prossimit\u00e0 del canale di Terramaini \u00e8 presente un compluvio delle acque pluviali ormai completamente alterato dall'urbanizzazione dell'area, che drena le acque provenienti dal bacino imbrifero che nasce nella zona di Piazza d\u2019Armi, sul colle di Buoncammino, nel quartiere di Castello. L'evoluzione del territorio e dell'urbanizzazione dell'area nell'ultimo quarantennio determinarono la completa alterazione del naturale reticolo idrografico. L'espansione del centro di Pirri verso il canale di Terramaini ha infatti determinato progressivamente l'eliminazione dei canali di raccolta delle acque a pelo libero, e viceversa la realizzazione di strade e urbanizzazioni che hanno profondamente modificato il deflusso naturale delle acque. La mancanza di attenzione verso i corsi d'acqua e il drenaggio naturale delle acque ha determinato la realizzazione di interventi che hanno determinato un aumento del rischio idraulico, configurandosi come ostacoli e impedimento al naturale del corso d'acqua. Per risolvere tale problema nel corso degli anni 2000 sono stati realizzati diversi vasconi artificiali di raccolta dell'acqua piovana e sono in corso di realizzazioni dei canali sotterranei per convogliare nuovamente l'acqua nel canale di Terramaini a valle del centro abitato.\nOrigine del nome.\nIl significato del nome \"Pirri\" \u00e8 incerto ma si ipotizzano diverse teorie. Il canonico sardo Giovanni Spano, archeologo ma anche filologo vissuto nel XIX secolo, nel 1872 forn\u00ec una doppia interpretazione: da un lato si rif\u00e0 al fenicio \"pir\", ossia \"frutto\", dall\u2019altro al greco \"fuoco\". La prima si riferirebbe infatti al periodo dei Fenici (IX-VI secolo a.C.) e dei punici (VI-III secolo a.C.) in Sardegna in cui l'abitato era forse ricco di alberi fruttiferi, di orti e giardini. Per la seconda ipotesi invece allora si dovrebbero ipotizzare le origini al tempo dei coloni greci (VIII secolo a.C.).\nUna tradizione invece individua l'origine del nome nei fuochi accesi nelle antiche abitazioni, il cui valore era visibile da lontano o allude a un tempio sacro al sole che, secondo lo storico settecentesco Salvatore Vidal, sorgeva sul posto (un altro tempio, dedicato alla Luna, si sarebbe trovato nel luogo dove poi fu edificata la chiesa di Santa Maria Chiara). Il fuoco \u00e8 stato rappresentato anche nel gonfalone. Altre due interpretazioni si rifanno anch'esse ad un'impronta classica: Pirri potrebbe significare \"rosso di capelli\", \"fulvo\" o indicare la propriet\u00e0 di un Pirro, dall'antroponimo latino \"Pirrius\".\nStoria.\nLe documentazioni sulla storia del borgo sono frammentarie, ma \u00e8 noto che l'area fu abitata gi\u00e0 in epoca romana, avendo trovato sul territorio numerose vestigia, reperti ed epigrafi che denotarono un orientamento allo sfruttamento primario delle risorse agricole e al settore primario. Tale matrice rimase anche dal Medioevo in poi.\nL'abitato attuale, formatosi gi\u00e0 comunque in epoca romana, si svilupp\u00f2 principalmente in epoca medievale, facendo parte del giudicato di Cagliari, nella curatoria del Campidano di C\u00e0lari. Nel Medioevo nelle fertili pianure furono eretti numerosi monasteri, di certosini, camaldolesi, celestini e claravallesi.\nSuccessivamente si trov\u00f2 coinvolta nella lotta che le grandi potenze marittime di Pisa e Genova intrapresero per garantirsi il predominio sulla Sardegna e nel 1258, alla caduta del giudicato, pass\u00f2 sotto il controllo pisano. Il nome \"Pirri\" comparve per la prima volta proprio nel trattato di pace stipulato da Genova e Pisa nel 1288. Dopo la dominazione pisana, anche Pirri pass\u00f2 nelle mani della Corona d'Aragona, facendo parte del Regno di Sardegna di dominazione spagnola. Nel 1326, insieme agli abitati vicini di \"Quarto\" (l'attuale Quartu Sant'Elena), \"San Vidrano\" (centro ormai sparito e localizzabile nell'attuale Quartiere Europeo nel comune di Cagliari), \"Quartuccio\" (oggi Quartucciu), \"Fluminella\" e \"Sebolla\", venne concessa in feudo al catalano Guglielmo Sorell.\nCome le altre ville infeudate della Sardegna il primo embrione del municipio di Pirri sorse nel XVIII secolo, quando nell'isola furono istituiti i Consigli comunitativi, prima forma di rappresentanza municipale. Fece poi parte della baronia di Quartu, concessa in feudo nel 1426 ad Antonio De Sena e sotto la giurisdizione dei marchesi di Villamarina. Il paese sub\u00ec numerose epidemie di peste, nel 1539, nel 1636 e nel 1652. Fu anche attaccata pi\u00f9 volte dai corsari e soffr\u00ec nel 1603 un'invasione di cavallette mentre nel 1613 sub\u00ec un terremoto. All'inizio del XVI secolo, sotto gli spagnoli, divenne un feudo regio, amministrato cio\u00e8 direttamente da funzionari del re di Spagna e non da signori feudali. Con un Regio Decreto, il 26 settembre 1771 furono istituiti i Consigli Comunali e divenne comune autonomo. All'inizio del XVIII secolo per\u00f2 fu ridato in feudo alla famiglia dei Pes, ai quali fu riscattato nel 1839 con la soppressione del sistema feudale. Nel 1848, a seguito della promulgazione della legge n.295, la cosiddetta \"Fusione perfetta\", ovvero la fusione dei territori insulari del Regno di Sardegna con quelli peninsulari, e con successivo regio decreto del 7 ottobre 1848 in cui era stata decretata la riforma della legge comunale e provinciale, il Comune di Pirri fu riconosciuto come ente autonomo. La successiva Legge Rattazzi del 23 ottobre 1859 diede un nuovo assetto territoriale al Regno e nel 1865 il Comune di Pirri assunse la struttura politico amministrativa propria del comune moderno. In quegli anni il centro abitato pirrese cominci\u00f2 ad estendersi, soprattutto attorno alla piazza principale e alle vie del centro storico e divenne un centro di immigrazione per gli abitanti di altri paesi sardi, mentre i cagliaritani che possedevano una casa a Pirri erano soliti passarvi la primavera. Dopo le ristrettezze e il sacrificio di giovani pirresi nel corso della Grande Guerra, durante il ventennio del regime fascista anche le strade di Pirri furono interessate dalle scorribande delle camicie nere e si svilupparono centri e circoli culturali legati al fascismo. La vita fu completamente fascistizzata, attraverso le feste e le istituzioni create da Mussolini.\nL'ente rimase in vigore fino al 26 aprile 1928 quando proprio il regime fascista accorp\u00f2 l'abitato, assieme a Monserrato, Quartucciu e Selargius a Cagliari per far arrivare il capoluogo a oltre centomila abitanti e dare una prova di forza e di grandezza con i grandi centri urbani. Nel corso della seconda guerra mondiale Pirri, stretta tra Cagliari e Monserrato, obiettivi dei bombardamenti nemici, visse un periodo di sfollamento.\nNel Novecento, con la crescente urbanizzazione generata dal boom economico, Pirri e Cagliari si sono sempre pi\u00f9 avvicinate costituendo un unico agglomerato urbano e la frazione si \u00e8 integrata sotto tutti gli aspetti: i campi hanno lasciato spazio alle abitazioni, e il centro \u00e8 diventato parte della cintura periferica e residenziale del capoluogo. Politicamente, nei primi anni del Duemila presero voce numerose richieste di autonomia che culminarono nel 2006 con l'acquisizione dello status di Municipalit\u00e0.\nSimboli.\nUna delle teorie circa l'origine del nome dell'abitato sarebbe da attribuire alla parola greca \"pir\", ossia \"fuoco\", e tale simbolo \u00e8 riportato nei documenti dell'epoca in cui essa era comune autonomo. Nel sigillo del vecchio Ufficiale dello stato civile di Pirri (risalente quindi a non prima del 1865, anno di istituzione dello stesso) erano infatti raffigurati alcuni tizzoni ardenti dai quali si sprigionavano delle lingue di fuoco. Non risultano simboli antecedenti ad esso, anzi \u00e8 documentato che quattro anni prima, il 20 gennaio 1861, l'allora comune autonomo venne invitato a partecipare ad una Esposizione Nazionale a Firenze e il Governatore della Provincia di Cagliari chiese una somma di 50 lire per la produzione dello stemma comunale, ma il Municipio rispose che le finanze del Comune non consentivano tale erogazione e che Pirri non era dotata di alcun stemma comunale all'epoca.\nNel 1998, utilizzando un concorso indetto dall'allora Circoscrizione di Pirri per gli studenti delle scuole della frazione, si decise di elaborare un nuovo simbolo, che riprendesse tali elementi, da inserire nel gonfalone della citt\u00e0. Nel 2006 con l'instaurazione del nuovo ente municipale venne ufficializzato e la blasonatura riporta la seguente dicitura: \"Fuoco acceso su campo bianco e tralcio di vite racchiuso con quattro P a significare Pirri \u2013 Progresso -Prosperit\u00e0 \u2013 Pace, con scritta in alto Pirri\". L'ente, non essendo comune autonomo, ha nello statuto normato solo il gonfalone e non lo stemma, tuttavia l'immagine presente nel gonfalone \u00e8 sovente utilizzata anche come stemma nella carta intestata e nei documenti ufficiali della municipalit\u00e0.\nMonumenti e luoghi d'interesse.\nArchitetture civili.\nVista la rinomata attivit\u00e0 vinicola e propensione agricola del centro abitato, sono dislocate nel centro storico diverse abitazioni con la tipica struttura della cosiddetta \"casa campidanese\", un tempo possedute dai proprietari terrieri o dai commercianti che periodicamente si recavano a Pirri, essendo esso luogo di produzione e trasformazione di vino ma anche di aceto e distillati. Sono saltuariamente visitabili le seguenti:\nSempre per quanto riguarda la produzione vinicola, all'interno del Parco dell'ex Vetreria si trova ancora un edificio con una torre in stile liberty dedito un tempo alla distillazione e che sulla facciata presenta ancora l'iscrizione \"Stefano Rocca Ancis: produzione vini e spiriti\", nome del primo proprietario dello stabile.\nSociet\u00e0.\nEvoluzione demografica.\nL'Atlante Demografico del Comune di Cagliari redatto a fine 2018 mostra i dati relativi alla popolazione dei singoli quartieri di tutta la citt\u00e0, quelli di Pirri compresi. Nel confronto tra il 2002 e il 2018 c'\u00e8 una diminuzione nei due quartieri pi\u00f9 vecchi come Is Bingias (-4,4%) e Monteleone-Santa Rosalia (-6,2%) mentre pressoch\u00e9 stabili i quartieri come Monreale, San Giuseppe e Barracca Manna (con variazioni dal -0,6% al 0,8%). Il quartiere di Villa Doloretta (14%) e soprattutto Is Corrias (75,5%) registrano grossi incrementi essendo quartieri di recente costruzione. Solo quest'ultimo registra poi una maggioranza di residenti di sesso maschile, con tasso di mascolinit\u00e0 pari a 1,04. Is Corrias e Barracca Manna, essendo i quartieri pi\u00f9 recenti e quindi con abitazioni pressoch\u00e9 abitate da giovani famiglie, risultano i quartieri pi\u00f9 giovani (con 19,11% e 1,36% di persone over 65), mentre Is Bingias col 33,48% \u00e8 il quartiere con pi\u00f9 anziani.\nEtnie e minoranze straniere.\nAl 2018 sono gli stranieri residenti nella municipalit\u00e0. Essi sono concentrati nel quartiere di Villa Doloretta, con addirittura un 15.1% di presenza straniera (pi\u00f9 che quintuplicata rispetto al 2015), in confronto alla media dei restanti 6 quartieri che \u00e8 pari al 2.35%.\nLe comunit\u00e0 pi\u00f9 rappresentate sono:\nRispetto ai numeri della totalit\u00e0 di Cagliari si nota una maggiore presenza percentuale di stranieri provenienti dall'Africa, soprattutto dalla Nigeria, la quale risulta la prima comunit\u00e0 rappresentata mentre in tutta la citt\u00e0 \u00e8 solo al settimo posto, ma anche Gambia e Ghana hanno la quasi totalit\u00e0 dei residenti situati a Pirri.\nLingue e dialetti.\nCome da regolamento della Municipalit\u00e0, la lingua sarda \u00e8 dichiarata patrimonio sociale della comunit\u00e0 locale ed \u00e8 tutelata nella sua espressione, sia scritta che orale. Nei lavori del \"Parlamentino\", il presidente ed i consiglieri della Municipalit\u00e0 possono esprimere in lingua sarda i loro interventi, previa consegna al segretario di una sintesi degli stessi, redatta in lingua italiana. Detta sintesi sar\u00e0 utilizzata per i fini della verbalizzazione e sar\u00e0 anticipata dall'oratore per favorire la comprensione a tutti i presenti. Gli atti aventi rilevanza giuridica debbono essere redatti in italiano.\nReligioni.\nCome nella citt\u00e0 di Cagliari, il cattolicesimo \u00e8 la religione pi\u00f9 praticata e sono ivi presenti il maggior numero di edifici religiosi. Tuttavia \u00e8 presente in via Legnano il centro promotore del buddismo, nello specifico della filosofia Soka Gakkai: una scuola laica buddhista giapponese i cui insegnamenti si sono diffusi in tutto il mondo, talvolta definita come un nuovo movimento religioso, che pratica e diffonde il buddhismo cos\u00ec come fu codificato dal monaco riformatore Nichiren\u00a0(\u65e5\u84ee\u00a0\"Nichiren\"?)\u00a0 o secondo altri, una versione moderna dello stesso buddhismo Nichiren.\nTradizioni e folclore.\nUna delle feste pi\u00f9 famose \u00e8 in onore di Santa Maria Chiara, la cui devozione risale al medioevo, quando nell'attuale parco di Monte Claro, situato nell'omonimo colle, venne ritrovata una statua della Santa ritenuta miracolosa.\nIl luned\u00ec dopo Pasqua il simulacro della Vergine viene portato in processione su un cocchio trainato da un giogo di buoi bardati a festa dalla cappella di Monte Claro alla Chiesa di San Pietro Apostolo in Pirri, accompagnata dal suono delle \"launeddas\", dove viene celebrata la benedizione eucaristica e vengono cantati \"is gocius\" in lingua sarda, il canto celebrativo in onore della Vergine. Il Marted\u00ec dopo Pasqua il simulacro della Vergine viene portato in solenne processione per le vie del paese, sempre su un cocchio trainato da buoi e accompagnata dal suono delle laneddas, al termine della quale viene celebrata la messa solenne. All'ottava di Pasqua un'ultima breve processione con i simulacri di Santa Maria Chiara e del Cristo Risorto, portati a spalla, percorre le vie del paese a concludere le celebrazioni.\nCultura.\nIstruzione.\nBiblioteche.\nNella municipalit\u00e0 \u00e8 presente dal 2010 una \"Biblioteca Comunale\" del Comune di Cagliari in via Santa Maria Goretti, nel quartiere di San Giuseppe. I locali sono dotati di ampi spazi, con una sala principale comprende i libri destinati al prestito o alla consultazione, postazioni con computer che consentono di accedere ai cataloghi online e un servizio internet gratuito. La mediateca dispone di quattro postazioni informatiche che permettono la navigazione gratuita in internet, una vasta collezione di documenti multimediali destinati al prestito e una selezione di testate nazionali ed internazionali consultabili negli spazi relax. L'emeroteca permette la consultazione di una vasta selezione di periodici nazionali e regionali, quotidiani e riviste. Sono presenti sezioni dedicate ai bambini under-13 e ai giovani under-21.\nScuole.\nNel territorio municipale sono presenti diversi istituto comprensivi per la scuola primaria e secondaria, come la sede a Is Bingias, a San Giuseppe e in via Santa Maria Chiara. A Terramaini invece \u00e8 presente un polo di pi\u00f9 recente costruzione, dei primi anni 2000 per gli istituti superiori, nello specifico due professionali e un istituto tecnico. Un secondo istituto tecnico \u00e8 presente in via Montecassino.\nSempre a Terramaini poi, dagli anni settanta \u00e8 presente una sede del Convitto nazionale Vittorio Emanuele II, storico istituto nazionale con sede centrale in via Manno nel quartiere della Marina. La sede pirrese col tempo \u00e8 diventata per\u00f2 la principale per quanto riguarda numero di studenti e per via della presenza degli uffici del Rettore e della segreteria.\nCentri culturali.\nNel quartiere di edilizia popolare di Santa Teresa, in via Sanna venne realizzato all\u2019interno del piano d\u2019espansione che interess\u00f2 la periferia di Pirri, tra il 1984 e il 1987 anche un mercato. Verso la met\u00e0 degli anni Novanta il mercato venne chiuso e abbandonato a un continuo degrado per circa quindici anni, diventando sede di traffici illegali di sostanza stupefacenti. Grazie al progetto di recupero della Fondazione \"Domus de Luna\", negli anni Duemila venne recuperato e trasformato in un moderno centro di aggregazione utile alla produzione di musica e spettacoli teatrali e alla convivenza sociale degli abitanti del quartiere.\nGeografia antropica.\nQuartieri di Pirri.\nPirri \u00e8 una municipalit\u00e0 di Cagliari, comprendente sette quartieri:\nMonteleone - Santa Rosalia.\nIl quartiere \u00e8 il principale e pi\u00f9 antico nucleo del centro storico di Pirri andatosi a sviluppare attorno alla chiesa di San Pietro Apostolo. Include le vie principali del centro abitato come la via Italia e relativa piazza, e le sue direttrici principali di collegamento con il capoluogo quali la via Santa Maria Chiara, la via Riva Villasanta e la via Balilla. Il quartiere \u00e8 la parte altimetricamente pi\u00f9 bassa della municipalit\u00e0 e questo fa s\u00ec che sia costantemente a rischio inondazioni e alluvioni, anche per via del bacino idrogeologico cittadino che vede le citate vie anche come principali direttrici dell'acqua piovana che poi si immettono, o provano a farlo, nel canale di Terramaini. Il compluvio delle acque pluviali fu infatti completamente alterato dall'urbanizzazione dell'area avvenuta nel XX secolo, che drena le acque provenienti dal bacino imbrifero che nasce nell'altura di Piazza d\u2019Armi a Cagliari. Da diversi anni il Comune studia soluzioni per la salvaguardia dell'area e la prevenzione dalle inondazioni attraverso la costruzione di vasconi per la raccolta dell'acqua piovana e di nuovi canali sotterranei.\nSan Giuseppe - Santa Teresa - Parteolla.\nQuartiere adiacente al centro storico, si \u00e8 notevolmente sviluppato dopo la seconda guerra mondiale. Le due principali vie sono la via Enrico Toti e la via Antonio Ignazio Argiolas, via dedicata al sacerdote e insegnante nato proprio a Pirri nel 1834. La via Toti collega Piazza Italia alla Chiesa di San Giuseppe, parrocchia che d\u00e0 il nome al quartiere, nonch\u00e9 principale via per il collegamento al quartiere collinare di Barracca Manna. L'area denominata Santa Teresa invece \u00e8 stata nel secondo dopoguerra destinata ad abitazioni popolari, che sebbene in misura minore rispetto a zone similari a Cagliari, ha portato qualche problema di sicurezza e ordine pubblico. Sempre a Santa Teresa era presente un mercato civico, riconvertito nel 2005 dopo anni di abbandono a centro giovani, chiamato \"Exm\u00e8\" (crasi di Ex mercato).\nIs Bingias - Terramaini.\nQuartiere di recente urbanizzazione, nonostante la attiguit\u00e0 col centro storico, si \u00e8 sviluppato progressivamente come quartiere residenziale. La via principale \u00e8 via Risorgimento, la quale connette la centrale via Italia fino al confine con il Quartiere Europeo, all'altezza della fermata della linea 1 della Metrocagliari Vesalio. La parte chiamata \"Is Bingias\" \u00e8 quella che ha avuto una prima urbanizzazione intorno al cimitero di Pirri, fino al primo dopoguerra ancora fuori dal centro cittadino, mentre nella parte pi\u00f9 nuova, appunto chiamata \"Terramaini\" e ancora non ad uso residenziale sono sorti un grosso centro commerciale Spazio Conad (in cui \u00e8 presente l'altra fermata pirrese della Metrocagliari Centro Commerciale), la Piscina Sicbaldi, unica piscina olimpionica da 50 metri nel Comune di Cagliari e un'area sportiva dotata di campi da calcio e all'occorrenza di football americano e una rimessa per le societ\u00e0 locali di canoa e canottaggio. Il pi\u00f9 grande, chiamato Terramaini, dal nome dell'area attraversata dall'omonimo canale (in gergo locale chiamato anche \"Mammarranca\"), si sviluppa attorno ad uno specchio d'acqua stagnante appartenente al compendio del Parco naturale regionale Molentargius - Saline, e su cui periodicamente \u00e8 possibile anche avvistare esemplari di fenicottero rosa. Il secondo \u00e8 chiamato \"Ex Vetreria\" ed \u00e8 nato nel 2006 dopo una ristrutturazione iniziata nel 2000 di un'area abbandonata in cui si producevano, oltre manufatti in vetro come suggerisce il nome e tuttora son conservati i forni, soprattutto vini e distillati. Il parco include anche un mini anfiteatro all'aperto e un teatro, oltre a locali addetti alla ristorazione.\nBarracca Manna.\nNato abusivamente sulla cima del colle calcareo di Cuccuru 'e Serra intorno agli anni settanta, \u00e8 stato oggetto di un problema abitativo con la progressiva e deregolamentata crescita. Da decenni il comune di Cagliari lo sta progressivamente dotando dei servizi di prima necessit\u00e0 quali strade, illuminazione e rete fognaria, oltre a un servizio di trasporto pubblico urbano gestito dal CTM con le linee 13 e 15. Il suo nome deriva dalla presenza nel XV secolo di baracche per controllare i campi coltivati, ma son risultati nomi storici come \"Gecca Luna\" (in sardo \"porta della luna\"). Nel 2001 venne effettuato un referendum tra gli abitanti per la potenziale adozione di un nuovo nome e il vincitore risult\u00f2 \"La Collina\". Nonostante ci\u00f2, vista anche la non ufficialit\u00e0 del referendum, tale scelta non \u00e8 mai entrata in vigore e ottenne comunque critiche per via della non storicit\u00e0 del toponimo e la scelta di esso in lingua italiana a differenza dell'originale e storico in sardo. Barracca Manna a sua volta include comunque al suo interno diversi rioni storici: oltre ai gi\u00e0 citati \"Cuccuru 'e Serra\" e \"Gecca Luna\" figurano i rioni di \"Is Porrus\", parte di \"Is Corrias\" (considerato quartiere a s\u00e9 stante) e \"Seddas\".\nIs Campus-Is Corrias.\nNato come Barracca Manna come insediamento abusivo, si trova nella valle del colle opposta al centro cittadino e si estende fino al confine delimitato dalla Strada Statale 554 e parte del territorio chiamato Is Corrias \u00e8 appartenente al comune di Selargius. Si presenta come un insediamento prettamente residenziale di nuova costruzione e a tutt'oggi \u00e8 sprovvisto di servizi essenziali e si trova in condizioni peggiori del confinante quartiere di Barracca Manna. La parte denominata Is Campus non \u00e8 ancora dotata di rete fognaria.\nMonreale.\nSituato nella zona sud-occidentale della Municipalit\u00e0, \u00e8 un altro quartiere sorto nella cosa del cosiddetto boom economico italiano e quindi principalmente dedicato al sostentamento della crescente espansione demografica. Il simbolo principale del quartiere e di riflesso anche di tutta Pirri sono le \"Torri di Monreale\", chiamati anche impropriamente \"Grattacieli\". Il complesso residenziale situato in via Stamira, che ricopre buona parte del quartiere, comprende dieci torri di vetro caratterizzate da un corpo centrale di sostegno e da una cupola in cima, con esse ognuna di colore diverso. I palazzi, progettati e costruiti tra il 1981 e il 1983 dal costruttore Piergiorgio Fanni, furono ideati come centro direzionale per ospitare sede e uffici del Consiglio regionale della Sardegna oltre che ad uffici privati ed abitazioni. Al termine della costruzione, sin dal dicembre 1983, le torri Rossa e Blu diventarono la sede della Direzione Regionale Sardegna della SIP, in seguito Telecom Italia, e tali rimasero sino ai primi anni 2000 quando la sede venne trasferita nella nuova struttura di via Calamattia, sempre a Pirri. Le strutture, costruite con criteri anti-sismici avveniristici per l'epoca (sebbene l'intera Sardegna non era e non sia soggetta a questi fenomeni naturali) presentarono subito diversi difetti strutturali (piani eccessivamente bassi e temperature non accoglienti n\u00e9 d'estate n\u00e9 d'inverno, con ingenti spese per il riscaldamento e il raffreddamento degli ambienti) e quasi subito i piani iniziali saltarono. Tre torri delle dieci totali non vennero mai terminate e tuttora sono presenti soltanto gli scheletri (una delle tre fu utilizzata come esperimento di ristrutturazione e fu rivestita in mattoni tradizionali, ma non venne comunque terminata) e l'area versa in condizioni di abbandono, soprattutto ai piedi e all'interno delle tre torri non terminate. Nelle torri complicate invece sono presenti diversi uffici funzionanti, sebbene la capienza delle torri sia di fatto sovrastimata e molti ambienti sono quasi sempre rimasti sfitti o invenduti. Tutto intorno invece sono presenti case dell'epoca del secondo dopoguerra e il quartiere \u00e8 prettamente di carattere residenziale, con solamente un campo sportivo della societ\u00e0 Jupiter a fare da servizio generico.\nVilla Doloretta.\nSviluppatosi nei campi adiacenti alla Villa Pollini, nota anche come \"Doloretta\", era un nucleo abitato da soli contadini. Oggi la zona \u00e8 vicina ai maggiori centri ospedalieri di Cagliari e si \u00e8 notevolmente sviluppata tanto da essere inglobata nel resto della citt\u00e0.\nEconomia.\nStoricamente il centro abitato nacque come agglomerato a supporto delle attivit\u00e0 agricole dei territori non urbanizzati nella periferia della citt\u00e0 di Cagliari. Tale aspetto pu\u00f2 mostrarsi anche nel tipo di abito tradizionale tuttora sfoggiato nelle manifestazioni del folklore cittadino. Contestualmente, fin dal periodo del dominio pisano gli abitanti di Pirri e dei paesi vicini furono chiamati coattivamente al lavoro nelle saline degli stagni \"Major\" (lo stagno di Molentargius) e \"di Riba\" (lo stagno di Quartu), le due principali fonti di sale della Sardegna. I villaggi limitrofi agli stagni fornivano la maggior parte dei lavoratori e dei carri necessari al trasporto del sale fino ai magazzini o al porto di Cagliari. Gli abitanti del capoluogo erano invece esenti dal massacrante e mal retribuito lavoro nelle saline, per questo motivo i villaggi posti nella zona d'influenza degli stagni subirono un periodo di spopolamento. Diverse ordinanze del re aragonese cercarono di porre fine all'esodo, che aveva provocato un calo del numero di lavoratori impiegati nella raccolta del sale.\nLa vocazione agricola invece rimase fino alla met\u00e0 dell'Ottocento Da l\u00ec in poi, nel XIX secolo fino ai primi del Novecento il centro \u00e8 diventato, assieme soprattutto alla vicina Monserrato, ma anche a Selargius e Quartu Sant'Elena, fulcro dell'attivit\u00e0 vinicola del cagliaritano con una vocazione sempre pi\u00f9 industriale, grazie anche alla presenza di impianti che consentivano al produttore di vinificare direttamente il raccolto delle proprie vigne presenti nel territorio. Ancora oggi, anche se poche, percorrendo le vie del centro storico si intravedono alcune case patronali e le antiche case dei proprietari vinicoli e l'ultima distilleria delle circa dieci esistenti. L'attivit\u00e0 vinicola \u00e8 stata per un lungo periodo la maggiore attivit\u00e0 economica e intorno ad essa ruotava un grosso indotto di trasportatori, contadini e commercianti. Nei primi anni del XX secolo il settore si industrializz\u00f2 sempre di pi\u00f9: diversi produttori, anche per far fronte comune al problema della filossera che attacc\u00f2 le rispettive vigne, si misero in societ\u00e0 fino al fondare la \"Vinalcool\" (da cui nacque poi anche la Birra Ichnusa) e che ebbe a Pirri gli stabilimenti. Sempre in questo periodo Francesco Zedda Piras, che eredit\u00f2 le vigne dal padre, svilupp\u00f2 l'omonima azienda che tuttora produce uno dei pi\u00f9 famosi mirti anche fuori Sardegna e che ebbe fino agli anni'80 lo stabilimento alle porte dell'abitato. A testimonianza di questa vitale presenza del settore vinicolo c'\u00e8 il toponimo \"Is Bingias\", che in lingua sarda vuol dire proprio \"Le vigne\".\nA causa del progressivo fallimento del settore vinicolo, il quale ha comunque resistito nella confinante Monserrato, Pirri ha perso progressivamente quella vocazione agricola che ha sempre mantenuto. La trasformazione definitiva \u00e8 poi avvenuta con la crescente urbanizzazione sia dell'abitato in s\u00e9, che dell'espansione a nord di Cagliari, arrivando fino ai confini dell'ormai frazione, cingendola completamente e portando cos\u00ec Pirri ad essere un agglomerato residenziale a servizio del capoluogo con la classica connotazione periferica delle grandi citt\u00e0.\nDagli anni'80 si \u00e8 provato a decentralizzare alcuni servizi del terziario dal centro di Cagliari a Pirri, con la costruzione del centro direzionale di Monreale, ma con scarso successo.\nInfrastrutture e trasporti.\nStrade.\nLa municipalit\u00e0 \u00e8 accessibile per chi arriva dal nord della Sardegna o dal quartiere \"La Palma\" di Cagliari attraverso la SS 131 dir, meglio noto come \"Asse mediano di scorrimento\" (che segna anche il confine fisico della municipalit\u00e0 con Cagliari) il quale ha due uscite nella zona sud nelle vie Santa Maria Chiara e Riva Villasanta e una a nord presso la via Stamira. Le vie Santa Maria Chiara e Riva Villasanta sono le direttrici urbane principali verso Cagliari, connettendosi rispettivamente con le vie Cadello e Ciusa, le quali proseguono per il centro storico del capoluogo sardo. Le due vie si congiungono all'altezza di piazza Italia, piazza principale del centro storico pirrese, e si immettono nella via Italia, asse principale dell'abitato e che arriva fino al confine con il comune di Monserrato dividendosi nelle vie Caracalla e Cabras. Trasversalmente, da piazza Italia, parte l'altra principale direttrice verso nord-est, la via Toti, la quale termina nel quartiere di \"Barracca Manna\", gi\u00e0 periferia della municipalit\u00e0. A cingere tale quartiere c'\u00e8 la SS 554, confine nord della municipalit\u00e0, con accessi a raso per il quartiere di \"Is Corrias\". La via Vesalio infine \u00e8 la strada urbana a quattro corsie che delimita il confine sud.\nMobilit\u00e0 urbana.\nLa municipalit\u00e0 di Pirri \u00e8 servita dagli autobus dell'azienda di trasporto pubblico locale cagliaritana CTM con le seguenti linee:\nDal 2008 inoltre \u00e8 servita dalla linea 1 della metrotranvia di Cagliari con una fermata, Centro Commerciale nel quartiere di \"Is Bingias\"-\"Terramaini\" e altre due fermate, Vesalio e \"Caracalla\", che seppur nel territorio di Cagliari la prima e Monserrato la seconda, servono i quartieri di \"Is Bingias\" e del centro storico.\nFerrovie.\nDal 1893 al 2008 Pirri fu attraversata dalla ferrovia Cagliari-Isili gestita dalle SSFS in origine, divenuta Ferrovie Complementari della Sardegna e poi successivamente Ferrovie della Sardegna e che vide in transito treni dapprima a vapore e in seguito diesel. La frazione, e prima ancora da comune autonomo, ebbe quindi una sua stazione ferroviaria, la Stazione di Cagliari-Pirri, dotata anche di un fabbricato viaggiatori e attraversata da doppio binario a scartamento ridotto. Con la crescente urbanizzazione la Regione Sardegna decise di costruire due ulteriori stazioni, non in territorio pirrese ma che servivano il sempre pi\u00f9 crescente abitato periferico, la stazione di Cagliari Via Vesalio attivata nel 1994 per servire la neonata cittadella finanziaria sede dell'Agenzia delle Entrate e la stazione di Cagliari Citt\u00e0 Mercato Marconi due anni dopo per servire il centro commerciale (allora a marchio \"Citt\u00e0 Mercato\" del Gruppo Rinascente).\nVisto che ormai la ferrovia tradizionale servita da treni a trazione termica passava in pieno centro abitato, negli anni 2000 la linea venne elettrificata fino a Monserrato e nel 2008 venne trasformata definitivamente in linea tranviaria. Le stazioni in via Vesalio e del centro commerciale vennero trasformate in fermate tranviarie, mentre la costruzione di una fermata tranviaria in via Caracalla a meno di cento metri dalla stazione di Cagliari-Pirri port\u00f2 alla chiusura definitiva di quest'ultima. Il fabbricato viaggiatori rimane ancora l\u00ec presente tutt'oggi, seppur con ogni accesso sbarrato, con i tram che passano nella stessa linea l\u00ec a fianco.\nAmministrazione.\nNel 2006 all'ex Circoscrizione di Pirri venne devoluta maggiore autonomia amministrativa ed economica, venne concessa la possibilit\u00e0 di formazione di un consiglio autonomo e contestualmente venne mutato il nome in \"Municipalit\u00e0 di Pirri\". Essa \u00e8 regolamentata con il Capo VI dello statuto del Comune di Cagliari intitolato \"Decentramento\", il quale con gli articoli dal 41 al 46 definisce l'unica entit\u00e0 autonoma del Comune di Cagliari. Contestualmente, il regolamento della Municipalit\u00e0 di Pirri disciplina l\u2019organizzazione e la funzione di essa.\nLa Municipalit\u00e0 ha funzioni di:\nOrgani municipali sono il Presidente, eletto a suffragio universale a turno unico, il Consiglio della Municipalit\u00e0, composto da 19 membri pi\u00f9 il Presidente, il Consiglio di Presidenza, organo ristretto del precedente, e l'Ufficio di Presidenza, nominato dal Presidente da cui riceve le deleghe amministrative.\nIl Consiglio della Municipalit\u00e0.\nIl Consiglio, formato dal Presidente e da 19 consiglieri, \u00e8 l'organo di indirizzo e controllo politico\u2013amministrativo e rappresenta le esigenze della popolazione della municipalit\u00e0 nell'ambito dell\u2019unit\u00e0 del comune. Esso \u00e8 eletto a suffragio universale e diretto contestualmente alla elezione del Presidente della Municipalit\u00e0, in un unico turno elettorale, contemporaneamente al consiglio comunale e dura in carica per un periodo equivalente a quello del consiglio stesso, anche in caso di scioglimento anticipato. Sebbene un candidato possa essere inserito in una lista per ciascuna elezione, c'\u00e8 incompatibilit\u00e0 tra i ruoli di consigliere della Municipalit\u00e0 e consigliere comunale. Il Consiglio della Municipalit\u00e0 \u00e8 eletto con premio di maggioranza di almeno 11 consiglieri a favore della lista collegata al Presidente.\nIl Consiglio \u00e8 eletto dai residenti della Municipalit\u00e0, ovvero gli iscritti alle sezioni elettorali della stessa, ma i candidati possono essere residenti in qualsiasi comune della Repubblica Italiana. Ciascuna lista elettorale \u00e8 collegata ad un candidato presidente, ma l'elettore pu\u00f2 esprimere un voto ad un consigliere e a un candidato presidente collegato ad un'altra lista, consentendo quindi il voto disgiunto.\nIl Presidente della Municipalit\u00e0.\nIl Presidente della Municipalit\u00e0 \u00e8 l\u2019organo responsabile dell\u2019Amministrazione della Municipalit\u00e0, ha diritto di intervento nelle discussioni del consiglio comunale attinenti alle problematiche del territorio della municipalit\u00e0 e segue la procedura di attuazione, in collaborazione con gli assessori comunali competenti, delle deliberazioni del consiglio comunale che riguardano la municipalit\u00e0, oltre ad aver facolt\u00e0 di presenziare al Consiglio Comunale, con diritto di parola, per gli argomenti strettamente riguardanti la Municipalit\u00e0. Il presidente e i due vice presidenti costituiscono il Consiglio di Presidenza della Municipalit\u00e0. L\u2019ufficio di presidenza \u00e8 l\u2019organo esecutivo della municipalit\u00e0 di Pirri. \u00c8 composto dal presidente e da tre componenti nominati dal presidente stesso tra i consiglieri della municipalit\u00e0.\nIl Presidente e il Consiglio della Municipalit\u00e0 sono legati da voto di fiducia, chiamandosi le elezioni anticipate qualora questo si spezzi. Gli organi municipali sono comunque in ogni caso rinnovati quando ci\u00f2 succeda per gli organi comunali cagliaritani.\nPresidenti della Municipalit\u00e0.\nLe elezioni del Consiglio Comunale di Cagliari e quelle della Municipalit\u00e0 di Pirri, seppur tenute nello stesso momento e con le medesime liste, sono tra loro totalmente autonome ed eleggono figure incompatibili tra loro. Considerando poi che il corpo elettorale \u00e8 diverso, essendo quelle della seconda elezione limitato al territorio pirrese, non \u00e8 escluso che la maggioranza vincente delle due elezioni siano di due parti politiche opposte. Questa possibilit\u00e0 \u00e8 avvenuta per ben due volte su quattro elezioni dall'istituzione della Municipalit\u00e0.\nIl Palazzo della Municipalit\u00e0.\nLa Municipalit\u00e0 di Pirri ha come sede il Palazzo Civico situato in Via Riva Villasanta e presso di esso si tengono le adunanze del Consiglio, si riuniscono le Commissioni di Lavoro e hanno sede i gruppi consiliari, oltre ad essere ivi presenti gli uffici dei servizi devoluti con il decentramento."}
{"id": "1092349", "revid": "287204", "url": "https://it.wikipedia.org/wiki?curid=1092349", "title": "Giovanni Silva", "text": "Biografia.\nLaureatosi in matematica all'Universit\u00e0 di Padova nel 1904, divenne assistente alla cattedra di geodesia.\nNel 1911 pass\u00f2 all'osservatorio astronomico.\nDal 1921 al 1925 fu professore di geodesia all'Universit\u00e0 di Torino, dirigendo l'osservatorio astronomico di Pino Torinese.\nNel 1925 divenne professore di Astronomia nell'Universit\u00e0 di Padova, dove \u00e8 rimasto fino alla nomina a professore emerito.\n\u00c8 stato l'ideatore e il creatore dell'Osservatorio Astrofisico di Asiago.\nHa dato contributi scientifici originali in \"astronomia classica\", \"astronomia geodetica\", \"gravimetria\" e \"fotometria\" che gli hanno reso fama internazionale.\nOnorificenze.\n\u00c8 stato membro di molte importanti societ\u00e0 scientifiche nazionali e internazionali tra cui:\nL'asteroide 16906 Giovannisilva porta il suo nome."}
{"id": "1092350", "revid": "1982", "url": "https://it.wikipedia.org/wiki?curid=1092350", "title": "Neo-figurativa", "text": ""}
{"id": "1092359", "revid": "125978055", "url": "https://it.wikipedia.org/wiki?curid=1092359", "title": "La gabbianella e il gatto", "text": "La gabbianella e il gatto \u00e8 un film d'animazione italiano del 1998 realizzato da Cecchi Gori Group e diretto da Enzo D'Al\u00f2, basato sul romanzo \"Storia di una gabbianella e del gatto che le insegn\u00f2 a volare\" dello scrittore cileno Luis Sep\u00falveda.\nTrama.\nAd Amburgo una banda di topi di fogna, guidati dal perfido Grande Topo, rubano tutti i rifiuti e tutto il cibo che riescono a prendere e sono determinati a uscire dalle tubature e ad impadronirsi della citt\u00e0. I gatti del porto Zorba, Colonnello, Segretario, Diderot e Pallino sono sempre pronti a fermare i loro attacchi. Una sera i gatti del porto si intrufolano in un cantiere e assistono a un incontro dei topi; Diderot, gatto intellettuale che possiede un'enciclopedia, pensa di metterli fuori gioco sganciandogli addosso un carico sospeso con una gru. A causa di uno starnuto di Segretario (che stava tentando maldestramente di manovrare la gru premendo i pulsanti del quadro di controllo), per\u00f2, i topi scoprono la presenza dei gatti e li inseguono; Zorba li affronta e riesce a cavarsela rimediando solo un morso alla zampa. Sulla strada del ritorno fanno la conoscenza di Bubulina, una bella gatta domestica siamese (essendo atterrati sul balcone della casa di lei), che attrae subito Zorba.\nNel frattempo, al largo della costa, durante una burrasca, una motovedetta si schianta contro una petroliera provocando uno sversamento di petrolio nel mare. La mattina seguente uno stormo di gabbiani in migrazione si ferma presso la costa di Amburgo per cibarsi di aringhe, molto vicino alla pozza di petrolio; Kengah, una giovane gabbiana con in grembo il suo primo uovo, immergendosi per prendere dei pesci, finisce bloccata nel petrolio, chiamato dai gabbiani \"la maledizione degli umani\". Con molta fatica, dietro suggerimento di un altro gabbiano di nome Igor, riesce a togliersi di dosso parte del petrolio tuffandosi in profondit\u00e0 nell'acqua pulita, a tornare in superficie e a volare finch\u00e9, esausta, precipita nel giardino della casa di Zorba. In punto di morte, Kengah decide di usare le sue ultime forze per deporre l'uovo e strappa tre promesse a Zorba: non mangiare l'uovo, averne cura finch\u00e9 non si schiuder\u00e0 e insegnare al nascituro a volare.\nZorba, commosso, accetta senza pensare a cosa va incontro e chiede consiglio ai suoi amici. Dopo essersi informati sull'enciclopedia di Diderot, i gatti decidono di usare della benzina per pulire la gabbiana, ma purtroppo, una volta ritornati sul posto dopo essersi procurati la benzina con uno stratagemma, Kengah \u00e8 gi\u00e0 morta dopo aver deposto l'uovo. Zorba accetta le sue responsabilit\u00e0 verso l'uovo e, quando gli amici gli dicono che l'uovo deve essere covato per venti giorni, inizia a rimanere sempre a casa per occuparsi dell'uovo, suscitando perplessit\u00e0 negli altri gatti.\nNei giorni successivi, purtroppo, due topi scoprono il segreto e riportano la notizia al loro capo, che progetta di rapire il nascituro. Un giorno l'uovo si schiude e ne nasce una gabbianella, che viene battezzata Fortunata (Fif\u00ec) dai gatti, perch\u00e9 \u00e8 la condizione in cui si \u00e8 trovata, avendo avuto la fortuna di ritrovarsi sotto la loro protezione. La piccola Fif\u00ec si trova in una situazione difficile: dovr\u00e0 imparare a conoscersi e capire di non essere un gatto pur vivendo tra gatti. Allo stesso tempo, al fianco degli amici felini, si trova a dover fronteggiare il pericolo dei topi.\nUn giorno Fortunata litiga con Pallino, che, arrabbiato, le dice per dispetto che Zorba e gli altri gatti la coccolano e la nutrono solo perch\u00e9 la vogliono far ingrassare per mangiarsela, essendo lei non un gatto ma un uccello. Sconvolta, Fortunata scappa via e viene rapita dai topi. Pallino, pentitosi di aver trattato male Fif\u00ec, si intrufola di nascosto nelle fogne per affrontare coraggiosamente il Grande Topo; purtroppo viene catturato anch'egli dai topi ma, sul punto di essere ucciso e mangiato insieme alla gabbianella, arrivano i gatti del porto, che, grazie ad un astuto stratagemma (sopraggiungono nascosti dentro a una grossa forma di formaggio, che i topi credono sia un dono per loro in segno di resa), sbaragliano i topi e liberano Pallino e Fif\u00ec.\nFortunata \u00e8 triste perch\u00e9 continua a pensare a ci\u00f2 che le ha detto Pallino. Zorba la rassicura, spiegandole che Pallino ha detto una cosa vera e una falsa: \u00e8 vero che normalmente i gatti mangiano gli uccelli, ma loro non potrebbero mai farle del male, perch\u00e9 le vogliono bene, tanto pi\u00f9 perch\u00e9 \u00e8 diversa da loro. Nonostante sia felice che lei desideri vivere come loro, il gatto riesce a farle capire che, essendo un gabbiano, Fif\u00ec deve comunque imparare a vivere come un gabbiano e a volare per essere libera.\nDopo qualche tempo, i gatti decidono di provare a farla volare, per onorare anche l'ultima promessa fatta da Zorba a Kengah. Consultando l'enciclopedia di Diderot, studiano e provano ogni tipo di metodo e le fanno fare tantissimi esercizi, purtroppo senza risultato, in quanto la gabbiana continua a schiantarsi al suolo.\nA questo punto a Zorba viene un lampo di genio: un ottimo modo per cercare di far volare Fif\u00ec \u00e8 farla saltare da un edificio molto alto. Zorba chiede quindi aiuto a Bubulina e alla sua padroncina Nina per portare Fortunata in cima al campanile di San Michele, dal quale potersi lanciare e volare. Arrivati in cima, Zorba rassicura Fif\u00ec e la spinge a superare ogni paura. L'affetto nelle parole del gatto d\u00e0 a Fif\u00ec il coraggio che cercava: la gabbiana si lancia in picchiata e, appena prima di toccare terra, finalmente, apre le ali e riesce a levarsi in volo. Ad assistere alla scena ci sono anche il Grande Topo ed il suo vice. Mentre i gatti, commossi, la salutano, Fif\u00ec vola verso il mare e incontra uno stormo di gabbiani, trovando cos\u00ec il suo futuro.\nDistribuzione.\nIl film \u00e8 stato distribuito nei seguenti paesi:\nColonna sonora.\nLe musiche originali del film sono di David Rhodes. Il brano principale della colonna sonora, \"So volare\", \u00e8 stato scritto e interpretato da Ivana Spagna e lanciato come singolo nelle radio in concomitanza con l'uscita del film. Ivana Spagna canta anche \"Canto di Kengah\". Altri brani della colonna sonora sono \"Non sono un gatto\" di Leda Battisti, \"Siamo gatti\" di Samuele Bersani, \"Duro lavoro\" e \"Noi siamo i topi\" di Gaetano Curreri e Antonio Albanese.\nNell'edizione DVD distribuita nel Regno Unito dalla CG Entertainment, il film contiene sia la colonna sonora italiana sia quella inglese.\nIncassi.\nIl film fu il pi\u00f9 grande successo di D'Al\u00f2: uscito alla fine del 1998, incass\u00f2 oltre 12 miliardi di lire ed \u00e8 il suo film pi\u00f9 famoso nonch\u00e9 la pellicola d'animazione italiana di maggior successo commerciale."}
{"id": "1092362", "revid": "23117", "url": "https://it.wikipedia.org/wiki?curid=1092362", "title": "Felipe Scolari", "text": ""}
{"id": "1092367", "revid": "120767804", "url": "https://it.wikipedia.org/wiki?curid=1092367", "title": "Atrio (anatomia)", "text": "In anatomia, gli atri sono le due cavit\u00e0 superiori del cuore umano e sono posti al di sopra dei due ventricoli; sono separati dal setto interatriale. Differiscono dai ventricoli per diversi motivi:\nGli orifizi sono: gli atrioventricolari che li fanno comunicare con i ventricoli sottostanti e i venosi che corrispondono allo sbocco di un certo numero di vene (vene polmonari a sinistra e vena cava superiore - vena cava inferiore a destra). Hanno una forma molto irregolare, anche se schematicamente li possiamo paragonare a un cubo. Ogni atrio presenta lateralmente una sorta di diverticolo chiamato auricola.\nAtrio destro.\nL'atrio destro \u00e8 collocato in posizione anteriore, inferiore e a destra rispetto all'atrio sinistro. Occupa la parte superiore della faccia sternocostale del cuore, comprende il margine destro (acuto) e la porzione destra della base del cuore, cio\u00e8 quella delimitata inferiormente dal solco atrioventricolare e dai suoi vasi che costituisce il suo margine inferiore anche sulla faccia sternocostale, dividendolo dal ventricolo destro. Il lieve solco che divide le due vene cave dall'auricola destra \u00e8 il solco terminale.\nLa muscolatura di entrambi gli atri \u00e8 formata da fibrocellule muscolari scolpite nella parete a fasci paralleli, per questo vengono detti muscoli pettinati. Esternamente \u00e8 presente il solco terminale a cui internamente corrisponde la cresta terminale. Tra atrio destro e atrio sinistro \u00e8 collocato il setto interatriale, sul quale si trova la fossa ovale, che nella vita fetale permetteva la comunicazione tra i due atri, attraverso il foro di Botallo.\nL'atrio destro raccoglie lo sbocco delle due vene cave e del seno coronario. La vena cava superiore sbocca, priva di valvole, nella parte posteriore della parete superiore dell'atrio (detta \"volta\" dell'atrio). La vena cava inferiore sbocca nella parete inferiore, con una valvola detta valvola di Eustachio.\nLo sbocco del seno coronarico \u00e8 a sua volta dotato di una valvola, detta valvola di Tebesio che chiude l'orifizio quando l'atrio si contrae cos\u00ec il sangue non ritorna all'interno del seno; attraverso di essa giunge all'atrio il sangue venoso refluo dalla circolazione coronarica. La parte superiore della valvola di Tebesio si unisce alla valvola di Eustachio dando origine al tendine di Todaro.\nLa porzione posteriore dell'atrio destro risulta formata dal seno delle vene cave, e tra il seno delle vene cave e la porzione anteriore del atrio destro, esternamente, vi \u00e8 una masserella di tessuto miocardico specifico o di conduzione il nodo senoatriale (NSA).\nNelle pareti dell'atrio destro si osservano numerosi minuscoli orifizi che rappresentano lo sbocco delle \"vene minime\" del cuore (\"\"foraminula\" di Tebesio\") e, talvolta, delle \"vene cardiache anteriori\".\nLa superficie interna dell'atrio destro mostra numerosi piccoli rilievi che costituiscono i muscoli pettinati, che si infittiscono e si inspessiscono in corrispondenza delle auricole: l'auricola destra e l'auricola sinistra.\nLa parete settale dell'atrio destro presenta una depressione chiamata fossa ovale. In basso e in avanti la parete inferiore dell'atrio \u00e8 occupata dall'ampio orifizio dell'ostio venoso atrio-ventricolare destro, dotato di una valvola detta valvola tricuspide.\nAtrio sinistro.\nL'atrio sinistro riceve, sulla parete posteriore, lo sbocco delle quattro vene polmonari, che portano il sangue ossigenato nei polmoni, due a destra e due a sinistra, delimitando il vestibolo dell'atrio sinistro. La parete mediale \u00e8 comune con quella dell'atrio destro ed \u00e8 leggermente depressa nell'area che corrisponde alla fossa ovale dell'atrio di destra. Sulla parete dell'atrio si trovano gli orifizi di sbocco di alcune vene cardiache minime. Le pareti dell'atrio di sinistra non presentano i rilievi dei muscoli pettinati. In basso e in avanti vi \u00e8 la parete inferiore dell'atrio, con l'ampio ostio atrio-ventricolare sinistro e la valvola bicuspide. Come dice il nome \u00e8 composta da due lembi valvolari. La parete laterale presenta l'auricola sinistra, molto ricca di tessuto muscolare"}
{"id": "1092368", "revid": "1226", "url": "https://it.wikipedia.org/wiki?curid=1092368", "title": "Organizzazione Neurologica", "text": ""}
{"id": "1092371", "revid": "110157", "url": "https://it.wikipedia.org/wiki?curid=1092371", "title": "Giorni della bandiera in Svezia", "text": "I giorni della bandiera (flaggdagar in svedese) sono i giorni ufficiali in cui la gente comune pu\u00f2 issare la bandiera svedese. Questi giorni sono stati decisi da un decreto parlamentare (1982:270).\nQuesti giorni sono: \nInoltre \u00e8 giorno della bandiera anche il giorno in cui si tengono le elezioni nazionali (terza domenica di settembre ogni quattro anni)."}
{"id": "1092372", "revid": "287204", "url": "https://it.wikipedia.org/wiki?curid=1092372", "title": "Lucia Bos\u00e9", "text": ""}
{"id": "1092378", "revid": "281901", "url": "https://it.wikipedia.org/wiki?curid=1092378", "title": "Valenciidae", "text": ""}
{"id": "1092380", "revid": "78273", "url": "https://it.wikipedia.org/wiki?curid=1092380", "title": "Tamara Platonova Karsavina", "text": ""}
{"id": "1092385", "revid": "247222", "url": "https://it.wikipedia.org/wiki?curid=1092385", "title": "Greensboro (Carolina del Nord)", "text": "Greensboro \u00e8 una citt\u00e0 degli Stati Uniti d'America, capoluogo della contea di Guilford, nello Stato della Carolina del Nord.\n\u00c8 anche la pi\u00f9 grande citt\u00e0 della regione cosiddetta Triade Pedemontana (\"Piedmont Triad\").\nSecondo il censimento del 2000, la popolazione cittadina ammontava a abitanti, facendone la terza citt\u00e0 per popolazione della Carolina del Nord. Secondo le stime del 2006 essa sarebbe aumentata a unit\u00e0.\n\u00c8 situata nel punto d'intersezione delle due principali autostrade interstatali (I-85 e I-40) nella regione \"Piedmont\" (\"piedi delle montagne\") al centro della Carolina del Nord.\nNel 1808 Greensborough (come venne chiamata la cittadina fino al 1895) divenne capoluogo di contea, prendendo il posto della \"Guilford Court House\" e spostando cos\u00ec il capoluogo di contea in una localit\u00e0 pi\u00f9 centralizzata geograficamente nella regione.\nCultura e Luoghi di interesse.\nLa citt\u00e0 \u00e8 sede di diverse universit\u00e0 e college, tra i quali la University of North Carolina at Greensboro, la North Carolina Agricultural and Technical State University, il Guilford College, il Bennett College, il Greensboro College e la Elon University School of Law.\nSport.\nGreensboro \u00e8 rappresentata dalla squadra di baseball dei Greensboro Grasshoppers, e nella pallacanestro dalla squadra della NBA Development League, i Greensboro Swarm.\n\u00c8 anche la citt\u00e0 che ha dato i natali a John Isner, ex numero 8 della classifica ATP e vincitore del match pi\u00f9 lungo della storia del tennis."}
{"id": "1092387", "revid": "78273", "url": "https://it.wikipedia.org/wiki?curid=1092387", "title": "Ernia gastrica iatale", "text": ""}
{"id": "1092404", "revid": "339392", "url": "https://it.wikipedia.org/wiki?curid=1092404", "title": "La Famiglia Antropus", "text": ""}
{"id": "1092406", "revid": "339392", "url": "https://it.wikipedia.org/wiki?curid=1092406", "title": "Star Trek VI - Rotta verso l'ignoto", "text": ""}
{"id": "1092407", "revid": "486946", "url": "https://it.wikipedia.org/wiki?curid=1092407", "title": "Maestro spirituale", "text": ""}
{"id": "1092408", "revid": "339392", "url": "https://it.wikipedia.org/wiki?curid=1092408", "title": "Star Trek IV - Rotta verso la Terra", "text": ""}
{"id": "1092411", "revid": "15756", "url": "https://it.wikipedia.org/wiki?curid=1092411", "title": "Pianura pontina", "text": "Con il termine pianura pontina si indica, spesso come sinonimo di Agro Pontino, il territorio pianeggiante del Lazio compreso fra Terracina, Anzio, il Circeo e i Monti Lepini ottenuto con la bonifica delle paludi pontine negli anni trenta.\nGeografia.\nL'antica duna.\nVista la sostanziale uniformit\u00e0 della regione interessata, una corretta comprensione della situazione geologica necessita uno sguardo sulle aree immediatamente prossime all'Agro pontino, considerando l'area compresa fra Anzio, Cisterna, Ninfa, Priverno, Terracina, il Circeo e il Tirreno.\nAd Anzio ha inizio un lungo deposito di sabbie e argille con tracce di elementi silicei e tufi che da Ardea raggiunge il promontorio del Circeo con andamento che nell'area dell'agro pontino diviene marcatamente parallelo alla linea di costa: \u00e8 il sistema delle dune quaternarie, la cui origine \u00e8 dovuta ai depositi eolici accumulati sul substrato, in parte trasgressivo, delle sabbie marine immediatamente sovrastanti la piattaforma calcarea sottomarina.\nTale sistema di rilievi si \u00e8 conformato progressivamente a partire da una duna primitiva generata inizialmente come banco sabbioso sotto la superficie marina (quando questa lambiva le falde dei monti Lepini) dai fenomeni di rifrazione ondosa del mare causati dall'isola del Circeo, successivamente emersa e ampliatasi per azione combinata del moto ondoso e del vento regnante (aventi direzione concorde) alla quale sono seguite (lato \"mare aperto\") ulteriori cordoni di duna progressivamente generatisi con andamento pressoch\u00e9 parallelo: gli spazi lacuali presenti tra una duna e l'altra si sono progressivamente \"riempiti\" sia per trasporto eolico, sia per deposito alluvionale, sia per erosione delle limitrofe dune: tale processo \u00e8 evidente anche allo stato attuale, poich\u00e9 sono ampiamente visibili nell'orografia del territorio la serie di rilievi dati dalle sommit\u00e0 delle antiche dune, nonch\u00e9 \u00e8 evidente nella duna pi\u00f9 recente (il cordone litoraneo che insiste lungo la linea di costa) che risulta separata dal resto delle retrostanti formazioni (denominate nell'insieme \"duna antica\") proprio da sistemi lacuali e paludosi di natura marina (i \"laghi costieri\").\nL'intero sistema della duna antica risulta geologicamente pi\u00f9 antico della retrostante pianura alluvionale, costituita alla superficie da limi ed argille scure in prevalenza: ci\u00f2 significa che la pi\u00f9 antica porzione di terra emersa dell'agro pontino \u00e8 proprio quella costiera che va dalle formazioni tufitiche di Anzio al promontorio (anticamente isola) del Circeo, e non quella pedemontana.\nI laghi litoranei di Fogliano, dei Monaci, Caprolace e di Paola costituiscono pertanto l'evoluzione di un sistema lagunare di antica origine dovuta all'emersione della duna pi\u00f9 recente; inoltre tra il Lago di Paola e il promontorio del Circeo \u00e8 attivo un sistema di sorgenti di debole portata a Molella e a Lucullo, presso Sabaudia e in altre localit\u00e0 della zona.\nI depositi alluvionali: l'antica palude.\nTra Cisterna e Ninfa emerge l'ultimo lembo dei tufi dei Colli Albani che lentamente degradano verso affioramenti di travertino e il vasto deposito alluvionale, il cuore delle antiche paludi pontine, che corre parallelo al deposito eolico dell'antica duna fra Latina e Terracina. La zona \u00e8 attraversata dai fiumi principali della provincia di Latina.\nAltre formazioni geologiche.\nLe tracce di una duna minore del Quaternario affiorano tra Priverno e Fossanova (localit\u00e0 Bosco Polverino). Presso San Felice Circeo il paesaggio \u00e8 variegato dalle marne e arenarie del Circeo risalenti al Paleogene e dai calcari del Lias inferiore di Torre Paola.\nIdrografia.\nIl territorio con la bonifica fu diviso in sei sistemi idrografici principali: i tre bacini delle \"Acque Alte\", \"Acque Medie\" e \"Acque Basse\" raggruppati nel sistema della Bonifica di Piscinara, il bacino della \"Bonificazione Pontina\", il sistema dei bacini costieri e quello dei bacini pedemontani in sinistra-Amaseno. Le paludi si concentravano prevalentemente nell'area cosiddetta \"della Bonificazione Pontina\" ed in particolare a monte della consolare Appia, ma in parte anche lungo la costa nei bacini costieri. La disposizione dei quattro bacini principali (esclusi quelli costieri e quelli pedemontani) risulta solo apparentemente \"invertita\", coi bacini a maggior quota altimetrica che si trovano vicini al mare, e quelli a minor quota che sono vicini ai monti: ci\u00f2 \u00e8 dovuto al fatto che la zona costiera della duna antica \u00e8, da un punto di vista geologico, antecedente alla fascia centrale della pianura, che si \u00e8 formata successivamente per alluvione dai fiumi e dai torrenti provenienti da Monti Lepini, Monti Ausoni e Colli Albani: tale processo di orogenesi ha fatto s\u00ec che l'intera fascia alluvionale, sia in quanto recente sia perch\u00e9 proprio alluvionale, abbia quote topografiche nettamente pi\u00f9 basse di quella della duna antica, pi\u00f9 \"alta\" sia perch\u00e9 pi\u00f9 antica, sia perch\u00e9 di natura eolica. L'intera pianura assume la forma di scodella o catino, con il bordo costituito dalla linea Torre Astura-Circeo che \u00e8 nettamente sollevato rispetto alla zona centrale-orientale.\nBacino Acque Alte.\nIl primo bacino che si incontra da nord-ovest verso sud-est (Acque Alte) consta di tutti quei corsi derivati dai Colli Albani e dalla parte di Monti Lepini a nord di Monte Carbolino, che per loro provenienza hanno sufficiente pendenza e velocit\u00e0 per defluire a mare spontaneamente, ma che prima della bonifica si immettevano direttamente nelle paludi: la principale opera di separazione tra le Acque Alte e il resto dell'Agro pontino fu il \"Canale delle Acque Alte\" o \"Canale Mussolini\", che tra l'altro segna per un lungo tratto il confine fra i territori comunali di Cisterna e Latina. Il Canale Acque Alte attraversa la fascia settentrionale della pianura trasversalmente ai corsi d'acqua naturali provenienti dalle colline, e ne intercetta l'apporto idrico conferendolo direttamente a mare in localit\u00e0 Foce Verde, nel comune di Latina, oltre a ricevere tramite un collettore artificiale buona parte della portata del pi\u00f9 settentrionale Fiume Astura. Il canale delle Acque Alte delimita a sud il bacino omonimo, che si trova sempre sulla sua destra idrografica, e nell'ultimo tratto che ricalca una struttura idrografica naturale, assume il nome pi\u00f9 antico di \"Canale Moscarello\".\nBacino Acque Medie.\nIl secondo bacino detto delle Acque Medie consta di acque originate in territori posti sopra il livello del mare, ma ostacolate nel deflusso a mare dalla maggiore altimetria della fascia costiera (duna antica e recente). Il canale principale di tale bacino \u00e8 il \"Canale delle Acque Medie\", che lambisce ed in parte attraversa ad est la citt\u00e0 di Latina per poi piegare verso sud e tagliare la duna quaternaria, sfociando a mare tra i laghi costieri di \"Fogliano\" e \"dei Monaci\". Nel tratto finale in cui attraversa la duna quaternaria il canale assume il nome di \"Rio Martino\", poich\u00e9 ricalca il tracciato di una omonima canalizzazione di epoca latina o romana mantenutasi, seppur inefficiente, attraverso il medioevo. Questo ultimo tratto segna il confine tra i comuni di Latina e Sabaudia. Anche il canale delle Acque Medie delimita a sud il bacino omonimo che si trova sempre sulla sua destra idrografica, con l'eccezione del tratto terminale che riceve da sinistra il canale Diversivo Nocchia, proveniente da Sabaudia, che scola un'ampia porzione delle pendici occidentali della duna quaternaria degradante verso il mare tirreno. I comuni maggiormente interessati sono quelli di Latina e Sabaudia.\nBacino Acque Basse.\nQuesto bacino, a quote altimetriche inferiori, \u00e8 scolato da un grande canale, scavato ricalcando opere minori del Seicento e nel Settecento, che tuttavia non riceve acque risorgive e montane ma esclusivamente dovute alle precipitazioni di pianura (fatta eccezione per l'invio estivo di acque risorgive a scopo irriguo): il \"Canale Sisto\" che defluisce a mare tra Terracina e il Circeo e corre circa lungo la linea di demarcazione tra gli affioramenti pi\u00f9 arretrati della duna quaternaria e la pianura alluvionale e che ricalca approssimativamente il tracciato del \"Fiume Antico\", opera di bonifica arcaica risalente probabilmente al periodo latino. Questi canali non richiedono sollevamento meccanico delle acque, ma si trovano ai margini di territori depressi in cui il deflusso naturale delle acque \u00e8 spesso difficoltoso, e spesso li lambiscono con quote di scorrimento sopraelevate rispetto a vicine quote del piano di campagna.\nIl primo lungo tratto del Canale Sisto, dalle sorgenti di Ninfa fino alla strada Appia, assume il nome di \"Ninfa\" e per ulteriori cinque chilometri (fino allo sbarramento in localit\u00e0 Santa Fecitola - Migliara 42) \u00e8 munito di arginature che ne consentono il funzionamento come vasca di laminazione durante le piene autunnali-invernali. Poco a valle dello sbarramento di Santa Fecitola il canale Sisto riceve, come affluente, il Fosso delle Congiunte, suo principale tributario nella parte settentrionale del bacino: l'insieme del Fosso delle Congiunte e dei tratti mediano e inferiore del Canale Sisto assumono complessivamente il nome di \"Collettore delle Acque Basse\".\nIl canale Sisto propriamente detto, dalla strada Appia fino alla foce, delimita ad est il proprio bacino idrografico che si mantiene sempre sulla sua destra idrografica, ad eccezione del piccolo bacino di Macchia di Piano posto in sinistra idrografica a poca distanza dalla foce, nei pressi di Borgo Hermada. I comuni maggiormente interessati sono nuovamente quelli di Latina e Sabaudia, e quello di San Felice Circeo.\nBacino \"Bonificazione Pontina\".\nIl quarto bacino (\"Bonificazione Pontina\") coincide con i terreni ricadenti nel territorio dell'ex Consorzio di Bonificazione Pontina (esteso approssimativamente sull'intera sinistra idrografica del canale \"Sisto\"). Il bacino della Bonificazione Pontina \u00e8 quello costituito dalle quote altimetriche pi\u00f9 basse, con terreni che spesso si trovano circa al livello del mare o anche al di sotto, con quote minime di deflusso che possono raggiungere il valore di 5 metri sotto il livello del mare: il deflusso delle acque avviene parzialmente in modo naturale e parzialmente tramite l'utilizzo di sollevamento meccanico, tramite idrovore, e comunque con una rete scolante particolarmente complessa e delicata.\nLe canalizzazioni a scolo naturale principali di quest'area sono tre: il canale Cavata-Linea Pio, il Canale della Botte ed il Fiume Ufente. Tutti e tre confluiscono, nell'ultimo tratto, nel canale \"Diversivo Linea\" e sfociano a mare in localit\u00e0 Badino, nei pressi di Terracina. Il canale Linea Pio VI \u00e8 rettilineo e adiacente alla strada Appia per tutto il suo tracciato, originando dal canale Ninfa nel punto in cui questo perde il nome di \"Ninfa\" e assume quello di \"Sisto\" (punto nel quale pu\u00f2 derivare portate idriche dal Ninfa-Sisto a scopo irriguo) e sfociando assieme al fiume Ufente nel collettore \"Diversivo Linea\" in localit\u00e0 Pontemaggiore, a nord di Terracina. In localit\u00e0 Borgo Faiti riceve, a sinistra, l'apporto del Canale Cavata suo principale tributario alimentato prevalentemente da acque risorgive. Da questo punto in poi \"Linea Pio VI\" scorre pensile per circa 33\u00a0km, in cui assieme alla consolare Appia attraversa il pi\u00f9 depresso bacino della Bonificazione Pontina, senza ricevere apporti da altra rete scolante fatta esclusione per la portata di alcune idrovore minori (Striscia, Sega, Tabio e Caposelce) che vi riversano le proprie acque. Questo tratto pensile \u00e8 utilizzato per scopo irriguo, sia attraverso prelievo meccanico e immissione in pressione in acquedotto irriguo (in destra idrografica), sia attraverso scorrimento per gravit\u00e0 verso i terreni pi\u00f9 bassi (in sinistra idrografica).\nIl fiume Ufente, con caratteristiche simili al precedente, origina invece ai piedi del Monte Trevi nel territorio di Sezze alimentato quasi esclusivamente da acque risorgive, con quote idrografiche piuttosto basse (circa 4m s.l.m. gi\u00e0 alla fonte, ad oltre 30\u00a0km dalla foce), e dopo aver ricevuto modesti apporti di scolo dalle colline retrostanti, attraversa l'area carsica dei Gricilli, cinge la pianura alluvionale nell'area di Fossanova-Mazzocchio dove riceve il suo principale apporto dovuto all'idrovora di Mazzocchio, ed infine in localit\u00e0 Pontemaggiore confluisce con il canale Linea Pio VI nel collettore \"Diversivo Linea\", sfociando quindi in localit\u00e0 Badino. Le portate della prima met\u00e0 di questo fiume sono estremamente regolari e controllate, poich\u00e9 nell'attraversamento dell'area dei Gricilli, geologicamente instabile, una variazione di portate eccessiva potrebbe provocarne il cedimento di argini ed alveo: a tale scopo, a monte di tale area in localit\u00e0 Ponte Ferraioli (Migliara 47), \u00e8 presente uno scolmatore di piena che devia gli eccessi di portata dovuti a piena verso una grande vasca di espansione.\nI corsi d'acqua Linea Pio Vi e Ufente, per loro giacitura e per l'abbondanza di acque risorgive anche in estate, hanno un'importante funzione irrigua, oltre che di scolo. Le acque dell'Ufente e del Linea Pio VI possono essere sollevate meccanicamente, d'estate, al fine di essere immesse nel tratto terminale del Canale Sisto attraverso un apposito impianto di pompaggio posto in localit\u00e0 Borgo Hermada; dal tratto finale del Sisto poi le acque vengono attinte da ulteriore acquedotto irriguo in pressione che serve l'area di Borgo Montenero ai piedi del Circeo.\nIl Canale della Botte, infine, rappresenta il canale a scolo naturale con le quote pi\u00f9 basse di tutto il bacino: Origina nella zona di Borgo Faiti e da questo punto in poi scola, nel suo percorso, i suoli compresi tra i canali Sisto e Linea che hanno giaciture troppo basse per poter scolare nei due canali principali limitrofi. Il canale della Botte sfiora l'abitato di Pontinia, a quasi 30\u00a0km dalla foce, dove ha livelli di massima piena che si attestano su appena 3,5 metri sul livello del mare. In localit\u00e0 \"La Sega\", nei pressi della migliara 54, un canale scolmatore ripartisce la portata del canale botte tra il tratto finale del canale medesimo ed il canale Linea Pio VI. Il tratto inferiore del Botte, che attraversa aree depresse con alveo in gran parte pensile, confluisce infine nel Diversivo Linea nei pressi di Borgo Hermada\nPer quanto riguarda lo scolo meccanico, l'opera principale di questo bacino \u00e8 l'impianto idrovoro di Mazzocchio, uno dei pi\u00f9 grandi d'Europa che solleva le acque del \"Canale Selcella\", che scola in buona sostanza la vastissima area compresa tra i monti Lepini, i canali Cavata, Linea Pio VI ed Ufente conferendo la propria portata in quest'ultimo. In destra idrografica del Linea Pio VI, inoltre, sono importanti i bacini a scolo meccanico che fanno capo alle idrovore di Caronte e di Calambra, che sfociano nel Diversivo Linea.\nNel bacino della Bonificazione Pontina si contano numerosi altri impianti idrovori minori a carattere locale che sollevano le acque di limitati comprensori e le immettono in canali pensili quali il Linea Pio VI, l'Ufente, ed altri collettori minori che ne attraversano il territorio (tutti riuniti nel canale \"Diversivo Linea\" che sfocia nei pressi di Terracina).\nI punti maggiormente depressi si trovano in localit\u00e0 Mezzaluna (Bacino di Mazzocchio), a ridosso dell'idrovora di Caposelce ed in corrispondenza della ex \"piscina della Calambra\" (-5 m s.l.m.).\nI comuni maggiormente interessati sono quelli di Sermoneta, Sezze, Latina e Pontinia.\nBacini minori Pedemontani in sinistra Amaseno.\nUniti formalmente nel bacino della \"Bonificazione Pontina\", diversi bacini pedemontani ai piedi dei monti Ausoni hanno caratteristiche indipendenti dal resto del bacino principale. A fare da divisorio \u00e8 il Fiume Amaseno, che si immette nella pianura pontina proveniendo dai monti lepini in localit\u00e0 Fossanova e, da questo punto in poi, scorre dapprima arginato e poi pensile fino a localit\u00e0 Pontemaggiore dove, eventualmente, pu\u00f2 fungere da scolmatore di piena per il Diversivo Linea, e dove si riversa nel canale Portatore: un canale parallelo al \"Diversivo Linea\" con il quale sfocia a mare in localit\u00e0 Badino. Il fiume Amaseno, nel primo tratto di pianura, delimita sempre ad ovest il proprio bacino (Che quindi si estende sulla sua sinistra idrografica), ma dalla localit\u00e0 \"Vado Rotto\" in poi attraversa la pianura senza apporti. In questo tratto, sulla sua sinistra, si trovano diversi bacini pedemontani caratterizzati da quote alimetriche basse e numerose portate risorgive, correlati soprattutto all'idrografia dei vicini Monti Ausoni ma geograficamente estesi, pur in minima parte, al territorio della pianura. Questi bacini hanno in minima parte uno scolo naturale (Canale di Navigazione - Canale Mortacino nei pressi di Terracina), ed in gran parte uno scolo a sollevamento meccanico (bacini delle idrovore Matera, Pantani d'Inferno). I comuni maggiormente interessati sono quelli di Sonnino e Terracina\nBacini minori Costieri.\nEsistono infine alcuni bacini minori, perlopi\u00f9 siti lungo l'area costiera, tutti di ridotta pertinenza territoriale e scarsa importanza agricola ma importante impatto ambientale, ove si riscontrano quote idrografiche piuttosto basse o lievemente negative, e il deflusso viene assicurato tramite l'utilizzo di idrovore minori (come per il lido di Latina o la zona di Caterattino a Sabaudia, o l'area di Pantano Marino a San Felice Circeo o dei Pantani da Basso a Terracina), oppure non \u00e8 tuttora assicurato permanendo limitate aree aree paludose."}
{"id": "1092417", "revid": "394", "url": "https://it.wikipedia.org/wiki?curid=1092417", "title": "Kuyavia", "text": ""}
{"id": "1092418", "revid": "1418004", "url": "https://it.wikipedia.org/wiki?curid=1092418", "title": "Premio letterario nazionale per la donna scrittrice", "text": " \nIl Premio letterario nazionale per la donna scrittrice \u00e8 un premio letterario italiano nato nel 1985, ideato dal giornalista Pier Antonio Zannoni, che ne \u00e8 tuttora il coordinatore responsabile, per incoraggiare e valorizzare l'attivit\u00e0 femminile nel campo della narrativa. Il Premio \u00e8 promosso fin dalla prima edizione dal Comune di Rapallo e, dalla settima alla trentaquattresima edizione, anche dalla Banca Carige.\nStoria.\nIl premio nasce nel 1985 per volont\u00e0 della Banca Carige e del comune di Rapallo con lo scopo di valorizzare l'attivit\u00e0 letteraria femminile.\nLa giuria, composta da critici letterari, sceglie tre opere fra quelle proposte ed \u00e8 all'interno di questa terna che poi, sia i critici che una giuria popolare premia l'opera pi\u00f9 apprezzata. La cerimonia di premiazione si svolge a Rapallo, ed \u00e8 in quell'occasione che si consegna oltre al premio principale, il \u201cPremio Rapallo Carige\u201d, anche il Premio Opera Prima e il Premio Speciale della Giuria intitolato ad Anna Maria Ortese.\nAlbo d'oro.\nBench\u00e9 il Premio sia assegnato all'autore del libro e non al suo editore, la seguente tabella sintetizza il numero dei libri vincitori per casa editrice di appartenenza al momento della vittoria."}
{"id": "1092419", "revid": "1892638", "url": "https://it.wikipedia.org/wiki?curid=1092419", "title": "Legame fosfodiesterico", "text": "Il legame fosfodiesterico (o fosfodiestereo) \u00e8 un tipo di legame covalente in cui un atomo di fosforo \u00e8 collegato a due altre molecole tramite due legami esterei. \nQuesto legame svolge un ruolo essenziale nel determinare la struttura degli acidi nucleici come il DNA e l'RNA: in particolare il legame fosfodiesterico collega l'atomo di carbonio in posizione 3' dello zucchero di un nucleotide con il carbonio in 5' del nucleotide successivo. Il gruppo fosfato che \u00e8 parte di questo legame sar\u00e0 molto carico negativamente: avendo un pKa prossimo allo zero il gruppo avr\u00e0 circa due cariche negative a pH 7 (il pH fisiologico). Grazie a questi gruppi, lo scheletro del DNA \u00e8 ricco di cariche negative e potr\u00e0 avere interazioni elettrostatiche con proteine (istoni, DNA polimerasi...), metalli (zinco, magnesio...) e molecole inorganiche (poliammine) carichi positivamente. Queste interazioni sono alla base di importanti processi biologici quali la replicazione, la condensazione del DNA ecc.\nFormazione e rottura del legame.\nIl legame fosfodiesterico si forma nel processo di polimerizzazione di un acido nucleico, ovvero quando avviene l'unione di pi\u00f9 nucleotidi (desossiribonucleotidi per il DNA) in catena. I substrati che permettono questa reazione sono di solito desossiribonucleosidi trifosfato, molecole ad alto contenuto energetico: grazie a specifici enzimi si produce l'energia sufficiente per formare il legame attraverso la scissione del NTP nel nucleotide da legare e in due gruppi fosfato (pirofosfato). La formazione del legame partendo da nucleosidi difosfato (NDP) \u00e8 possibile ma meno efficace. Tra gli enzimi pi\u00f9 importanti che catalizzano tali reazioni si hanno le DNA polimerasi e le RNA polimerasi e la DNA ligasi. \nIl legame pu\u00f2 essere idrolizzato dall'azione delle fosfodiesterasi che giocano un ruolo importante nei processi di riparazione del DNA (\"3' fosfodiesterasi\"), ma anche della sua organizzazione tridimensionale (topoisomerasi). Nei sistemi biologici il legame tra due ribonucleotidi (quindi nell'RNA, non nel DNA) pu\u00f2 anche essere rotto per idrolisi alcalina grazie alla presenza di un gruppo ossidrile libero in 2'.\nAltre molecole di importanza biologica che contengono legami fosfodiesterici sono i nucleotidi ciclici (AMP ciclico) e gli acidi teicoici."}
{"id": "1092422", "revid": "78273", "url": "https://it.wikipedia.org/wiki?curid=1092422", "title": "Esami di maturit\u00e0", "text": ""}
{"id": "1092424", "revid": "28530", "url": "https://it.wikipedia.org/wiki?curid=1092424", "title": "Villa Agostini della Seta", "text": ""}
{"id": "1092428", "revid": "33689", "url": "https://it.wikipedia.org/wiki?curid=1092428", "title": "Flavio Afranio Siagrio", "text": "Biografia.\nAfranio era membro della famiglia dei \"Syagrii\", parte della aristocrazia gallo-romana e originaria di Lione. \u00c8 nota l'esistenza di un suo parente, di nome Flavio Siagrio, attivo politicamente in quegli stessi anni, ma le fonti non permettono di distinguere con certezza le due carriere.\nNel 369 Afranio era \"notarius\", quando l'imperatore Valentiniano I lo rimosse dall'incarico, a seguito del fallimento di un'operazione militare: Afranio si ritir\u00f2 quindi a vita privata.\nNon \u00e8 noto quale ufficio tenesse in seguito, ma fece carriera sotto l'imperatore Graziano, forse per la sua amicizia col poeta Ausonio: era infatti \"magister memoriae\" nel 379, quando gli succedette un certo Teodoro. Nello stesso anno fu proconsole in Africa; divenuto prefetto d'Italia (18 giugno 380-primavera 382), nel 381 ottenne l'importante incarico di \"praefectus urbi\" a Roma. Nel 382 divenne console."}
{"id": "1092436", "revid": "125276541", "url": "https://it.wikipedia.org/wiki?curid=1092436", "title": "Febbre d'amore", "text": "Febbre d'amore (\"The Young and the Restless\"; letteralmente significa \"Il giovane e l'Irrequieto\") \u00e8 una soap opera statunitense ideata dai coniugi William J. Bell e Lee Phillip Bell (in seguito creatori anche di \"Beautiful\") e trasmessa dal 26 marzo 1973 sulla rete televisiva CBS. Dal 1988 \u00e8 la soap opera pi\u00f9 seguita negli Stati Uniti d'America.\nIn Italia \u00e8 stata trasmessa a partire dal 7 febbraio 1983 su Italia 1 per poi passare nell'ottobre 1984 su Rete 4; nel giugno del 1995 pass\u00f2 brevemente a Canale 5 (con il nuovo titolo Amarsi) che la trasmise fino al settembre successivo; nell'aprile 1998 la soap \u00e8 tornata in onda su Rete 4 con il titolo italiano originale, dove \u00e8 stata trasmessa fino al 30 ottobre 2009 quando la programmazione \u00e8 stata nuovamente interrotta, a causa degli alti costi per l'acquisto degli episodi.\nTrama.\nAmbientata a Genoa City (immaginaria cittadina del Wisconsin) narra le vicende di alcune famiglie che vi abitano: inizialmente la soap era focalizzata sulla rivalit\u00e0 tra due clan: i ricchi Blair ed i pi\u00f9 modesti Foster, in seguito, col passare delle stagioni, a questi se ne sono aggiunti altri: i Chancellor, gli Abbott, i Newman, i Winters ed i Baldwin.\nUn punto focale del serial \u00e8 la rivalit\u00e0 tra le famiglie Abbott e Newman, che competono sia in campo lavorativo (possiedono infatti due potenti aziende del campo cosmetico) sia nella vita privata (con pi\u00f9 storie d'amore che hanno avuto luogo, nel corso degli anni, tra i vari membri delle due famiglie); altra storyline centrale della soap \u00e8 stata per molti anni l'accesa inimicizia tra i personaggi di Katherine Chancellor e Jill Foster.\nCast.\nFino al 2019, il membro del cast pi\u00f9 longevo della soap era l'attrice Jeanne Cooper, che ha interpretato il ruolo di Katherine Chancellor per ben quarant'anni, dal 1973, anno d'inizio del serial, anche se l'attrice non \u00e8 stata presente sin dalla prima puntata (entr\u00f2 in scena nel mese di novembre, cinque mesi dopo la partenza della soap opera), fino alla sua morte, avvenuta l'8 maggio del 2013 a causa di una malattia. I fan della soap hanno chiesto ai produttori di non riassegnare il personaggio di Katherine Chancellor ad un'altra attrice, ma di far morire anch'esso, in segno di rispetto verso la Cooper, che l'ha interpretato per tanti anni, richiesta che \u00e8 stata accolta dagli sceneggiatori. Nel 2020 il primato della Cooper \u00e8 stato superato da Melody Thomas Scott, che interpreta il personaggio di Nikki Reed Newman dal 1979.\nUnico personaggio rimasto sin dalla prima puntata \u00e8 invece quello di Jill Foster, interpretato per\u00f2, nel corso degli anni, da attrici diverse: la prima attrice ad interpretare il ruolo fu Brenda Dickson (che nel 1980 fu temporaneamente sostituita da Bond Gideon, in quanto lei era in maternit\u00e0) in seguito nel 1982 abbandon\u00f2 la soap ed il ruolo di Jill venne assegnato a Deborah Adair; la Adair fu poi sostituita a sua volta proprio da Brenda Dickson, che riprese ad interpretare il ruolo nel 1984; a partire dal 1987, la Dickson lasci\u00f2 nuovamente \"Febbre d'amore\" e fu sostituita da Jess Walton, attrice che interpreta il ruolo di Jill Foster ancora oggi, anche se dal 2014 il personaggio \u00e8 stato declassato da principale a ricorrente.\nMessa in onda.\nDal 1973 al 1980 le puntate della soap duravano 30 minuti ciascuna; a partire dal 1980 ogni singola puntata dura 40 minuti (pubblicit\u00e0 esclusa).\nNel 1988, anno in cui spodest\u00f2 il serial della ABC \"General Hospital\", \"Febbre d'amore\" divenne la soap opera pi\u00f9 seguita negli Stati Uniti; nel 2009, con il raggiungimento del 21\u00ba anno consecutivo al primo posto, la soap super\u00f2 il record precedentemente detenuto da \"Cos\u00ec gira il mondo\" (anch'essa trasmessa dalla CBS) che era rimasta la soap pi\u00f9 seguita negli States per 20 anni di seguito, dal 1958 al 1978. Tale posizione di primato viene persa, dopo 32 anni, nel 2020, quando durante i mesi primaverili la soap \u00e8 stata per la prima volta superata negli ascolti da \"Beautiful\", creata anch'essa dai coniugi Bell, anche se in seguito ha poi ripreso la leadership degli ascolti.\nFebbre d'amore va in onda, oltre che negli USA, in oltre 100 nazioni. La soap riscuote molta popolarit\u00e0 soprattutto in Francia in cui va in onda su TF1 dal 1989 con il titolo \"Les feux de l'amour\" (I fuochi dell'amore). Il successo della soap opera in Francia \u00e8 analogo a quello che la sister-soap \"Beautiful\" ottiene in Italia; infatti nell'autunno 2008, per ringraziare i fan francesi, alcuni episodi di \"Febbre d'amore\" hanno avuto come location Parigi. \n\"Febbre d'amore\" \u00e8 molto seguita anche in Belgio ed in Canada. In quest'ultima nazione, Paese bilingue, vengono trasmesse sia la versione originale in lingua inglese (in contemporanea con gli Stati Uniti) che quella doppiata in francese, con puntate che hanno un ritardo di otto anni rispetto alla programmazione statunitense. \nProgrammazione in Italia.\nIn Italia \u00e8 stata trasmessa a partire da luned\u00ec 7 febbraio 1983 su Italia 1 (a partire dalle puntate statunitensi della stagione 1978/79) nella fascia preserale. Dopo la pausa estiva \u00e8 stata ricollocata nel primo pomeriggio, in diretta concorrenza con le gi\u00e0 affermate soap di Canale 5. Dall'ottobre 1984 \u00e8 passata su Rete 4 alle ore 18, trovando la sua collocazione ideale per fidelizzare i telespettatori. Nel corso delle successive stagioni \u00e8 stata programmata tra il tardo pomeriggio e la fascia preserale, ottenendo ascolti molto buoni e toccando share decisamente alti per il canale (in alcuni casi superiori al 20%). Nel 1990 si aggiudic\u00f2 un Telegatto al \"Gran premio internazionale della TV\" come miglior soap opera.\nNel marzo 1991, a causa del grande divario di tempo tra la messa in onda italiana e quella statunitense (ben cinque anni di ritardo), i dirigenti di Rete 4 scelsero incautamente di operare un salto temporale, acquistando puntate pi\u00f9 recenti (di un anno e mezzo di distanza) e mozzando circa tre anni di programmazione e di trame cruciali, passando dagli episodi andati in onda in USA nel marzo 1986 a quelli trasmessi negli States nel novembre 1989 con un'unica puntata riassuntiva, mossa che comport\u00f2 un considerevole calo di audience (perse un terzo del suo pubblico, disorientato dal repentino cambio di scenario narrativo ed anche dal cambio di tre attori di alcuni personaggi centrali ovvero Jack Abbott, Jill Foster ed Ashley Abbott, che negli States non erano avvenuti nello stesso momento). La soap, per un periodo, assunse il titolo \"Febbre d'amore... tre anni dopo\". A partire dall'agosto 1993, a causa degli ascolti non pi\u00f9 soddisfacenti per la fascia preserale, \u00e8 stata spostata in quella della tarda mattinata. \nNell'estate 1995 la Fininvest (divenuta in seguito Mediaset nel 1996) tent\u00f2 di rilanciare \"Febbre d'amore\", promuovendola da Rete 4 all'ammiraglia Canale 5 e modificandone il titolo in \"Amarsi\". Fu posizionata alle 14,15 dopo la sister-soap \"Beautiful\", strappata nel 1994 a Rai 2. \"Amarsi\" and\u00f2 in onda per tre mesi, in diretta concorrenza con altre due soap statunitensi che gi\u00e0 da parecchi anni presidiavano quello slot del palinsesto e molto amate dai telespettatori italiani: \"Sentieri\" su Rete 4 e \"Santa Barbara\" su Rai 2 e non riusc\u00ec quindi a fidelizzare abbastanza pubblico; nel settembre 1995, la soap dunque venne cancellata dal palinsesto di Canale 5 a causa degli ascolti ritenuti non soddisfacenti per la fascia pomeridiana della rete (una media del 18% di share, giudicata bassa rispetto allo share di \"Beautiful\", che era all'epoca il programma pi\u00f9 visto del daytime televisivo in Italia, col 34-35%) e spar\u00ec dai teleschermi italiani. \nNel 1996 circol\u00f2 la notizia che la soap sarebbe tornata in onda sulla TMC di Vittorio Cecchi Gori, ma tali voci si rivelarono infondate.\nNell'aprile 1998, a due anni e mezzo dallo stop della programmazione, fu invece Rete 4 a rimetterla in onda, con il suo titolo italiano originale \"Febbre d'amore\", ricollocandola nuovamente a met\u00e0 mattina. Un mese dopo, esaurite le puntate inedite doppiate anni prima dalla cooperativa CDC Sefit Group di Roma, rimaste in magazzino dopo la sua repentina cancellazione dal pomeriggio di Canale 5, partirono quelle eseguite da una nuova societ\u00e0 di doppiaggio, la Videodelta di Torino, mossa che comport\u00f2 il repentino cambio in blocco di tutte le voci italiane, che caus\u00f2 parecchio malcontento tra il pubblico ed un nuovo calo di audience.\nNel marzo 1999, essendosi venuta di nuovo a creare una grande distanza tra la messa in onda italiana e quella statunitense a causa dei quasi tre anni di stop alla programmazione della soap in Italia, si decise di operare un secondo salto temporale, di ben quattro anni e mezzo, passando dagli episodi trasmessi negli Stati Uniti nel gennaio 1994 a quelli andati in onda nel novembre 1998; memori della \"debacle\" di pubblico avvenuta sette anni prima, questo secondo salto temporale avvenne per\u00f2 in maniera pi\u00f9 graduale: venne infatti trasmessa un'intera settimana di puntate riassuntive (cinque, della durata di 40 minuti ciascuna) in cui vennero mostrate le vicende principali delle stagioni oggetto di questo secondo \"salto\" e presentati i nuovi personaggi entrati in scena nello stesso periodo, traghettando quindi in maniera \"meno traumatica\" le vicende a pochissimi mesi di distanza dalla messa in onda degli States, allineando la programmazione a \"Beautiful\". Da quel momento, \"Febbre d'amore\" non ha pi\u00f9 subito altri salti temporali e ha cos\u00ec potuto crearsi un seguito fedele. \nA partire dal febbraio 2005 la soap per\u00f2 ha subito ingenti riduzioni di durata, con lunghi periodi in cui veniva trasmessa poco pi\u00f9 di mezza puntata originale al giorno alternati ad altri in cui il formato originale veniva quasi rispettato. Nel 2008 e nel 2009 per diversi mesi le puntate sono state addirittura ridotte a una durata di soli dieci minuti al giorno, quando nel formato originale sarebbero di trentasei minuti netti. I continui cambi di orario nella fascia mattutina e la durata sempre pi\u00f9 esigua hanno ulteriormente abbassato lo share della soap, che sino a fine 2007 era sempre stato superiore alla media di rete. \nDal 31 agosto 2009 Rete 4 stabilizz\u00f2 l'orario di messa in onda; la programmazione venne per\u00f2 di nuovo interrotta venerd\u00ec 30 ottobre 2009, con le puntate trasmesse negli Stati Uniti nel gennaio 2007, a causa degli alti costi per l'acquisto degli episodi (circa 4000 \u20ac a puntata). \nDal 1\u00ba luglio 2011 la soap \u00e8 tornata in onda in replica su CanalOne a partire dalle puntate andate in onda in Italia dall'agosto 2003 in poi. La soap \u00e8 andata in onda su questo canale fino al 18 novembre 2011. \nAttualmente la soap opera non viene pi\u00f9 trasmessa in Italia. \nL'edizione italiana \u00e8 stata curata dapprima da Elena Sansonetti (episodi trasmessi dal 1983 al 2007), poi da Ludovica Bonanome (episodi trasmessi dal 2007 al 2009) per Mediaset.\nSigla.\nLa sigla utilizzata dal 2000 al 2009 in Italia \u00e8 stato il brano \"The Extra Mile\" interpretato da Laura Pausini, gi\u00e0 usato come colonna sonora del film \"Pok\u00e9mon 2 - La forza di uno\". In precedenza la soap ha avuto come sigle italiane: la canzone \"What Am I Gonna Do\" di Linda Wesley (dal 1983 al 1984), poi fu adottata la sigla statunitense originale, il brano strumentale \"Nadia's theme\", cos\u00ec chiamato perch\u00e9 originariamente composto in omaggio alla ginnasta rumena Nadia Comaneci (dal 1984 al 1991), in seguito la canzone \"Fallen\" di Lauren Wood (dal 1991 al 1993), poi il brano \"I Don't Wanna Fight\" di Tina Turner (dal 1993 al 1995) ed in seguito nuovamente la sigla originale statunitense \"Nadia's theme\" (nell'estate 1995 durante la breve parentesi \"Amarsi\", e dal 1998 al 2000). Su CanalOne le repliche venivano trasmesse avendo come sigla il brano \"Nadia's theme\".\nPuntate in prima serata.\nDal giugno all'ottobre 1987, Rete 4 trasmise eccezionalmente \"Febbre d'amore\" in prima serata ogni sabato con doppio episodio per la programmazione estiva, in virt\u00f9 degli ottimi share raggiunti nel daytime. Negli Stati Uniti questo \u00e8 accaduto due volte, nel 1993 e nel 1995. In questa seconda occasione, l'aitante Don Diamont (Brad Carlton) fu protagonista di una scena piuttosto audace, comparendo nudo sotto la doccia.\nCross-over.\n\"Febbre d'amore\" nel corso degli anni ha legato pi\u00f9 volte la sua trama con quella di \"Beautiful\": molti personaggi infatti hanno fatto la spola tra le due soap per lunghi periodi o con almeno una breve apparizione da guest star; le attrici che hanno interpretato lo stesso ruolo in entrambe le soap sono state: Kimberlin Brown (Sheila Carter #1), Tracey E. Bregman (Lauren Fenmore), Jeanne Cooper (Katherine Chancellor), Katherine Kelly Lang (Brooke Logan), Susan Flannery (Stephanie Douglas Forrester), Adrienne Frantz (Amber Moore), Andrea Evans (Tawny Moore), Eileen Davidson (Ashley Abbott #1), Beth Maitland (Traci Abbott), Judith Chapman (Gloria Bardwell Abbott #2), Lauralee Bell (Christine \"Cricket\" Blair), Marilyn Alex (Molly Carter), Darcy Rose Byrnes (Abby Carlton #2), Susan Seaforth Hayes (Joanna Manning), Tonya Lee Williams (Olivia Barber), Lesli Kay (Felicia Forrester #2), Linsey Godfrey (Caroline Spencer Jr.), Kate Linder (Esther Valentine), Sharon Case (Sharon Newman) e Courtney Hope (Sally Spectra Jr.). Tra gli attori invece abbiamo Eric Braeden (Victor Newman), John McCook (Eric Forrester), Peter Barton (Scott Grainger), Peter Bergman (Jack Abbott), Ian Buchanan (James Warwick), Aaron Lustig (Dr. Tim Reid), Sean Kanan (Deacon Sharpe), Zack Conroy (Oliver Jones), Jacob Young (Rick Forrester #2) e Darin Brooks (Wyatt Spencer).\nInoltre alcuni attori hanno lavorato in entrambe le soap opera dei coniugi Bell, anche se con due ruoli diversi: Darlene Conley (Rose De Ville e Sally Spectra), John McCook (Lance Prentiss ed Eric Forrester), Katherine Kelly Lang (Gretchen e Brooke Logan), Barbara Crampton (Leanna Love e Maggie Forrester Warwick), Mary Sheldon (Nancy Nolan e Donna Logan #2), Ashley Jones (Megan Dennison e Bridget Forrester #4), Jennifer Gareis (Grace Turner #2 e Donna Logan #3), Heather Tom (Victoria Newman #1 e Katie Logan #2), Andrea Evans (Patty Williams #2 e Tawny Moore), John Castellanos (John Silva e Jeff Talon), Daniel McVicar (un assistente della Newman Enterprises e Clark Garrison), Rick Hearst (Matt Clark #2 e Whip Jones), Michael Tylo (Alexander Bladeson e Sherman Gale), Amanda Pace e Rachel Pace (Abby Carlton #1 ed Hope Logan #2), Eva Longoria (Isabella Bra\u00f1a ed una modella della Forrester), Ricky Paull Goldin (Gary Dawson e Jesse Torres), Peter Brown (Robert Laurence e Blake Hayes), Tracy Melchior (Veronica Landers e Kristen Forrester Dominguez #2), Lauren Koslow (Lindsey Wells e Margot Maclaine Lynley Spencer), Jim Storm (Neil Fenmore e Bill Spencer Sr.), Marla Adams (Dina Mergeron Abbott e Beth Henderson Logan #3), Shari Shattuck (Ashley Abbott #3 ed Heather Thompson), Sean Whalen (impiegato di un motel e Carl Ferret), Justin Baldoni (Ben e Graham Darros), Vincent Irizarry (David Chow e Jordan Armstrong) e Matthew Atkinson (Austin Travers e Thomas Forrester #5).\nUn curioso caso \u00e8 quello che riguarda Don Diamont che per molti anni (dal 1985 al 2009) ha interpretato il personaggio di Brad Carlton in \"Febbre d'amore\", per poi passare a \"Beautiful\" nel 2009 nel ruolo di Bill Spencer Jr.: l'attore infatti \u00e8 apparso in tutte e due le soap con entrambi i ruoli.\nOltre ai numerosi crossover con la sister-soap \"Beautiful\", \"Febbre d'amore\" ebbe degli intrecci narrativi con una storica soap della CBS, \"Cos\u00ec gira il mondo\" (conclusasi nel 2010). Nel 2005 l'avvocato Michael Baldwin si \u00e8 recato nella cittadina di Oakdale per assistere Jack Snyder in un processo. La cosa curiosa \u00e8 che Christian Jules LeBlanc, negli anni ottanta, aveva interpretato per diverso tempo un ruolo differente in quella soap. Nel 2007 Adrienne Frantz diede vita ad un incrocio di ben tre soap opera (infatti Amber Moore, personaggio di \"Beautiful\" in quel periodo presente a \"Febbre d'amore\", interag\u00ec con Emily Stewart, personaggio di \"Cos\u00ec gira il mondo\").\nNel 1995, Victoria Rowell (Drucilla Winters) propose alla CBS di realizzare una sorta di crossover con il telefilm di cui era coprotagonista, \"Un detective in corsia\". L'attrice, nell'episodio della seconda stagione intitolato \"Attrice per caso\", interpreta quindi sia s\u00e9 stessa che recita il ruolo di Drucilla, sia il personaggio del telefilm, la dottoressa Amanda Bentley. Il dottor Mark Sloan (Dick Van Dyke) si trova sul set di \"Febbre d'amore\" per indagare su dei misteriosi attentati. Eric Braeden, Jeanne Cooper, Lauralee Bell, Doug Davidson, Kristoff St. John, Heather Tom e J. Eddie Peck recitano nella parte di s\u00e9 stessi. L'episodio, in Italia, \u00e8 stato trasmesso in prima TV il 27 luglio 1998.\nAltro cross-over \u00e8 quello con la sitcom \"La tata\", nel 24\u00ba episodio della quarta stagione, che nella versione italiana \u00e8 intitolato proprio \"Febbre d'amore\", in cui la protagonista Francesca Cacace (Fran Drescher) si reca nel set della soap, di cui \u00e8 una fan appassionata, incontrandovi diversi attori (Joshua Morrow, Shemar Moore, Jeanne Cooper, Melody Thomas Scott, Peter Bergman) per andare a trovare l'amica-rivale Heather Biblow (interpretata da Pamela Anderson) che ha appena ottenuto un ruolo nel serial, scatenando l'invidia dell'amica. Anche in molti altri episodi della sitcom, la protagonista cita spesso la soap.\nTematiche.\nIn America le relazioni interrazziali sono state un tab\u00f9 nelle soap sino agli anni novanta. Anche la breve storia tra Neil Winters e Victoria Newman, nel 1998, non \u00e8 stata gradita da parte del pubblico e, per questo, troncata dagli autori dopo poco tempo. Tra il 2004 e il 2005, con la relazione tra Damon Porter e Phyllis Summers il vento \u00e8 mutato e non si \u00e8 levata la minima protesta. Cos\u00ec, nel 2005, \u00e8 stata battezzato il primo amore interrazziale versione teen: quello tra Daniel Romalotti e Lily Winters. Nel 2006 si sono sposati.\nNel 1977, \"Febbre d'amore\" affront\u00f2 il tema della bisessualit\u00e0. La ricca Katherine Chancellor e la sua assistente Joann, entrambe alle prese con mariti fedifraghi, s'avvicinarono molto, con sentimenti che andavano oltre l'amicizia. Forse i tempi per una trama del genere erano troppo precoci. Il pubblic\u00f2 infatti, sia non gradendo la storia in s\u00e9 sia ritenendo che il personaggio di Katherine venisse snaturato, boicott\u00f2 la soap, che perse ascolto. Cos\u00ec quella trama fu interrotta, con Brock, figlio della donna, che la blocca prima della partenza per un viaggio romantico con l'amica.\n\"Febbre d'amore\", negli anni, ha anche affrontato tematiche sociali come le gravidanze dei minorenni, l'aborto, i costi delle compagnie assicurative e delle assicurazioni sanitarie, le molestie sessuali sul lavoro, gli abusi sui minori, la violenza domestica, i minori abbandonati negli istituti per ragazzi difficili, l'analfabetismo, la fecondazione assistita, il tentato suicidio, l'alcolismo (Katherine, Nikki e Neil sono stati alcolisti, anche con ricadute), l'uso e lo spaccio di droga. Molte trame hanno riguardato problematiche legate alla salute: l'AIDS (Jessica, Keesha), il cancro (Olivia, Ashley), l'epilessia (Victor), l'anemia plastica (Olivia), il diabete (Raul), le malattie veneree (Nikki, Paul, Lily, Kevin), l'impotenza (John, Paul), la depressione (Lillie Bell), l'infarto (John), l'esaurimento nervoso (Ashley).\nImpatto culturale.\nCitazione e parodie.\n\"Febbre d'amore\" \u00e8 stata citata in diversi film, tra cui \"Baby Boy - Una vita violenta\", \"Taxi Driver\", \"Mai stata baciata\", \"Mister mamma\" e in serie TV, tra cui \"Beverly Hills 90210\", \"Un detective in corsia\", \"La tata\", \"Friends\", \"Willy, il principe di Bel-Air\", \"Ultime dal cielo\", \"The King of Queens\", \"Dawson's Creek\", \"A casa di Fran\", \"Tutti odiano Chris\".\nSpesso \"Febbre d'amore\" utilizza citazioni letterarie. Una volta Michael Baldwin recit\u00f2 a Phyllis Summers una poesia di Walt Whitman. Nel Natale 2004, invece, lo stesso Michael, redento dopo un passato burrascoso e ormai accettato dai concittadini, venne invitato come ospite al ranch dei Newman. Davanti a tanti ospiti, Michael fu invitato a leggere un passaggio tratto da \"Canto di Natale\" di Charles Dickens.\nFenomeno delle \"supercouples\".\nNegli anni ottanta, nelle soap opera statunitensi ci fu il boom delle cosiddette \"supercouples\". Cio\u00e8 coppie che vivevano storie d'amore tanto passionali quanto tormentate, che affrontavano ostacoli su ostacoli per poter restare insieme. Non solo ostacoli sentimentali, ma anche avversit\u00e0 di ogni genere, compresi perfidi e folli criminali che minacciavano il mondo. Fondamentale per il riconoscimento del pubblico di una supercouple, oltre alla sceneggiatura solida e brillante, era l'alchimia che si creava tra gli attori interpreti della suddetta coppia. Tra le supercouples pi\u00f9 famose ed amate delle varie soap statunitensi abbiamo: per \"General Hospital\" (il serial che diede il via al fenomeno) Laura e Luke, Holly e Robert, Felicia e Frisco, Anna e Duke, Brenda e Sonny; per \"Sentieri\" Reva e Josh, Nola e Quinton, Beth e Philip, Holly e Roger, Mindy e Rick, Michelle e Danny, Harley e Gus; per \"Cos\u00ec gira il mondo\" Lily e Holden; per \"Il tempo della nostra vita\" Kayla e Patch, Marlena e John; per \"La valle dei pini\" Nina e Cliff, Angie e Jesse; per \"Beautiful\" Brooke e Ridge, Macy e Thorne, Steffy e Rick, Katie e Bill, Hope e Liam; per \"Capitol\" Julie e Tyler, Kelly e Trey; per \"Santa Barbara\" Eden e Cruz. \nPer \"Febbre d'amore\" la supercouple di maggior successo \u00e8 quella formata da Nikki e Victor. I due si sono incontrati nel 1981 e, dopo varie vicissitudini, si sposarono per la prima volta nel 1984. Dopo un divorzio ed altri matrimoni, durante i quali la fiamma tra i due non si era mai del tutto spenta, la coppia si \u00e8 risposata nel 2002. Nel 2007 la coppia ha divorziato per la seconda volta; dopo aver avuto ancora entrambi altre relazioni e vissuto varie vicissitudini, Victor e Nikki sono giunti all'altare per la terza volta con una cerimonia di nozze in grande stile, trasmessa il 26 marzo 2013, in occasione della puntata che festeggiava i 40 anni di messa in onda della soap opera. Altre supercouples di \"Febbre d'amore\" sono state: Cricket e Paul, Ashley e Brad, Phyllis e Jack (Ashley e Jack inoltre sono stati a lungo coinvolti, a momenti alterni, in triangoli amorosi assieme a Nikki e Victor), Lauren e Scott, Drucilla e Neil, Victoria e Ryan, Sharon e Nicholas, Colleen e JT, Lily e Daniel."}
{"id": "1092437", "revid": "79109", "url": "https://it.wikipedia.org/wiki?curid=1092437", "title": "Pianura Pontina", "text": ""}
{"id": "1092438", "revid": "3082", "url": "https://it.wikipedia.org/wiki?curid=1092438", "title": "Afranio Siagrio", "text": ""}
{"id": "1092442", "revid": "1566286", "url": "https://it.wikipedia.org/wiki?curid=1092442", "title": "Carlo Delle Piane", "text": "Biografia.\nNasce a Roma in piazza Campo de' Fiori, il 2 febbraio 1936, secondogenito dei tre figli di Francesco Delle Piane, un sarto originario di Casoli di Atri, frazione di Atri (in provincia di Teramo), e di Olga Rossi, una casalinga romana. \nLa particolare conformazione del suo naso \u00e8 dovuta a un episodio accaduto nel 1946, all'et\u00e0 di 10 anni, durante una partita di calcio: dopo il rinvio da parte di un avversario, il pallone lo colp\u00ec in faccia provocandogli la frattura del setto nasale. \nCarriera.\nDebutt\u00f2 nel mondo dello spettacolo nel 1948, quando venne scelto da Vittorio De Sica e Duilio Coletti per interpretare il ruolo di \"Garoffi\" nel film \"Cuore\", selezionato durante una serie di provini in giro per le scuole. Delle Piane considerava questa esperienza cinematografica un avvenimento unico; nel 1950, tuttavia, fu chiamato per partecipare ad un altro film, \"Domani \u00e8 troppo tardi\", del regista francese L\u00e9onide Moguy. Ancora giovanissimo, nel 1951 fu scelto da Steno e Mario Monicelli per affiancare Aldo Fabrizi e Tot\u00f2 in \"Guardie e ladri\", con i quali successivamente lavor\u00f2 in altri film.\nNel 1954 \u00e8 la volta di \"Un americano a Roma\", dove interpreta Romolo Pellacchioni detto \"Cicalone\", l'amico di Nando Mericoni, interpretato da Alberto Sordi. Il particolare aspetto del suo viso e le innate capacit\u00e0 interpretative, figlie del talento e non di studi specifici, lo portarono a ricoprire ruoli in alcuni dei pi\u00f9 importanti film girati in quegli anni. Negli anni sessanta port\u00f2 in tourn\u00e9e, con tappa a Toronto, lo spettacolo Rugantino con Nino Manfredi, interpretando Bojetto, il figlio di Mastro Titta, interpretato da Aldo Fabrizi. Nel 1968 ha recitato nel proprio unico film giallo d'azione, \"Scacco internazionale\" di Giuseppe Rosati, ma la sua parte fu poi esclusa in fase di montaggio.\nNel 1973 ebbe un incidente automobilistico e rimase in coma per pi\u00f9 di un mese. Si riprese lavorativamente anche grazie all'incontro con il regista Pupi Avati, che ne cap\u00ec le doti drammatiche e lo scelse per il film \"Tutti defunti... tranne i morti\", che port\u00f2 Delle Piane a un importante mutamento professionale, mostrandone le qualit\u00e0 interpretative anche in ruoli drammatici: particolarmente riuscito quello dell'avvocato Santelia in \"Regalo di Natale\" e \"La rivincita di Natale\". Proprio grazie all'interpretazione in \"Regalo di Natale\", Delle Piane si aggiudic\u00f2 nel 1986 la Coppa Volpi per la migliore interpretazione maschile alla 43\u00aa Mostra internazionale d'arte cinematografica di Venezia. Tra gli altri ruoli, quello del professore innamorato della bella collega del liceo, in \"Una gita scolastica\" (1983), film per il quale venne premiato l'anno dopo col Nastro d'argento (migliore attore), col Globo d'oro (miglior attore rivelazione) e col Premio Pasinetti (miglior attore). Negli anni successivi molte furono le sue partecipazioni a opere del regista bolognese. Nel 1997 interpret\u00f2 e diresse il suo unico film da regista, \"Ti amo Maria\". \nSempre schivo e riservato, nel 2006 ha inciso un disco intitolato \"Bambini\", scritto da Massimo Bizzarri e Giuseppe Marcucci, arrangiato da Bizzarri, di cui parte dei proventi sono stati devoluti a un'associazione umanitaria. Nel 2008 \u00e8 stato protagonista, assieme a Stefania Sandrelli, del cortometraggio \"Ogni giorno\", diretto da Francesco Felli, sul tema dell'Alzheimer, prodotto da Sky e dalla Federazione Alzheimer Italia. Per il teatro scrive e dirige insieme a Giuseppe Aquino l'opera intitolata \"Io, Anna e Napoli\", la cui prima viene rappresentata al Teatro San Ferdinando di Napoli il 23 aprile 2010. Nel 2012 interpreta un ex partigiano nel film \"Linea gotica\", opera prima di Stefano Giulidori. \nIl 16 maggio 2013 si sposa con la cantante Anna Crispino. Nella serata di venerd\u00ec 9 gennaio 2015 viene ricoverato d'urgenza al Policlinico Gemelli di Roma per un malore di carattere neurologico. Salvato dall'intervento tempestivo della moglie, il 20 gennaio viene dimesso completamente ristabilito. Nel maggio dello stesso anno \u00e8 ospite del Valdarno Cinema Festival, mentre in ottobre \u00e8 ospite della trasmissione \"I fatti vostri\", dove ripercorre la propria carriera. \nNel 2017 \u00e8 protagonista del film \"Chi salver\u00e0 le rose?\" di Cesare Furesi, dove riveste nuovamente i panni dell'avvocato Santelia, gi\u00e0 interpretato in \"Regalo di Natale\" di Pupi Avati, insieme a Lando Buzzanca, Philippe Leroy e Caterina Murino. Per tale interpretazione \u00e8 candidato come migliore attore al Globo d'oro. Nel mese di luglio dello stesso anno ad Alghero gli \u00e8 stato assegnato il premio alla carriera nel corso della 17\u00aa edizione del Grand Prix Corallo Citt\u00e0 di Alghero. Inoltre, l'11 ottobre \u00e8 stato omaggiato a Bologna con il premio alla carriera \"La farfalla di ferro\". Il 17 maggio del 2019 \u00e8 protagonista all'Auditorium Parco della Musica di Roma della serata \"Signore e signori... Carlo Delle Piane\", in omaggio ai suoi settant'anni di carriera.\nLa morte.\n\u00c8 morto a Roma il 23 agosto 2019. La camera ardente \u00e8 stata allestita al Policlinico Agostino Gemelli e la cerimonia funebre si \u00e8 svolta il 26 agosto presso la Chiesa degli Artisti di Piazza del Popolo alla presenza di amici e colleghi dello spettacolo; il suo corpo \u00e8 stato cremato e in seguito le ceneri sono state tumulate nel loculo di famiglia presso il Cimitero Monumentale del Verano a Roma.\nRiconoscimenti.\nPremi cinematografici.\nNastro d'argento\nGlobo d'oro\nPremio Massimo Troisi"}
{"id": "1092443", "revid": "287204", "url": "https://it.wikipedia.org/wiki?curid=1092443", "title": "Tiraggio", "text": "Il tiraggio, in fotografia, \u00e8 la distanza tra il piano del materiale sensibile alla luce (pellicola o sensore digitale) ed il piano del bocchettone d'innesto per gli obiettivi. I due piani sono paralleli per costruzione.\nIl termine quindi \u00e8 di interesse soltanto per gli apparecchi con obiettivi intercambiabili.\nCaratteristiche.\nIl valore del tiraggio \u00e8 un parametro di progetto e di costruzione delle ottiche, che include spesso e volentieri anche la forma dell'innesto (Baionetta, a Vite, ecc), quindi \u00e8 una specifica del sistema fotocamera-obiettivo. Tendenzialmente ogni casa produttrice adotta uno o pi\u00f9 valori personalizzati per i suoi sistemi, per cui risulta pi\u00f9 difficile o impossibile l'interscambio di ottiche tra marche o sistemi differenti. Nell'arco degli anni della fotografia (ma anche del cinema) ci sono stati comunque vari tentativi di creare ed utilizzare valori di tiraggio e innesti standardizzati o universali, come ad esempio l'innesto a vite M42 oppure il Leica LTM o il C-mount o il 4:3 e il Micro 4:3 o il T e T2, o la baionetta Pentax K ed altri, a cui aderivano o aderiscono tuttora diversi produttori.\nIn commercio poi si trovano anche molteplici anelli adattatori per montare obiettivi con diversi innesti. La precondizione geometrica generale \u00e8, se si vuole poter scattare anche su soggetti distanti, che il tiraggio dell'ottica montata sia superiore al tiraggio del corpo macchina di innesto diverso sul quale si desidera montarlo; e che la differenza fra i due valori di tiraggio sia adeguata a permettere l'interposizione di un anello adattatore specifico (con una importante eccezione come vedremo pi\u00f9 sotto).\nGuardando la tabella, se il tiraggio del sistema che accetta le lenti fosse pi\u00f9 corto di quello del sistema delle lenti, \u00e8 sufficiente e spesso disponibile un anello adattatore per montare gli obiettivi con maggior tiraggio su corpi con minor tiraggio. Nelle altre casistiche \u00e8 spesso necessario un anello adattatore munito di una lente correttiva, senza la quale non sarebbe possibile mettere a fuoco gli oggetti all'infinito, nonostante sia comunque ancora possibile mettere a fuoco gli oggetti pi\u00f9 vicini e in pratica spesso questi adattamenti vengono utilizzati per le riprese macro o primi piani. Ad esempio, se non vengono utilizzati adattatori con lenti correttive, montando le ottiche Canon FL o FD con tiraggio di 42 mm, su macchine Canon EOS con tiraggio di 44 mm, si perde la messa a fuoco all'infinito. Oppure \u00e8 anche impraticabile realizzare anelli di raccordo abbastanza sottili e robusti per montare ad esempio ottiche Rollei-QBM (tiraggio 44,60 mm) su corpi macchina Minolta AF o Sony Alpha (tiraggio 44,50 mm). La soluzione con lente correttrice (di norma convergente) \u00e8 per\u00f2 caldamente sconsigliata dai tecnici, perch\u00e9 detta lente per non inficiare troppo la correzione delle aberrazioni ottiche e geometriche ottenuta progettualmente per le ottiche da adattare dovrebbe essere diversa e personalizzata (ricalcolata come tipo di vetro, indici di rifrazione e dispersione, curvature anche a parit\u00e0 di lunghezza focale risultante) per ogni singolo modello di obiettivo da adattare, il che renderebbe l'operazione del tutto priva di senso ed antieconomica.\nIn pochi casi, come per ottiche col passo a vite universale 42x1 (tiraggio 45,46 mm) da montare su corpi macchina con baionetta K (e le sue successive evoluzioni KA/KAF/KAF2/KAF3), \u00e8 possibile utilizzare un anello di raccordo, malgrado il tiraggio di quest'ultimo standard sia il medesimo: questo perch\u00e9 l'anello adattatore si inserisce perfettamente dentro al bocchettone, appoggiandosi alle flange interne della baionetta, senza che la posizione del piano d'appoggio dell'ottica venga alterata.\nCi\u00f2 ha costituito una precisa e consapevole scelta progettuale, proprio come nel caso della baionetta M utilizzata per le pi\u00f9 nuove Leica a telemetro (dal 1953) e decisa con un tiraggio inferiore (27,80 mm) perch\u00e9 permettesse una perfetta retrocompatibilit\u00e0 delle pi\u00f9 vecchie ottiche Leica a vite con tiraggio maggiore (28,80 mm).\nNei casi in cui \u00e8 sufficiente un adattatore semplice, la qualit\u00e0 dell'immagine resta invariata, in quanto si tratta di un semplice tubo di prolunga, mentre nei casi in cui \u00e8 necessario l'uso di una lente correttiva all'interno del tubo, la qualit\u00e0 dell'immagine come detto necessariamente ne risente, pur in proporzione alla qualit\u00e0 della lente.\nIn molti casi di questi adattamenti, si perdono quasi tutti gli automatismi, tipo la stabilizzazione sulla lente o la messa a fuoco automatica ed inoltre, molti obiettivi moderni non permettono nemmeno la regolazione manuale del diaframma se non collegati elettricamente. Negli ultimi anni, soprattutto per i sistemi digitali, sono stati comunque creati degli adattatori in grado di conservare i comandi elettronici; un esempio \u00e8 l'adattatore per ottiche Canon EF su corpi Sony E, che mantiene la messa fuoco e la gestione del diaframma.\nPer il resto, dove \u00e8 possibile, si possono utilizzare spesso le regolazioni meccaniche, manualmente. E ormai, con le nuove e pi\u00f9 versatili fotocamere a corto tiraggio mirrorless, \u00e8 possibile l'utilizzo di quasi tutto il parco ottiche meccaniche, costruito dal 1840 ad oggi.\nNegli apparecchi a corpi mobili (es: banco ottico), la misura del tiraggio dipende sostanzialmente dalle ottiche, in quanto la compressione/estensione del soffietto che divide le due piastre (porta-lastre e porta-ottica) \u00e8 variabile dall'operatore in maniera del tutto flessibile rispetto alle fotocamere coi corpi fissi.\nIl tiraggio e gli errori di messa a fuoco.\nIl front/back focus non \u00e8 da confondere con i problemi di messa a fuoco causati da un errato tiraggio.\nUsare un tiraggio pi\u00f9 lungo del dovuto (in relazione al progetto dell'ottica) rende impossibile la messa a fuoco all'infinito mentre accorcia la minima distanza di messa a fuoco. In pratica \u00e8 quello che si realizza utilizzando i tubi macro o un comune soffietto di estensione.\nUn tiraggio pi\u00f9 corto invece agisce mandando la messa a fuoco oltre l'infinito e allungando la minima distanza utile. Anche in questi casi la messa a fuoco di un sistema ben tarato funziona comunque garantendo la massima precisione nel campo disponibile, sia in manual focus che con l'autofocus.\nSe il front/back focus avviene in manual focus \u00e8 dovuto ad una staratura della battuta dello specchietto primario, che su molti modelli di reflex si regola ruotando con una chiavetta a brugola la camma di battuta dello specchio. Il front/back focus in automatismo pu\u00f2 avvenire sia per staratura dell'appoggio dello specchio secondario (dietro lo specchio principale un secondo specchio invia l'immagine ai sensori di messa a fuoco, anche questo si regola di solito come lo specchio principale), sia per l'azione del primo specchio sul percorso ottico, azione che potrebbe incidere in maniera diversa su ottiche diverse. Molte reflex moderne hanno infatti previsto la correzione della messa a fuoco via software con memoria per vari obiettivi."}
{"id": "1092444", "revid": "154893", "url": "https://it.wikipedia.org/wiki?curid=1092444", "title": "Angle", "text": ""}
{"id": "1092446", "revid": "104252", "url": "https://it.wikipedia.org/wiki?curid=1092446", "title": "San Giovanni Cassiano", "text": ""}
{"id": "1092447", "revid": "1226", "url": "https://it.wikipedia.org/wiki?curid=1092447", "title": "Le avventure del Barone di M\u00fcnchausen", "text": ""}
{"id": "1092448", "revid": "26415", "url": "https://it.wikipedia.org/wiki?curid=1092448", "title": "Dialetti meridionali italiani", "text": ""}
{"id": "1092449", "revid": "1305772", "url": "https://it.wikipedia.org/wiki?curid=1092449", "title": "Giara", "text": ""}
{"id": "1092452", "revid": "87909", "url": "https://it.wikipedia.org/wiki?curid=1092452", "title": "Federazione del Commercio", "text": ""}
{"id": "1092457", "revid": "29727", "url": "https://it.wikipedia.org/wiki?curid=1092457", "title": "Tragelaphus derbianus", "text": ""}
{"id": "1092460", "revid": "2178", "url": "https://it.wikipedia.org/wiki?curid=1092460", "title": "Upper Lough Erne", "text": ""}
{"id": "1092474", "revid": "1728", "url": "https://it.wikipedia.org/wiki?curid=1092474", "title": "Tsimljansk", "text": ""}
{"id": "1092480", "revid": "228587", "url": "https://it.wikipedia.org/wiki?curid=1092480", "title": "M\u00fcnchhausen", "text": ""}
{"id": "1092485", "revid": "1226", "url": "https://it.wikipedia.org/wiki?curid=1092485", "title": "Munchausen", "text": ""}
{"id": "1092486", "revid": "1226", "url": "https://it.wikipedia.org/wiki?curid=1092486", "title": "M\u00fcnchausen", "text": ""}
{"id": "1092488", "revid": "115197524", "url": "https://it.wikipedia.org/wiki?curid=1092488", "title": "Adriaan van den Spieghel", "text": "Biografia.\nLa sua formazione avvenne dapprima all'Universit\u00e0 di Lovanio e poi a Padova, dove si laure\u00f2 in medicina nel 1603.\nAllievo di Girolamo Fabrici d'Acquapendente e di Giulio Casseri, dal 1605 divenne professore di anatomia all'Universit\u00e0 di Padova.\nAbile anche come chirurgo, esegu\u00ec molteplici trapanazioni craniche, descrisse l'ernia che porta il suo nome e ide\u00f2 una tecnica operatoria per le fistole anali.\nI suoi contributi scientifici pi\u00f9 importanti riguardano l'embriologia, la neuroanatomia e l'anatomia addominale ed epatica, in cui descrisse, tra l'altro, il lobo epatico che porta il suo nome."}
{"id": "1092489", "revid": "1705737", "url": "https://it.wikipedia.org/wiki?curid=1092489", "title": "Palazzo Reale (Torino)", "text": "Il Palazzo Reale di Torino \u00e8 la prima e pi\u00f9 importante tra le residenze sabaude in Piemonte, teatro della politica degli Stati sabaudi per almeno tre secoli.\n\u00c8 collocato nel cuore della citt\u00e0, nella Piazzetta Reale adiacente alla centralissima Piazza Castello, da cui si dipartono le principali arterie del centro storico: via Po, via Roma, via Garibaldi e via Pietro Micca.\nRappresenta il cuore della corte sabauda, simbolo del potere della dinastia e, congiuntamente alle altre dimore reali della cintura torinese, come la reggia di Venaria Reale, la Palazzina di caccia di Stupinigi o il castello del Valentino, \u00e8 parte integrante dei beni dichiarati dall'UNESCO quali Patrimonio dell'Umanit\u00e0.\nNel 2016 confluisce nei Musei Reali insieme alla Galleria Sabauda, Armeria Reale, Biblioteca Reale, Palazzo Chiablese e Museo di antichit\u00e0. Nel 2018 l'intero complesso, incluse le mostre ospitate nelle Sale Chiablese, \u00e8 stato visitato da 515.632 visitatori.\nStoria.\nIl palazzo, destinato a residenza ducale, venne progettato tra la fine del Cinquecento e l'inizio del Seicento da Ascanio Vittozzi. Alla morte di quest'ultimo, i lavori vennero affidati, durante la reggenza di Cristina di Francia, a Amadeo di Castellamonte. La facciata presenta una parte centrale affiancata da due ali pi\u00f9 alte, secondo il progetto seicentesco di Carlo Morello. Le sale del piano nobile sono decorate dalle immagini allegoriche che celebrano la dinastia reale, realizzate dalle mani di diversi artisti. Alla fine del Seicento Daniel Seiter viene chiamato per affrescare il soffitto della Galleria, che verr\u00e0 chiamata anche Galleria del Daniel, e Guarino Guarini edifica la Cappella della Sindone per ospitare la preziosa reliquia. Nel Settecento viene chiamato, per alcuni interventi di modifica, l'architetto Filippo Juvarra. Egli realizza per il Palazzo la Scala delle Forbici costituita da doppie rampe e il Gabinetto Cinese decorato dagli affreschi settecenteschi di Claudio Francesco Beaumont, artista di corte durante il regno di Carlo Emanuele III. Sempre Juvarra rediger\u00e0 il progetto e relativi disegni, del magnifico \"Gabinetto per il Segreto Maneggio degli Affari di Stato\". Un ambiente, altamente decorato sia nella volta, con le pitture di Claudio Francesco Beaumont, sia nelle boiserie, con specchi e legni intagliati e dorati. Inoltre nello stesso ambiente, si trovano i due grandi mobili dell'ebanista, Pietro Piffetti. I due mobili, uno di fronte all'altro, sono alti pi\u00f9 di 3 metri e sono realizzati con legni pregiati, avorio, madreperla e decorazioni bronzee. Nel piccolo vano attiguo che prende il nome di \"andito al Pregadio\", si trovano i magnifici pannelli dipinti da Carlo Andrea Van Loo. Nell'Ottocento i lavori di restauro e modifica vengono affidati a Ernesto Melano e Pelagio Palagi che si ispirano all'antichit\u00e0 e alla cultura egizia. Il Palagi realizz\u00f2 la grande cancellata con le statue di Castore e Polluce, che chiude la piazza antistante il Palazzo. Poco dopo l'Unit\u00e0 d'Italia viene realizzato lo Scalone d'Onore sul progetto di Domenico Ferri. La volta dello Scalone d'Onore \u00e8 dipinta da Paolo Emilio Morgari e rappresenta l'apoteosi di Re Carlo Alberto e del duca Emanuele Filiberto. Trasferita la capitale a Roma, il Palazzo si trasforma da abitazione a Museo pubblico. Il Giardino venne riprogettato a fine Seicento da Andr\u00e9 Le N\u00f4tre con vari bacini e suggestivi sentieri ornati da fontane e statue. Il Giardino venne negli anni risistemato e restaurato da diversi architetti.\nLa balaustra \u00e8 opera di Giovanni Battista Casella \"de Monora\" e di Mattia Solari (1660).\nOrigini della dimora.\nIl palazzo fa parte di un complesso di edifici, siti nel centro cittadino, che si possono annoverare, certamente, tra i pi\u00f9 antichi e ricchi di fascino di Torino: \u00e8 prossimo al sontuoso Palazzo Madama, uno dei pi\u00f9 singolari connubi tra arte antica, medioevale, barocca e neoclassica che si ricordino. A questo proposito, Palazzo Reale \u00e8 di origini, se non paragonabili per epoca al ben pi\u00f9 remoto Palazzo Madama, quantomeno molto precedenti di quel che l'austera facciata possa far sembrare: in origine, l'edificio era adibito a palazzo vescovile, fino almeno al XVI secolo, cosa che ne fa presupporre una fondazione ben pi\u00f9 remota.\nIl fasto della dimora vescovile pu\u00f2 essere solo immaginato, in quanto ben poco si \u00e8 salvato del periodo precedente al Cinquecento: in ogni caso, doveva avere un fascino ed una magnificenza superiori al gi\u00e0 celebre Palazzo Madama se, al momento di trasferire la sede ducale da Chamb\u00e9ry a Torino, Emanuele Filiberto I di Savoia lo scelse come sua personale dimora, cacciandone il legittimo proprietario, dopo aver passato qualche anno nell'adiacente castello di Palazzo Madama, poco consono, forse, per essere elevato a corte.\nFu cos\u00ec che il vescovo venne lasciato dimorare nell'attiguo Palazzo di San Giovanni, mentre la nuova residenza della corte divenne il Palazzo Ducale di Torino, un passaggio che segn\u00f2 profondamente l'architettura della piazza e della citt\u00e0 stessa: siamo nel Cinquecento, e la geografia urbanistica della capitale sabauda relega l'edificio al limitare del muro di cinta, facendone un facile bersaglio per un ipotetico assedio. Non a caso, quindi, sotto Carlo Emanuele II di Savoia si amplier\u00e0 la citt\u00e0 partendo proprio dal lato del palazzo, creando quindi via Po fino a piazza Vittorio Veneto.\nIl periodo d'oro.\nCon la morte di Carlo Emanuele I di Savoia nel 1630, iniziamo a considerare la vera evoluzione del Palazzo, che al tempo del \"Grande Duca\" aveva visto ben poche modifiche, tra le quali si annovera un tempietto circolare interno. La parentesi di Vittorio Amedeo I di Savoia pone alla sommit\u00e0 del ducato una donna, Maria Cristina di Borbone-Francia, definita \"Madama Reale\", grande estimatrice di questi luoghi. Ed \u00e8, infatti, per sua volont\u00e0 che, dopo i disastri provocati dall'assedio del 1640, che danneggiarono sensibilmente l'edificio, vennero ricostruiti gli ambienti, chiamando il grande architetto di corte Carlo di Castellamonte, col figlio Amedeo; essi realizzarono in gran parte la facciata e gli interni, anche se molti dei lavori che li contraddistinsero vennero, come si vedr\u00e0, vanificati dai successivi ritocchi al Palazzo, ordinati dagli stessi sovrani a partire dal 1722 in onore dei matrimoni, specie al secondo piano, dei loro primogeniti.\nL'epoca d'oro, quindi, risale proprio ai grandi fasti successivi alla fine dei lavori di ricostruzione, e che potremo collocare gi\u00e0 dal 1656, anno della fine dell'imponente e severa facciata di Amedeo di Castellamonte. Ma, se sotto l'austero regno di Vittorio Amedeo II di Savoia il lusso sembr\u00f2 svanire dalla corte, ridotta per numero e molto censurata nei costumi e nelle frivolezze, ecco che dal 1722, anno del matrimonio di Carlo Emanuele, erede al trono con la principessa palatina Cristina di Baviera-Sulsbach, il lusso torn\u00f2 ad imperversare nella dimora, almeno nel secondo piano, dedicato dal re di Sicilia, al figlio: i lavori, in questa fase, furono diretti da Filippo Juvarra, e molto ancora venne realizzato in seguito all'abdicazione di Vittorio Amedeo, quando il nuovo sovrano si dedic\u00f2 con estrema apertura alla vita mondana.\nE, se per gli allestimenti dell'erede Carlo Emanuele venne chiamato a corte Filippo Juvarra, anche per i successivi matrimoni i sovrani non lesinarono sulla committenza: per le nozze di Vittorio Amedeo III con Maria Antonietta di Borbone-Spagna, venne incaricato Benedetto Alfieri, architetto di corte dal 1739, gi\u00e0 rinomato in Piemonte come grande architetto. Poi, quando il secondogenito di Vittorio Amedeo III, Vittorio Emanuele, duca d'Aosta ottenne un'ala della residenza, furono Carlo Randoni e Giuseppe Battista Piacenza a ridisegnare le sale che oggi prendono il nome di Appartamenti del Duca D'Aosta.\nAnche Carlo Alberto commission\u00f2 dei rifacimenti, per le nozze, questa volta, di Vittorio Emanuele II: l'architetto, molto amato da Carlo Alberto, fu Pelagio Palagi, gi\u00e0 autore della grande cancellata, del 1835, visibile innanzi al Palazzo.\nIl declino.\nTra il 1799 e il 1815 la residenza ufficiale della famiglia reale e della corte, in esilio da Torino per via dell'occupazione napoleonica, pass\u00f2 temporaneamente al Palazzo Reale di Cagliari.\nCon l'Unit\u00e0 d'Italia il Palazzo rimane sede della monarchia fino al 1865: di questi anni, e precisamente nel 1862, \u00e8 il grande Scalone d'Onore, su progetto di Domenico Ferri, voluto da Vittorio Emanuele II per celebrare la nascita della nuova nazione e per rendere, cos\u00ec, degno di tale titolo regio anche il palazzo: in questo ampio ambiente, grandi tele e statue illustrano momenti e personaggi della storia sabauda.Con un ingente numero di arredi e di effetti personali, i Savoia si trasferirono quindi a Palazzo Pitti, a Firenze, lasciando la loro prima dimora a semplice alloggio per le loro visite a Torino.\nUlteriori lavori vennero eseguiti per le nozze di Umberto II di Savoia, nel 1930: la caduta della monarchia nel 1946 destin\u00f2 questi ambienti all'oblio, tant'\u00e8 che molte ali dovettero essere restaurate pesantemente, come quelle dei Duchi di Aosta al Secondo Piano.\nIl Palazzo.\nFacciata.\nCos\u00ec Vittorio Alfieri, riferendosi a suo zio, Benedetto Alfieri, apostrofa il muro esterno dell'edificio, verso la fine del settecento: quello che oggi vediamo, decisamente elegante, con la famosa cancellata del Palagi, \u00e8 difatti diverso da come poteva apparire agli occhi dell'astigiano: l'apparenza austera del palazzo \u00e8 in linea con l'architettura barocca, ma priva di fronzoli, di tutta la piazza. La sua facciata, lunga 107 metri ha un'altezza media di trenta metri, nulla in confronto alla scenografica maestosit\u00e0 della Palazzina di Caccia di Stupinigi, ma allo stesso tempo adatta allo scopo assegnato a questo edificio: il centro strategico da cui esercitare il potere.\nOsservando la facciata del palazzo si nota subito la geometria e l'equilibrio dei due padiglioni laterali, a firma degli architetti Carlo di Castellamonte e Amedeo di Castellamonte, la simmetria \u00e8 interrotta dall'elevarsi maestoso, sulla sinistra, della Cappella della Sacra Sindone, destinata a conservare uno dei gioielli pi\u00f9 preziosi in mano a Casa Savoia, ovvero il Sacro Linteo.\nInterni.\nQuesta l'impressione che ebbe il conte Girolamo Orti nel visitare, nella prima met\u00e0 dell'Ottocento, gli interni del Palazzo Reale, resi cos\u00ec sfarzosi dalla maestria degli artisti che si operarono nel corso dei secoli. Bastino alcuni nomi per avere il livello della raffinatezza raggiunta: Isidoro Bianchi, Claudio Francesco Beaumont, Rocco Comaneddi, Giuseppe Paladino, Francesco de Mura, Angelo Maria Crivelli, Giovanni (Johann) Carlone, Vittorio Amedeo Cignaroli, Leonardo Marini, Michele Antonio Milocco, Giuseppe Dupr\u00e0, Massimo d'Azeglio, e poi Jean-Baptiste van Loo, Giuseppe Maria Bonzanigo, Pietro Piffetti: il livello dei fregi, delle decorazioni, dell'arte in generale tocc\u00f2 qui alcuni dei pi\u00f9 alti apici dell'epoca.\nPrimo Piano.\nDefinito generalmente Primo Piano Nobile, esso \u00e8 dominato da uno stile aulico, teso a sottolineare l'importanza della dinastia; particolare pregio rivestono alcuni ambienti, tra essi il Salotto Cinese, opera in buona parte di Beaumont, gi\u00e0 attivo in quel periodo alla Grande Galleria, che poi prese il suo nome, all'Armeria Reale, l'imponente Galleria di Daniel, secentesca, affrescata dal viennese Daniel Seiter, la cui magnificenza rivaleggiava con la Galleria degli Specchi di Versailles, alla quale si ispirava prima di venir trasformata, sotto il regno di Carlo Alberto, in una quadreria con ritratti di personaggi storici, legati a casa Savoia.\nDi grande pregio anche l'Appartamento d'Inverno del Re e la Sala del Trono.\nSecondo Piano.\nSi accede al Secondo Piano grazie ad uno dei massimi capolavori dell'architetto Filippo Juvarra: la scala detta \"delle Forbici\", nella quale il messinese ci regala una delle sue trovate pi\u00f9 geniali e, al contempo, fascinose: una imponente gradinata in marmo, che sembra librarsi verso l'alto con una voluta leggera e sinuosa, scarica tutto il suo peso sulle pareti adiacenti, quelle del muro esterno del palazzo, in modo da non gravare eccessivamente sul pavimento sottostante, realizzato in legno, un materiale che, quindi, difficilmente avrebbe sopportato il peso del marmo. Juvarra mantiene, in questo caso, le grandi finestre che si affacciano sul cortile retrostante al palazzo, in modo da dotare l'ambiente, per altro poco spazioso, di una fonte di illuminazione esterna efficace.\nAppartamenti del Principe di Piemonte.\nIl secondo Piano reca forte l'impronta, dovuta ai continui lavori commissionati dai sovrani per i loro primogeniti, il che accosta, in molte sale, stili e mode differenti a seconda delle epoche. Questi lavori di riallestimento, dovuti al gusto del momento, spesso danneggiavano, come gi\u00e0 osservato, le opere preesistenti (emblematici, i soffitti, o gli affreschi); nel 1660 il pittore Giovanni Andrea Casella collabor\u00f2 all'esecuzione del \"fregio\" della sala delle Virt\u00f9 (detta poi degli Staffieri). L'ornamentazione a stucco dei vari locali si deve a Pietro Somazzi.\nPer i matrimoni del 1722, del 1750 e del 1775 furono realizzati, quindi, riallestimenti che toccarono tutto il piano, prima che esso venisse condiviso con le stanze del Duca di Aosta. In particolar modo, si ricordano la grande Sala da Ballo, di tipica impronta alfieriana: la sala, decorata con grandi arazzi raffiguranti Storie di Don Chisciotte, \u00e8 poi collegata con l'altrettanto fascinosa Piccola Galleria di Beaumont, che svolgeva la funzione di tramite con le ale di Vittorio Emanuele I.\nImpronta tipicamente palagiana hanno invece le Tre Anticamere (Sala della Guardia del Corpo, Sala degli Staffieri, sala dei Paggi), e le sale adibite, nel Novecento, come stanze private della Principessa Maria Jos\u00e9: soffitti e pavimenti, portando ancora traccia dei disegni dell'architetto preferito da Carlo Alberto di Savoia.\nAppartamenti del Duca d'Aosta.\nDominati dalle impronte di Piacenza e di Randoni, oltre che dalla sapiente manifattura di Bonzanigo, gli appartamenti ducali sono destinati a Vittorio Emanuele I, duca di Aosta, e alla consorte Maria Teresa. La loro dislocazione, nella pianta dell'edificio, li colloca nell'area a ridosso del palazzo dell'Armeria Reale.\nDi rilevanza, in queste sale, \u00e8 il piccolo Gabinetto Cinese, un crogiuolo di stucchi e di lacche orientali, sapientemente lavorate da Bonzanigo e dalla sua squadra per ricreare immagini tipiche del favoloso Oriente.\nL'architettura.\nGli stili caratterizzanti il palazzo sono tre: barocco, rococ\u00f2 e neoclassico. Ci\u00f2 si deve ai principali architetti che operarono qui dall'epoca filibertina in poi:\nGli esterni.\nGli esterni del palazzo, in Piazza Castello, si affacciano sulla maestosa scenografia della piazza disegnata dal Vittozzi, collegandosi agli altri edifici che, complessivamente, formano il grande corpo della reggia.La facciata, solenne, che si offre al visitatore da Piazza Castello non \u00e8 quindi l'unica, ma certamente, oltre ad essere il corpo pi\u00f9 importante, \u00e8 anche quello pi\u00f9 famoso. La grande cancellata, eretta in loco di un grande porticato poi distrutto, venne creata dal Palagi, ultimata con le pregevoli statuee dei due Dioscuri, fuse da Abbondio Sangiorgio. Dietro al palazzo, poi, si estendono i Giardini del Parco Regio.\nI Giardini Reali.\nSiti all'estrema periferia di quella Torino che Emanuele Filiberto volle ergere a capitale del suo guerresco ducato, i Giardini Reali del Palazzo presero forma per ispirazione alle maggiori regge d'Europa, allora decorate con gli eleganti giardini, specie di idea toscana (basti pensare alle ville medicee).\nDietro a Palazzo Reale si estendono quindi i Giardini Reali e, quanto oggi visibile, \u00e8 in gran parte opera dell'architetto Andr\u00e9 Le N\u00f4tre. Il Le N\u00f4tre, gi\u00e0 attivo alla corte di Versailles, per committenza dei Borbone, rispecchiava quella che era una caratteristica dei giardini nobiliari europei, i giochi d'acqua e le prospettiva floreali. Gi\u00e0 nell'epoca di Carlo Emanuele I e di Vittorio Amedeo I il giardino aveva subito notevoli ampliamenti, ma \u00e8 sostanzialmente dal tardo seicento che si avranno, con il lavoro del De Marne (che attuava i progetti del de N\u00f4tre) i veri e propri splendori.\nTriste degrado si ebbe durante il periodo napoleonico, durante il quale non mancarono le spoliazioni ed i saccheggi: tutto ci\u00f2 ebbe termine nel 1805, a seguito della nomina del giardino a Parco Imperiale. Prima del ritorno dei Savoia, a seguito della Restaurazione, quel Giuseppe Battista Piacenza che gi\u00e0 aveva lavorato per il secondo piano dell'edificio, ebbe l'incarico di restaurare le settecentesche statue raffiguranti le Stagioni e i grandi vasi celebrativi provenienti dalla Reggia di Venaria Reale, e sostanzialmente questa fu l'ultima grande modifica che sub\u00ec il giardino: ancora qualche statua venne posta verso fine Ottocento, quando per volont\u00e0 di Vittorio Emanuele II si posero qui le raffigurazioni marmoree di Amedeo VI di Savoia, Vittorio Amedeo I e Vittorio Amedeo II, ma lo spostamento della capitale a Roma ridusse drasticamente l'importanza del luogo."}
{"id": "1092490", "revid": "36426", "url": "https://it.wikipedia.org/wiki?curid=1092490", "title": "Tramonto del sole", "text": "Il tramonto del sole \u00e8 un dipinto a olio su tela (318x261 cm) realizzato nel 1752 dal pittore francese Fran\u00e7ois Boucher.\n\u00c8 conservato nella Wallace Collection di Londra."}
{"id": "1092491", "revid": "88740", "url": "https://it.wikipedia.org/wiki?curid=1092491", "title": "Giara (contenitore)", "text": "La giara \u00e8 un recipiente, solitamente di terracotta, usato in genere per contenere liquidi o granaglie. \nSimile all'anfora, si distingue da essa per la forma pi\u00f9 tozza e la maggiore capacit\u00e0. Ha forma approssimativamente cilindrica, che si restringe verso l'imboccatura, o panciuta. Pu\u00f2 avere dei manici per facilitarne il trasporto. Le giare venivano usate soprattutto nell'antichit\u00e0, ma il loro uso \u00e8 proseguito in alcune regioni fino a tempi recenti.\nIn Puglia, in particolare, se ne usa una variante locale detta capasone, che, dismessa ormai l'originaria funzione di contenitore, \u00e8 oggi ampiamente utilizzata come decoro da giardino.\nLa giara d\u00e0 il titolo all'omonima novella di Luigi Pirandello, da cui fu tratta anche una commedia ed \u00e8 la probabile origine del toponimo di Giarre, in Provincia di Catania."}
{"id": "1092498", "revid": "36426", "url": "https://it.wikipedia.org/wiki?curid=1092498", "title": "Andando al lavoro", "text": "Andando al lavoro \u00e8 un dipinto (56x46 cm) realizzato tra il 1850 ed il 1851 dal pittore Jean-Fran\u00e7ois Millet.\n\u00c8 conservato nella Glasgow Art Gallery di Glasgow."}
{"id": "1092500", "revid": "1543377", "url": "https://it.wikipedia.org/wiki?curid=1092500", "title": "San Romolo", "text": ""}
{"id": "1092501", "revid": "2182618", "url": "https://it.wikipedia.org/wiki?curid=1092501", "title": "Battaglia delle Amazzoni", "text": "La Battaglia delle Amazzoni (o \"Amazzonomachia\") \u00e8 un dipinto a olio su tavola (121x165,5\u00a0cm) realizzato intorno al 1615 dal pittore fiammingo Pieter Paul Rubens. Viene considerata una delle opere che esprime con maggiore intensit\u00e0 l'ammirazione di Rubens per Leonardo."}
{"id": "1092503", "revid": "4252", "url": "https://it.wikipedia.org/wiki?curid=1092503", "title": "Romolo di Genova", "text": "Fu vescovo di Genova intorno al V secolo, successore di san Siro.\nBiografia.\nNon si hanno notizie certe sulla sua vita, in quanto esiste una sua sola biografia anonima risalente al X secolo; tuttavia ci\u00f2 che \u00e8 certo \u00e8 che sia stato un uomo di notevole bont\u00e0 e particolarmente portato a dirimere discordie. Mor\u00ec nella citt\u00e0 di \"Villa Matuti\u00e6\" (Sanremo), pare durante un viaggio pastorale nella Liguria di ponente. La sua morte \u00e8 attribuita per tradizione al 13 ottobre.\nTale fu la venerazione per il vescovo che non si \u00e8 certi di quanto si siano mescolati leggenda e realt\u00e0. La tradizione sanremese dice che il santo venne educato a \"Villa Matuti\u00e6\"; eletto vescovo, si rec\u00f2 a Genova per la sua missione pastorale. Tuttavia per sfuggire alle invasioni longobarde ritorn\u00f2 nella terra natale, e si rifugi\u00f2 in penitenza in una grotta nell'entroterra sanremese. Ogni volta che vi erano attacchi da nemici, carestie, calamit\u00e0 varie, i matuziani si recavano in pellegrinaggio presso la grotta dove viveva il santo, pregando e chiedendo la protezione del Signore. Alla sua morte, il suo corpo fu sepolto nella citt\u00e0, ai piedi di un piccolo altare usato per le prime celebrazioni cristiane e qui venerato per molti anni.\nCulto.\nIntorno al 930 il suo corpo fu traslato a Genova, per il timore delle numerose scorribande saracene e venne sepolto nella Cattedrale di San Lorenzo. A Villa Matuti\u00e6, nel frattempo, si cominciarono ad attribuire al santo numerosi prodigi, soprattutto relativi alla difesa della citt\u00e0 dagli attacchi dei Saraceni, tanto che il santo viene rappresentato vestito da vescovo e con una spada in mano.\nL'occasione della traslazione spinse i Matuziani ad edificare, nel luogo di sepoltura originario una chiesetta, poi ricostruita nel XII secolo, ristrutturata nel corso degli anni e oggi insigne Concattedrale di San Siro. Essa fu consacrata nel 1143 dall'Arcivescovo di Genova il Cardinal Siro de Porcello e dedicata a quel San Siro che in quello stesso luogo aveva fatto costruire, alcuni secoli prima, il primo altare della citt\u00e0 e sotto al quale colloc\u00f2 le spoglie del Beato Ormisda (Sacerdote dell'antica pieve di Villa Matutia) evangelizzatore del ponente ligure e suo maestro.\nTanta fu la venerazione per il santo, che alla fine del X secolo (980) la cittadinanza decise di cambiare il nome del paese in \"Civitas Sancti Romuli\". Tuttavia in dialetto locale il nome veniva declinato nel pi\u00f9 breve \"San Romolo\", pronunciato \"San R\u0153mu\", che mut\u00f2 poi intorno al Quattrocento nella forma \"San Remo\".\nLa localit\u00e0 dove il santo si era ritirato, ai piedi del Monte Bignone, \u00e8 chiamata San Romolo ed \u00e8 una frazione della citt\u00e0: la grotta (detta \"bauma\") \u00e8 stata trasformata in chiesetta, con l'ingresso protetto da una inferriata e contiene all'interno una statua di San Romolo morente sopra un altare barocco.\nIl Martirologio Romano lo ricorda al 13 ottobre:"}
{"id": "1092511", "revid": "112141399", "url": "https://it.wikipedia.org/wiki?curid=1092511", "title": "Marco Castoro", "text": "Attualmente \u00e8 un giornalista professionista de Il Quotidiano del Sud-L'AltraVoce dell'Italia. Cura l'edizione del luned\u00ec del Quotidiano del Sud denominata L'AltraVoce dei Ventenni. Collabora con Leggo, Rtl 102.5. Co-autore e co-conduttore del programma sul made in Italy intitolato \"Sue Eccellenze\", in onda su Rai RadioLive. Gli articoli pubblicati vengono raccolti sul blog www.marcocastoro.it. Da freelance ha collaborato con Il Messaggero e con ilmessaggero.it ove \u00e8 stato titolare della rubrica \"Tele&amp;Visioni\". Blogger del ilfattoquotidiano.it. Fino al 5 agosto 2016 vicedirettore e cofondatore del quotidiano La Notizia. Fino al 28 febbraio 2013 \u00e8 stato caporedattore centrale di Italia Oggi e giornalista parlamentare seguendo la politica in primo piano e il mondo dei media. Ha scritto per Gente, Il Giornale, Grazia, la Verit\u00e0, QN, Corriere dell'Umbria. Fino al 1\u00ba giugno 2007 \u00e8 stato caporedattore centrale del quotidiano romano \"Il Tempo\". In precedenza capo del servizio sportivo, poi responsabile delle redazioni distaccate e in seguito capocronista di Roma. Sempre nel 2007 ha partecipato alla realizzazione del programma tv \u201c\"La palla al piede\"\u201d, andato in onda sull'emittente T9. Giornalista accreditato ai Mondiali di Italia '90, al Festival di Sanremo. Inviato al terremoto di Nocera Umbra del '97 e al sequestro Soffiantini. \nGli inizi.\nCastoro ha scritto il primo articolo nel settembre del 1981, poi ha iniziato la doverosa trafila/gavetta in numerose testate giornalistiche, radiofoniche e televisive prima di approdare nel gennaio 1985 al \"Tempo\". Pubblicista nel 1985.\nIl Tempo.\nGiornalista professionista dal 31 gennaio 1990 (tessera ordine n. 54517), ha lavorato per 22 anni nel quotidiano romano, dove ha ripercorso tutti i gradini interni fino al ruolo di caporedattore centrale (carica assunta dal I febbraio 2006).\n\u00c8 stato giornalista accreditato ai Campionati Mondiali di calcio di Italia '90. \u00c8 iscritto all'Ussi (stampa sportiva) e ai Cronisti romani. Dal 1992 al 1994 \u00e8 stato vicecaposervizio prima dello sport, poi degli spettacoli e della cronaca di Roma.\nInviato ad Ankara per la finale di Coppa CEV di volley, a Nocera Umbra per il terremoto del 26 settembre 1997, a Riofreddo per l'agguato all'ispettore dei NOCS Samuele Donatoni durante il sequestro di Giuseppe Soffiantini.\nAutore di numerosi articoli anche per il settore turismo, iscritto al Gist (stampa turistica), \u00e8 stato inviato per un reportage dalla Siria e in Svezia per il Canale di G\u00f6ta.\nPromosso capo del servizio sportivo dal marzo del 1999, dal 9 giugno 2001 coordina le redazioni distaccate Lazio - Abruzzo - Molise come vice caporedattore. Dal 24 febbraio 2003 capocronista di Roma, responsabile della Cronaca capitolina e della sua provincia. Il mandato \u00e8 durato quasi tre anni.\nDal 1\u00ba novembre 2005 si \u00e8 occupato delle pagine di \"Primo piano\".\nFino al 1\u00ba giugno 2007 lavora quotidianamente alla prima pagina del \"Tempo\" e supervisiona le pagine di politica, cronache nazionali ed estere, cultura e spettacoli. In pi\u00f9, dal 2006 \u00e8 al seguito delle vicende politiche Rai, cda e tg.\nTitolare di due rubriche sportive come \"Punti di svista\" e \"Corsi e ricorsi\". E di altrettante a \"Italia Oggi\": \"Servizio privato\" e \"A tutto spot\"."}
{"id": "1092516", "revid": "599013", "url": "https://it.wikipedia.org/wiki?curid=1092516", "title": "Qmp", "text": ""}
{"id": "1092517", "revid": "1305772", "url": "https://it.wikipedia.org/wiki?curid=1092517", "title": "Il nuovo mondo", "text": ""}
{"id": "1092519", "revid": "339392", "url": "https://it.wikipedia.org/wiki?curid=1092519", "title": "Q.M.P.", "text": ""}
{"id": "1092520", "revid": "2055784", "url": "https://it.wikipedia.org/wiki?curid=1092520", "title": "Tirante", "text": "Il termine tirante, in architettura, indica un elemento strutturale, spesso di metallo, utile a contrastare le forze spingenti laterali dovute al peso, ad esempio, di una copertura. Lo si ritrova spesso in associazione con archi o volte. Dal punto di vista strutturale viene chiamato tirante un elemento che lavora, come si intuisce dal termine, a trazione semplice, a differenza del puntone che invece lavora a compressione semplice.\nIl tirante \u00e8 anche un elemento costitutivo della capriata (catena) o delle strutture reticolari, dove il tirante viene chiamato anche biella tesa o asta tesa. Tirante e puntone, elementi componenti delle travi reticolari isostatiche, rappresentano l'elemento finito pi\u00f9 semplice: elemento asta o biella. Tale elemento \u00e8 alla base dello \"strut and tie method\" (metodo del puntone e tirante), utilizzato per lo studio delle D regions, basato sull'analogia del traliccio equivalente."}
{"id": "1092525", "revid": "1529788", "url": "https://it.wikipedia.org/wiki?curid=1092525", "title": "Fra Cristoforo", "text": "Fra Cristoforo (nome di battesimo Lodovico) \u00e8 un personaggio del romanzo \"I promessi sposi\" scritto da Alessandro Manzoni. Nella storia prende importanti decisioni, quali la fuga dei protagonisti Renzo e Lucia dal territorio di Lecco.\nIl personaggio.\nFiglio di un commerciante, prima di ricevere la vocazione e diventare frate cappuccino, si chiamava Lodovico; Manzoni non fornisce alcun cognome a questo personaggio. Grazie alla fortuna paterna cercava di introdursi negli ambienti della nobilt\u00e0 ma rifiutato da questa come irrimediabilmente inferiore per nascita (il suo ultimo avversario lo definisce sprezzantemente \"vile meccanico\"), si immedesima nel ruolo di paladino dei pi\u00f9 poveri.\nLodovico, dopo essersi scontrato con un nobile e averlo ucciso in un duello provocato da cause banali, si rifugia in un convento di Cappuccini della sua citt\u00e0. Nello scontro rimane ucciso Cristoforo, fedele servitore di Lodovico, che riceve su di s\u00e9 la spada destinata al padrone. Le due tragiche morti (il nobile arrogante con cui aveva duellato si pente amaramente e perdona Lodovico tramite il cappuccino accorso ad assisterlo) avviano alla fine un processo gi\u00e0 incominciato di conversione e portano il giovane al cambiamento di vita cui aveva gi\u00e0 altre volte pensato.\nChiede quindi di essere accolto come postulante al convento stesso dove si \u00e8 rifugiato. La sua decisione permette ai Cappuccini di evitare il prevedibile imbarazzo di difendere il diritto di asilo di un nemico di una potente famiglia, e alla famiglia dell'ucciso, che lo scrittore mantiene anonima, l'imbarazzo di scontrarsi con la Chiesa per ottenere vendetta. Nella soddisfazione generale Lodovico viene quindi rivestito del saio.\nIn memoria del suo vecchio e amato servitore, come nome religioso Lodovico sceglier\u00e0 il nome di Cristoforo, nome peraltro con una forte valenza religiosa significante \"portatore di Cristo\". La scena del duello, provocato dalla discussione su chi avesse dovuto cedere il passo fra i due contendenti (cap. IV), ripropone una situazione tipica della tradizione cavalleresca, passata poi ai popolari romanzi di avventura, i romanzi di cappa e spada, tra i quali il celeberrimo \"I tre moschettieri\" di Alexandre Dumas.\nUno dei modelli classici per Manzoni, considerate le analogie di situazioni (il duello per le strade cittadine, la morte dell'amico), doveva essere stato quello fra Romeo, Tebaldo e Mercuzio nella tragedia \"Romeo e Giulietta\" di William Shakespeare. Del resto il sommo drammaturgo inglese \u00e8 citato proprio nel capitolo IV dove Manzoni, riguardante Lodovico, scrive: \"Ma il fondaco, le balle, il libro, il braccio, gli comparivan sempre nella memoria, come l'ombra di Banco a Macbeth...\". Nel IV capitolo Manzoni scrive:\nLa religiosit\u00e0.\nFra Cristoforo \u00e8 simbolo della cristianit\u00e0 e della devozione, ma conserva ancora il carattere vivace di Lodovico. Il fascino di questo personaggio \u00e8 costituito dal contrasto tra uomo vecchio e uomo nuovo, simboleggiato dalla metafora dei suoi occhi, che risente di un profondo accostamento al concetto dell'anima umana nel \"Fedro\" di Platone. Il fervore religioso di fra Cristoforo non \u00e8 pi\u00f9 valutato dalla critica come mera oratoria e moralismo apologetico, ma come segno di un ideale calato nella realt\u00e0 a rappresentare le note eroiche di quel cristianesimo pugnace e sempre militante che \u00e8 il vero cristianesimo manzoniano.\nIl critico Luigi Russo osserva che Manzoni, nel concepire fra Cristoforo con quel carattere, obbed\u00ec alla propria formazione giansenistica, intesa non come giansenismo teologico ma come giansenismo morale, il quale \u00e8 rigorismo etico che ben si concilia con l'ortodossia cattolica. Russo scrive inoltre: \"La vecchia umanit\u00e0 non muore mai in fra Cristoforo [...]. Nel descrivere un tipo eccezionale come il nostro frate, sarebbe stato assai facile cadere nello stile dell'oratoria catechistica; mostrare ad ogni momento l'operazione virtuosa dei principi della fede cattolica, quando siano accolti da una natura forte e generosa; oppure ci sarebbe stata un'altra maniera agiografica di presentare il personaggio prima tutto impetuoso e violento e poi tutto santo e mansueto: ci\u00f2 che rispondeva all'ingenua mente dei cronisti del Medioevo, spiccatamente dualistici e per i quali il cielo e la terra, lo spirito e la carne, il Dio e il demonio costituivano una antitesi assoluta. Ma per il cristianesimo moderno, e per quello manzoniano in particolare, il cielo e la terra non costituiscono un'inconciliabile antitesi: il cielo \u00e8 calato sulla terra e Dio discende dalle sue remote profondit\u00e0 nel cuore stesso dell'uomo\".\nNella \"scena del perdono\" (capitolo IV), sullo sfondo movimentato e colorito, spicca la solenne commozione delle sobrie parole con cui Cristoforo in ginocchio chiede scusa al fratello dell'ucciso. Per la sincerit\u00e0 e la carit\u00e0 che tremano nelle parole del frate, per il sentimento di dolore che traspare dal suo volto, quella che avrebbe dovuto essere la festa dell'orgoglio si muta in trionfo dell'umilt\u00e0 e del perdono cristiano sulla logica della violenza, della superbia, dell'orgoglio. Alla fine, prima di partire, Cristoforo si fa donare dal gentiluomo un pane, come \"segno del suo perdono\".\nNel colloquio con don Rodrigo la forza evangelica di padre Cristoforo, straordinariamente accresciuta dalla provocazione, la sua semplice e terribile minaccia \"Verr\u00e0 un giorno...\" (capitolo VI) determinano nella coscienza addormentata di don Rodrigo un segno visibile di un remoto risveglio. La sua violenza persuasiva e ispirata spalanca per un istante all'atterrito antagonista le porte del suo futuro destino. Nelle sue ultime ore di vita terrena ci sono note di sublime delicatezza: parla come gi\u00e0 consegnato a Dio, ma il suo cuore insiste sulle care memorie e gli suggerisce parole di semplicit\u00e0 stupenda.\nIl Manzoni non ha bisogno di sottolineare con un eccesso descrittivo la morte eroica: la grandezza da epopea sta nella sua coscienza della necessit\u00e0 del sacrificio, nell'avvertire la morte come concepimento della legge che egli ha accettata e si \u00e8 imposta. La presenza di fra Cristoforo coincide sempre con la presenza di una profonda visione religiosa. Nel capitolo XXXV (e soprattutto poi nel XXXVI) fra Cristoforo lascia una sorta di \"testamento spirituale\" in cui ricorrono parole e temi che rappresentano l'ideologia religiosa del romanzo.\nNel capitolo XXXV sono espresse alcune idee fondamentali. Innanzitutto alla volont\u00e0 di Dio \u00e8 rimessa la vicenda personale di allontanamento da Pescarenico e l'incontro inaspettato con Renzo al lazzaretto. A Dio poi bisogner\u00e0 rendere conto del valore positivo o negativo delle azioni umane; lo stesso senso della ricerca di Renzo Tramaglino \u00e8 ascrivibile alla volont\u00e0 divina. A Dio, inoltre, si rimette il destino di vita o di morte di Lucia. L'indignazione di fra Cristoforo contro il desiderio di vendetta di Renzo si esprime attraverso l'esaltazione della giustizia e della carit\u00e0 divina. Una volta riconciliati i due sposi, fa loro un dono, che tira fuori da una vecchia scatola:\nFra Cristoforo \u00e8 uno dei due religiosi che figurano tra i personaggi principali del romanzo. L'altro \u00e8 Don Abbondio, che per temperamento e religiosit\u00e0 costituisce l'opposto di Fra Cristoforo: Don Abbondio \u00e8 un uomo pavido, divenuto religioso non per vocazione, quanto piuttosto per i discreti agi che avrebbe potuto trarre da quella posizione. I due personaggi non si incontreranno mai.\nPossibile riferimento storico.\nLe cronache di Pio la Croce del 1630 citano un certo frate cappuccino padre Cristoforo Picenardi da Cremona morto di peste nel lazzaretto in quell'anno.\nSecondo alcuni studiosi, la figura di ispirazione potrebbe essere stata il religioso camilliano fratel Giulio Cesare Terzago che nel 1630 prest\u00f2 servizio agli appestati in un lazzaretto milanese, fino a morire per lo stesso contagio.\nSecondo altri, la storia di fra Cristoforo trae inspirazione nella vita di fra Bernardo da Corleone, vissuto in Sicilia fra il 1605 e 1667. Fra Bernardo, al secolo Filippo Latino, era uno spadaccino molto abile che divent\u00f2 frate in seguito a un duello con un'altra \"spada eccellente\" del tempo Vito Canino."}
{"id": "1092527", "revid": "767487", "url": "https://it.wikipedia.org/wiki?curid=1092527", "title": "Heaven and Earth (ProjeKct X)", "text": "Heaven and Earth \u00e8 un album realizzato dal ProjeKct X, progetto parallelo dei King Crimson, nel 2000 durante la registrazione dell'album The ConstruKction of Light.\nIl disco.\nIl disco non porta il nome del gruppo perch\u00e9 fondamentale \u00e8 l'operazione di remixaggio effettuata da Mastelotto, praticata al di fuori dei normali canoni dei King Crimson."}
{"id": "1092531", "revid": "834", "url": "https://it.wikipedia.org/wiki?curid=1092531", "title": "Chilpancingo", "text": ""}
{"id": "1092532", "revid": "13833", "url": "https://it.wikipedia.org/wiki?curid=1092532", "title": "Casimiro I di Kujawy", "text": ""}
{"id": "1092536", "revid": "122705359", "url": "https://it.wikipedia.org/wiki?curid=1092536", "title": "Dominanza (genetica)", "text": "In genetica si parla di dominanza di un allele su un altro quando, in un individuo eterozigote, solo l'allele dominante si esprime, ossia influenza il fenotipo.\nEsistono due tipi di dominanza: la dominanza semplice (spiegata per la prima volta da Gregor Mendel nella sua prima legge), la codominanza, che viene anche definita dominanza incompleta.\nLa legge della dominanza.\nLa legge della dominanza rappresenta la prima delle tre leggi deducibili dal lavoro del monaco Gregor Mendel.\nLa legge si riferisce al rapporto che intercorre tra i diversi alleli che possono esistere di un gene per un dato carattere e al modo con cui essi determinano il fenotipo di un individuo. Essa riguarda in particolare il rapporto di dominanza semplice (o completa) ovvero quella in cui i vari alleli possono essere distinti in \"dominanti\" e \"recessivi\". La manifestazione degli alleli dominanti e recessivi pu\u00f2 essere osservata solo per i caratteri semplici (mendeliani) codificati da un singolo locus degli organismi diploidi ovvero che possiedono per ogni gene due copie.\nPer esempio il carattere \"colore dei petali\" nella pianta di pisello dolce (Pisum sativum) \u00e8 controllato da un gene che esiste in due distinte forme alleliche: \"P\" e \"p\". I tre genotipi possibili sono PP, Pp e pp. Il colore del fiore sar\u00e0 porpora nel caso PP e bianco nel caso pp, indipendentemente dal rapporto di dominanza. Invece il colore dell'eterozigote Pp dipender\u00e0 da quale allele \u00e8 dominante. Nel caso in questione Pp \u00e8 porpora, dunque l'allele per il colore porpora \u00e8 \"dominante\"; l'allele per il colore bianco sar\u00e0 invece \"recessivo\".\nRapporti fenotipici nella progenie.\nLe combinazioni alleliche e le loro frequenze in una progenie possono essere previste se si conoscono i genotipi parentali, sfruttando il cosiddetto quadrato di Punnett. Le frequenze delle varie combinazioni possibili sono espresse in termini statistici. Ad esempio, nel caso di due genitori eterozigoti (Pp) statisticamente la progenie sar\u00e0 per 1/4 PP, per 2/4 Pp e 1/4 pp; (rapporto 1:2:1)\nSi avranno quindi, in media e in un campione abbastanza grande, tre individui con petali porpora (PP+2Pp) per ogni individuo con petali bianchi (pp): \u00e8 il cosiddetto rapporto 3:1.\nI risultati per tutti gli altri possibili incroci sono deducibili con lo stesso meccanismo.\nEreditariet\u00e0 autosomica dominante.\nL'ereditariet\u00e0 di tipo autosomico dominante \u00e8 una forma di trasmissione di un carattere da un individuo a un altro. Si dice dominante per la prevalenza del fenotipo su altri analoghi.\nPatologia.\nUna malattia autosomica dominante \u00e8 una malattia genetica causata dalla forma allelica dominante di un gene difettoso, che giace su un autosoma. Questo tipo di malattia \u00e8 caratterizzato dal fatto che basta una singola copia dell'allele difettoso per far s\u00ec che essa si esprima.\nSpesso una malattia autosomica dominante \u00e8 il risultato di una nuova mutazione verificatasi in uno dei gameti parentali. Un esempio \u00e8 l'acondroplasia, il cui rischio sembra aumentare con l'et\u00e0 paterna. Perci\u00f2 la malattia insorge sporadicamente e, se non letale, pu\u00f2 essere trasmessa dall'individuo affetto al 50% dei figli sia maschi sia femmine."}
{"id": "1092538", "revid": "949200", "url": "https://it.wikipedia.org/wiki?curid=1092538", "title": "Macchia nera I", "text": "Macchia nera I \u00e8 un dipinto a olio su tela (100x130 cm) realizzato nel 1912 dal pittore Vasilij Kandinskij.\n\u00c8 conservato nel Museo di Stato Russo di San Pietroburgo."}
{"id": "1092539", "revid": "158234", "url": "https://it.wikipedia.org/wiki?curid=1092539", "title": "Sorpresa!", "text": "Sorpresa! (o Tigre in una tempesta tropicale) \u00e8 un dipinto a olio su tela (128x161,9\u00a0cm) di Henri Rousseau, firmato, datato 1891 e conservato nella National Gallery di Londra.\nStoria.\nIl dipinto fu il primo a soggetto esotico che rese il suo autore popolare, doganiere per la citt\u00e0 di Parigi che, dal 1893, abbandoner\u00e0 il suo posto di lavoro per dedicarsi interamente, nonostante fosse un dilettante autodidatta, alla pittura.\nIl dipinto fu esposto col titolo \"Sorpris!\" al Salon des Ind\u00e9pendants del 1891.\nDescrizione e stile.\nLa scena mostra una tigre che, durante una tempesta tropicale nella giungla, sta per balzare addosso a una preda. Non si sa se il titolo intenda riferirsi all'apparizione della tigre nell'erba alta oppure al fulmine che (a destra) solca il cielo. Non \u00e8 dato sapere neanche cosa fissi la tigre e su cosa sembra essa stia per balzare, se un animale o magari uno sventurato cacciatore. Pare che comunque l'intento del pittore fosse mostrare il pericoloso animale indomito, in un inquietante ambiente naturale. L'intera superficie del dipinto \u00e8 solcata da striscioline di vernice semitrasparente grigio-bianca, che rappresentano la pioggia.\nPer realizzare il suo dipinto l'artista, che per sua stessa ammissione non aveva mai viaggiato oltre il Jardin des Plantes di Parigi, si ispir\u00f2 ad animali imbalsamati nei musei, a stampe, a illustrazioni scientifiche, e a visite nei giardini botanici.\nPer la sua tigre in particolare utilizz\u00f2 come modello la riproduzione di un disegno a pastello di Eug\u00e8ne Delacroix e un gatto domestico, poi riprodusse il suo disegno e lo traspose sulla tela, quando aveva gi\u00e0 disegnato la giungla, aiutandosi con un pantografo: per questo la tigre appare sospesa sopra la vegetazione con un effetto antirealistico, che per\u00f2, nell'insieme della pittura naif, d\u00e0 un effetto particolarmente magico e misterioso.\nLe piante della giungla invece furono realizzate prendendo come spunto esemplari visti in vaso: ad esempio si riconosce, al centro, un albero della gomma. Gli effetti decorativi dei motivi vegetali ripetuti, tramite l'intenso fogliame ondeggiante al vento, poteva essere ispirato ai motivi bidimensionali degli arazzi medievali o delle miniature persiane."}
{"id": "1092540", "revid": "1323158", "url": "https://it.wikipedia.org/wiki?curid=1092540", "title": "Sacra Famiglia Canigiani", "text": "La Sacra Famiglia Canigiani \u00e8 un dipinto a olio su tavola (131x107 cm) di Raffaello Sanzio, databile al 1507 circa e conservato nell'Alte Pinakothek di Monaco. L'opera \u00e8 firmata \"RAPHAEL URBINAS\" sulla scollatura della veste della Vergine.\nStoria.\nLa tavola venne quasi certamente dipinta per il fiorentino Domenico Canigiani (presso i cui eredi la vide Giorgio Vasari), forse in occasione delle nozze con Lucrezia Frescobaldi, nel 1507. Passata in seguito nelle raccolte medicee, fu donata da Cosimo III a Giovanni Guglielmo del Palatinato in occasione delle nozze di questi con la figlia Anna Maria Luisa de' Medici. And\u00f2 cos\u00ec a decorare il palazzo di D\u00fcsseldorf e pi\u00f9 tardi, nel 1801, venne trasferita a Monaco, per allontanarla dalle mire di Napoleone.\nLa datazione al 1507, o tutt'al pi\u00f9 al 1508, si basa su dati stilistici, che legano l'opera agli ultimi anni del soggiorno fiorentino di Raffaello, come la \"Sacra Famiglia con l'agnello\" e la \"Deposizione Borghese\".\nIl restauratore Fran\u00e7ois-Louis Collins, verso il 1755 nascose sotto ad un cielo azzurro i due gruppi incompiuti di angioletti in volo fra le nubi vicino agli angoli, in quanto mutilati da un precedente accorciamento della tavola, che in seguito abrase completamente per fare aderire meglio la ridipintura del cielo. Essi appaiono dopotutto in una copia antica dell'opera, nella galleria Corsini a Roma. Considerati non originali alla fine dell'Ottocento, gli angeli sono stati riscoperti nel 1982, quando in seguito a un meticoloso restauro se ne \u00e8 certificata l'autografia.\nUn'altra replica antica dell'opera si trova alla Galleria nazionale delle Marche a Urbino.\nDescrizione e stile.\nLa composizione ha una forma piramidale ispirata alle opere di Leonardo da Vinci, con l'accento sulla plasticit\u00e0 delle figure e l'articolazione di esse nello spazio. Al vertice san Giuseppe, appoggiato al bastone, sorveglia serenamente la Madonna e sant'Elisabetta, sedute su un prato e con in grembo i rispettivi figli, Ges\u00f9 e Giovanni Battista. Gambe e Braccia di Maria ed Elisabetta, Ges\u00f9 e Giovannino creano un movimento avvolgente, di memoria classica, armonizzato dalla figura di Giuseppe stante, che chiude il cerchio con un'organicit\u00e0 che \u00e8 degna dell'architettura. La predominanza di Giuseppe \u00e8 giustificata dall'incremento che il suo culto andava subendo nel XVI secolo; la sua figura richiama da vicino il san Giuseppe del \"Tondo Doni\" di Michelangelo. Raffaello aument\u00f2 il numero dei personaggi, ricercando nelle pose raffinate corrispondenze formali, con ritmi curvilinei che si annodano e si sciolgono continuamente, sia in superficie che in profondit\u00e0.\nL'impostazione semplice ma eloquente ricorda Fra Bartolomeo, all'insegna di una solennit\u00e0 composta che per\u00f2 il Sanzio addolc\u00ec con i gesti intimi e familiari dei personaggi. Sguardi e gesti infatti si intrecciano sapientemente, in un complesso studiatissimo ma dall'effetto estremamente semplice e naturale, con un tono sereno e pacato, ben diverso dalle inquietudini di Leonardo.\nIl paesaggio che si perde in profondit\u00e0 ha caratteri veneti di compenetrazione atmosferica, cos\u00ec come rimanda a Giorgione la ricca tavolozza, dei toni brillanti."}
{"id": "1092541", "revid": "2196166", "url": "https://it.wikipedia.org/wiki?curid=1092541", "title": "Monastero di Santa Maria della Consolazione (Martano)", "text": "Il monastero di Santa Maria della Consolazione di Martano, in provincia di Lecce, \u00e8 un monastero cistercense intitolato alla Madre della Consolazione.\nSorge fuori dal centro abitato di Martano, sulla via per Borgagne, in contrada \"Sinobbie\" (antico insediamento di monaci bizantini cenobiti). L'edificio ospita i monaci cistercensi dal 1926. L'archivio e la biblioteca del monastero custodiscono numerosi documenti e libri di grande valore. Rinomate sono inoltre la liquoreria in cui viene prodotto l'amaro digestivo \"San Bernardo\", insieme a numerosi altri prodotti del monastero martanese come olio e marmellate.\nStoria.\nL'edificio fu costruito nel 1686 per desiderio e ad opera della popolazione martanese. Fu occupato per lungo tempo dai padri alcantarini fino alla soppressione avvenuta nel 1866, per intervento delle leggi italiane sulla soppressione degli ordini monastici e l'incameramento dei beni dell'asse ecclesiastico. Tuttavia i padri assicurarono una discreta regolarit\u00e0 nelle funzioni religiose fino al 1881, quando anche l'ultimo religioso abbandon\u00f2 il complesso. L'edificio rimase allora abbandonato mentre iniziava un periodo di lento logoramento delle strutture murarie e dei locali.\nNel 1885 venne perfezionato l'acquisto della chiesa e dei locali dell'intero complesso da parte del Comune di Martano sotto il sindacato di Pietro Bosano Ioly. Il progetto dell'amministrazione era quello di consentire il prosieguo delle funzioni religiose nella chiesetta annessa al convento e, al contempo, adibire l'intera struttura a edificio scolastico o ricovero per i nullatenenti e gli indigenti. La lontananza della struttura dal centro abitato, tuttavia, costitu\u00ec un grosso impedimento alla realizzazione di questi progetti e il monastero rimase sostanzialmente abbandonato, continuando nel processo di decadimento strutturale. Venne utilizzato quindi come deposito di paglia, come ricovero durante le epidemie, come quella di colera scoppiata nell'ultimo ventennio dell'Ottocento, e persino come impianto industriale, utilizzo quest'ultimo, che compromise ulteriormente la stabilit\u00e0 degli edifici.\nCompresa l'inutilit\u00e0 dell'affare, il Comune propose la vendita dell'intera struttura al barone Mario Comi. La trattativa and\u00f2 avanti per diversi anni quando nel 1908, con i Comi alla testa dell'amministrazione comunale, si perfezion\u00f2 la vendita agli stessi \"benefettori\" Angelo Comi e Cosimo Marcucci. Inizialmente venne affidato ai pp. Francescani che per\u00f2 lo tennero per breve tempo. \nNel primo dopoguerra il convento divenne strumento di rivendicazione politico amministrativa tra i partiti martanesi sicch\u00e9 nel 1926 subentrarono i pp. Cistercensi, mentre prendeva possesso dell'intera struttura il padre Mauro Cassoni."}
{"id": "1092542", "revid": "767487", "url": "https://it.wikipedia.org/wiki?curid=1092542", "title": "Romolo e Remo (Rubens)", "text": "Romolo e Remo \u00e8 un dipinto a olio su tela (210x212 cm) realizzato tra il 1615 ed il 1616 dal pittore Pieter Paul Rubens. \u00c8 conservato nella Pinacoteca Capitolina di Roma."}
{"id": "1092543", "revid": "1904508", "url": "https://it.wikipedia.org/wiki?curid=1092543", "title": "Ritratto di Simonetta Galimberti", "text": "Il Ritratto di Simonetta Galimberti \u00e8 un dipinto a olio su tela e misura cm 60x46 realizzato nel 1861 circa dal pittore italiano Mos\u00e8 Bianchi.\n\u00c8 conservato nei Musei Civici di Monza."}
{"id": "1092544", "revid": "1543377", "url": "https://it.wikipedia.org/wiki?curid=1092544", "title": "Ritratto di Filippo IV cacciatore", "text": "Ritratto di Filippo IV cacciatore \u00e8 un dipinto a olio su tela (191x126 cm) realizzato tra il 1634 ed il 1635 dal pittore Diego Vel\u00e1zquez.\n\u00c8 conservato nel Museo del Prado."}
{"id": "1092546", "revid": "125753719", "url": "https://it.wikipedia.org/wiki?curid=1092546", "title": "Negazione di Pietro", "text": "La Negazione di Pietro \u00e8 un dipinto a olio su tela (154x169 cm) realizzato nel 1660 dal pittore Rembrandt Harmenszoon Van Rijn.\n\u00c8 conservato nel Rijksmuseum di Amsterdam.\nL'opera \u00e8 firmata e datata \"REMBRANDT 1660\".\nL'episodio raffigurato \u00e8 tratto dal Vangelo: mentre Ges\u00f9 si trova nel Sinedrio, Pietro si avvicina ad un fuoco per scaldarsi. Le persone che si trovano l\u00ec lo riconoscono come un seguace di Ges\u00f9, ma lui nega di esserlo. Durante l'Ultima Cena, Ges\u00f9 aveva profetizzato questo suo comportamento.\nLa luce gioca un ruolo fondamentale nel dipinto: un bagliore, proveniente da una fonte sconosciuta, illumina i volti di Pietro e della donna alla sua destra, accentuandone le espressioni, e si riflette sulle armi dei soldati in primo piano. Sullo sfondo, si intravedono alcune persone che spuntano dal buio solo con pochi tratti del volto: una di esse \u00e8 Ges\u00f9, che sembra rimproverare il discepolo per le parole appena pronunciate."}
{"id": "1092547", "revid": "1603714", "url": "https://it.wikipedia.org/wiki?curid=1092547", "title": "Fuga in Egitto (Tintoretto)", "text": "La Fuga in Egitto \u00e8 un dipinto a olio su tela (422x579 cm) di Tintoretto, realizzato tra il 1583 e il 1587 e conservato nella Scuola Grande di San Rocco a Venezia.\nDescrizione.\nIl paesaggio rigoglioso, ricco di piante ombrose e attraversato da un fiume, non assomiglia minimamente all'arida regione che deve attraversare chi dalla Palestina va in Egitto. L'alto palmizio sulla destra \u00e8 un vago accenno che la strada conduce proprio verso quel lontano paese. San Giuseppe tira un asino recalcitrante e stanco che porta sulla groppa Maria, avvolta in un mantello color della notte e che tiene in braccio il Bambinello. Sullo sfondo due pescatori vuotano l'acqua dal fondo di una barca inclinata, mentre un altro uomo esce da una casa rurale. In primo piano sono poggiati in terra un bastone da pellegrino, una bisaccia, una coperta e una botticella\u02d0 sono simboli del viaggio, quello della Sacra Famiglia, ma anche quello della nostra esistenza. Alla serenit\u00e0 del lavoro quotidiano, rappresentato dalle piccole figure operose sullo sfondo, si contrappone la fatica e la drammaticit\u00e0 del viaggio-fuga in primo piano. Le tinte sono fredde, quasi plumbee e il cielo \u00e8 attraversato da nuvole che sembrano muoversi minacciose. "}
{"id": "1092549", "revid": "111797799", "url": "https://it.wikipedia.org/wiki?curid=1092549", "title": "Il molo di Calais", "text": "Il molo di Calais, con pescatori francesi che escono in mare mentre arriva la nave postale inglese (\"Calais Pier\") \u00e8 un dipinto a olio su tela (172 x 240 cm) del pittore inglese William Turner, realizzato nel 1803 e conservato alla National Gallery di Londra.\nStoria.\nTurner present\u00f2 \"Il molo di Calais\" all'esposizione annuale della Royal Academy del 1803; egli, tuttavia, non riusc\u00ec a vendere il dipinto, a causa della richiesta economica valutata in 250 ghinee, ritenuta troppo esosa da Lord Gower che voleva comprarlo. Rimasta in possesso dell'artista, la tela pass\u00f2 alla Tate Gallery nel 1948 con il Lascito Turner 1856, per poi ritornare alla National nel 1956, passare nuovamente alla Tate nel 1961 e infine trovare la sua collocazione definitiva nel 1968 nelle collezioni della National Gallery, dov'\u00e8 da allora esposta, presso la sala n. 34 (numero di inventario NG472).\nL'opera nasce da uno spunto autobiografico dello stesso Turner, il quale - partito nel 1802 per il suo primo viaggio sul Continente - venne colto all'improvviso dal mare in burrasca nei pressi del porto di Calais. Toccata terra, l'artista decise di eseguire alcuni schizzi dei marinai che, coraggiosamente, si avventuravano tra i flutti. Sulla base di queste annotazioni grafiche esegu\u00ec \"Il molo di Calais\", quadro dove \u00e8 raffigurata una nave postale inglese gremita di passeggeri che si appresta ad approdare al molo della citt\u00e0 francese, incurante della furia del mare. La parte superiore del dipinto \u00e8 dominata da un cielo plumbeo carico di atroci presagi temporaleschi, che comunque lascia intravedere una porzione di cielo azzurro. \"Il molo di Calais\", pertanto, si discosta dagli esiti nervosi e perturbanti de \"Il naufragio\", quadro eseguito due anni dopo, nel 1805.\n\"Il molo di Calais\" riscosse molto successo, non mancando di suscitare l'interesse della stampa (\"British Press\" del 9 maggio 1803) e l'entusiasmo del pubblico e di altri artisti. Non mancarono, tuttavia, alcune critiche, mosse anche dal F\u00fcssli che, pur riconoscendo il \u00abgrande spirito\u00bb che pervadeva l'opera, avanz\u00f2 a malincuore alcune riserve circa l'eccessiva libert\u00e0 del tocco e il carattere troppo trascurato e indefinito della composizione."}
{"id": "1092550", "revid": "256896", "url": "https://it.wikipedia.org/wiki?curid=1092550", "title": "Il donnaiolo", "text": "Il donnaiolo (L'Homme \u00e0 Femmes) \u00e8 un dipinto a olio su tavola (25x16 cm) realizzato tra il 1889 ed il 1890 dal pittore francese Georges-Pierre Seurat.\n\u00c8 conservato nella Barnes Foundation di Filadelfia.\nRealizz\u00f2 questo dipinto per la copertina di \"\"L'Homme \u00e0 Femmes\" (Il donnaiolo)\", romanzo pubblicato nel 1890 da Victor Joze.\nCollegamenti esterni.\nBarnes Foundation - Sito ufficiale"}
{"id": "1092551", "revid": "767487", "url": "https://it.wikipedia.org/wiki?curid=1092551", "title": "Al circo Fernando", "text": "Al circo Fernando \u00e8 un dipinto a olio su tela (103,2x161,3\u00a0cm) realizzato nel 1888 dal pittore Henri de Toulouse-Lautrec.\n\u00c8 conservato nell'Art Institute di Chicago."}
{"id": "1092552", "revid": "1174805", "url": "https://it.wikipedia.org/wiki?curid=1092552", "title": "Veduta di Het Steen la mattina presto", "text": "La Veduta di Het Steen la mattina presto \u00e8 un dipinto a olio su tela (131,2x229,2\u00a0cm) di Pieter Paul Rubens, databile al 1636 circa e conservato nella National Gallery di Londra.\nStoria.\nRaro esempio di opera eseguita dall'artista per s\u00e9 stesso, mostra una veduta della tenuta di Het Steen, acquistata dall'artista nei pressi di Anversa nel 1635, ambientata in un paesaggio autunnale, di prima mattina. Qui l'artista trascorreva il tempo con la seconda moglie e i figli, riposandosi dopo la lunga carriera come pittore e diplomatico.\nInizialmente l'artista aveva deciso di eseguire un dipinto molto pi\u00f9 piccolo, incentrato sulla veduta della casa, unendo come supporto tre piccole tavole di quercia, probabilmente d'avanzo. Man mano che l'idea del dipinto si svilupp\u00f2 vennero aggiunte altre tavole, fino ad arrivare a diciassette diversi pezzi.\nTra gli artisti che furono influenzati dal dipinto ci fu John Constable, quando lavor\u00f2 per sir George Beaumont, gi\u00e0 proprietario del dipinto. Fu quest'ultimo a donarlo al museo londinese, nel 1823.\nDescrizione e stile.\nL'ampiezza della veduta, ben superiore a quanto posseduto, comunica comunque l'orgoglio e il compiacimento personale dell'artista nell'essere riuscito a diventare un ricco proprietario terriero. La bont\u00e0 della terra \u00e8 testimoniata dagli animali che vi pascolano e dalle paffute pernici che vi scorrazzano, adocchiate da un cacciatore in basso al centro. A sinistra si vede un maniero dalle forme cinquecentesche, con alcune figure davanti che potrebbero essere Rubens, i suoi familiari e una balia. Poco sotto due servitori portano al mercato un carro pieno di prodotti della terra.\nAlcuni alberi, disposti ad arte, bilanciano la composizione, rendendola interessante ed equilibrata. Alcuni uccelli si levano in volo nel cielo colmo della luce dorata dell'alba, forse un'alba simbolica della nuova condizione di riposo nella vita dell'artista. La lontananza della veduta, sfumata con virtuosismo, trasmette una sorta di ebrezza e meraviglia legata alla grandiosit\u00e0 della natura. Tale sensazione era ben nota dall'artista dalla lettura di poesie come le \"Georgiche\" di Virgilio. Ne traspare un messaggio ottimista e bucolico.\nLo stile fluido dell'artista si manifesta nelle pennellate espressive, stese con molta libert\u00e0 e creando le forme col colore e con la luce piuttosto che con linee di contorno precise. I paesaggi di Rubens sono caratterizzati da una luce particolarmente dorata che accende ogni particolare, per il senso di movimento che, tramite le linee di forza, anima anche gli oggetti pi\u00f9 statici e per le vedute di ampio respiro e magniloquenti."}
{"id": "1092553", "revid": "1317408", "url": "https://it.wikipedia.org/wiki?curid=1092553", "title": "Gabrielle \u00e0 la rose", "text": "Gabrielle \u00e0 la rose \u00e8 un dipinto del pittore francese Pierre-Auguste Renoir, realizzato nel 1910 e conservato presso la collezione Skira di Ginevra, in Svizzera.\nDescrizione.\nSin dai primi anni novanta dell'Ottocento Renoir dedic\u00f2 molti dipinti a Gabrielle Renard, una cugina della moglie Aline, entrata in casa dal 1894 come bambinaia dei figli. In quest'opera Gabrielle veste una splendida tunica, aperta sul seno, le cui trasparenze sono suggerite da lucide pennellate bianche. Riallacciandosi alla tradizione rubensiana, Renoir conferisce alla donna una grande corporeit\u00e0 plastica, e le dona forme arrotondate, animate da un ritmo eterno e monumentale. Con la mano sinistra si posa una rosa tra i capelli: la scelta del fiore non \u00e8 casuale e allude proprio alla giovinezza della modella. Dal punto di vista tecnico, invece, le pennellate sono morbide e pastose.\nVale infine la pena ricordare il vero e proprio culto che Renoir tribut\u00f2 alle donne e alla loro sempiterna bellezza. L'opera tarda del pittore \u00e8 interamente consacrata all'indagine di Gabrielle e di altre figure muliebri, e la stessa dimora del pittore era assiduamente frequentata da donne di ogni genere. A dircelo \u00e8 il figlio Jean Renoir, autore di alcune preziose memorie sul padre, nelle quali rammenta: \u00abLa nostra casa era una casa di donne. Mia madre, Gabrielle, tutte le ragazze, le domestiche, le modelle che giravano per la casa e le conferivano un tono decisamente anti-maschile\u00bb. Dato il consistente numero di donne che gravitava intorno alla sua casa, lo stesso Renoir ebbe agio di pronunciarsi in merito allo scottante argomento dell'emancipazione femminile, affermando:"}
{"id": "1092554", "revid": "93556", "url": "https://it.wikipedia.org/wiki?curid=1092554", "title": "Erik XII di Svezia", "text": "Dal 1356 al 1359 contese il trono al padre. Questa situazione cre\u00f2 un clima molto teso in Svezia e provoc\u00f2 l'allontanamento di entrambi dal paese. Entrambi rientrarono in Svezia nel 1359 dove si riconciliarono. Erik infatti divenne sovrano di Svezia insieme al padre, ma mor\u00ec poco dopo la sua ascesa al trono.\nVita privata.\nNel 1356 Erik spos\u00f2 Beatrice di Baviera (1344 \u2013 1359) figlia di Ludovico di Baviera, imperatore del Sacro Romano Impero, e di Margherita d'Olanda.\nEntrambi i coniugi reali morirono nel 1359 a breve distanza l'uno dall'altro."}
{"id": "1092557", "revid": "1610933", "url": "https://it.wikipedia.org/wiki?curid=1092557", "title": "Gru canadese", "text": ""}
{"id": "1092560", "revid": "1602064", "url": "https://it.wikipedia.org/wiki?curid=1092560", "title": "John Rhys-Davies", "text": "Biografia.\nAttore esperto, presente in molti film e altrettante serie televisive, ha interpretato lo scavatore egiziano Sallah in \"I predatori dell'arca perduta\" e \"Indiana Jones e l'ultima crociata\", ruolo che lo ha reso celebre anche in Europa. Si ammal\u00f2 di colera, insieme alla maggior parte della troupe, durante le riprese de \"I predatori\" ma guar\u00ec in tempo per continuare a girare. Altro ruolo interpretato dall'attore \u00e8 il generale Leonid Pushkin nel film di James Bond \"007 - Zona pericolo\".\nHa inoltre doppiato Man Ray in un episodio della serie \"SpongeBob Squarepants\". \u00c8 stato un personaggio ricorrente in \"\", avendo interpretato il ruolo in veste olografica di Leonardo da Vinci. \u00c8 stato uno dei personaggi del film \"Kim\" del 1984, tratto dall'omonimo romanzo di Kipling. Ha interpretato il ruolo dello zio cattivo in \"Principe azzurro cercasi\" con Anne Hathaway e Julie Andrews e ha anche interpretato il ruolo del professor Challenger nei film \"Il mondo perduto\" e \"Ritorno al mondo perduto\".\nDoppiatori italiani.\nNelle versioni in italiano dei suoi film, Rhys-Davies \u00e8 stato doppiato da:\nDa doppiatore \u00e8 sostituito da:"}
{"id": "1092561", "revid": "76963", "url": "https://it.wikipedia.org/wiki?curid=1092561", "title": "Agostino Casotti", "text": "Biografia.\nI primi anni.\nNato da una famiglia patrizia di Tra\u00f9, in Dalmazia, entr\u00f2 nell'Ordine dei Frati Predicatori a 15 anni. Dopo alcuni anni di permanenza a Spalato, nel 1286 fu mandato a Parigi per perfezionare i suoi studi. Al ritorno combatt\u00e9 energicamente l'eresia dilagante in Bosnia e strinse cordiale amicizia con l'ex Maestro dell'Ordine, Niccol\u00f2 Boccasini, Legato Pontificio in Ungheria, e futuro papa Benedetto XI. Contemporaneo al Beato fu il breve Pontificato di Celestino V, incoronato il 29 agosto poi presto dimissionario il 13 dicembre 1294, affinch\u00e9 il potere temporale della Chiesa, espressione dei suoi pi\u00f9 prestigiosi Cardinali, si richiamasse pi\u00f9 fermamente ad una politica vicina agli Angioini della Francia.\nVescovo di Zagabria.\nNiccol\u00f2 Boccasini, legato pontificio, nel 1303, nomin\u00f2 e consacr\u00f2 personalmente Agostino, vescovo di Zagabria. Le lotte interne per la successione al trono e le prepotenze dei nobili desolavano quella diocesi e per venti anni Agostino si distinse per lo zelo pastorale. Secondo lo storico Baltazar Adam Kr\u010deli\u0107, mentre la cattedrale di Zagabria era in costruzione nel 1312, ci fu una siccit\u00e0, e che con l'intercessione del vescovo, nell'attuale piazza Ban Jela\u010di\u0107 sgorg\u00f2 una fonte d'acqua, nota come Mandu\u0161evac, sistemata negli ultimi anni. Nel 1322 oscuri intrighi misero Agostino in cattiva luce presso il re Caroberto, il quale, approfittando di una sua assenza da Zagabria, non gli permise di fare pi\u00f9 ritorno nella sua sede vescovile.\nVescovo di Lucera.\nDal 1317 al 1322 il vescovo fu infatti ospite della Curia papale ad Avignone, dove ebbe modo di distinguersi per le sue conoscenze teologiche e dottrinarie, e dove scrisse due dissertazioni (sulla magia e sulla povert\u00e0 di Cristo e degli apostoli). Per accondiscendere al desiderio di Roberto d'Angi\u00f2, re di Napoli, papa Giovanni XXII trasfer\u00ec Agostino a Lucera, in Puglia.\nLa citt\u00e0, che da pochi anni aveva mutato il nome di \"Luceria Saracenorum\" in quello di Citt\u00e0 di Santa Maria (1300), \nPersona slanciata, portamento nobile, tratto gentile e affabile, aspetto ieratico, la tradizione vuole che Agostino si interess\u00f2 anche della cura materiale della citt\u00e0: a lui si vogliono attribuire l'inizio della costruzione del nuovo episcopio, la creazione di un orfanotrofio femminile, il restauro della chiesa di Santa Maria della Tribuna, la fondazione dell'ospedale delle Cammarelle, la ricostruzione e l'ampliamento, dietro sollecitazione a Roberto d'Angi\u00f2, della cinta muraria. Non esistono comunque prove documentarie o materiali della paternit\u00e0 di tutte queste strutture da parte del Vescovo e persino dall'Archivio Diocesano di San Nicola di Bari, diretto tra l'altro da un padre domenicano, hanno escluso che ci possano essere legami con Agostino. \nVenne sorpreso dalla morte il 3 agosto 1323.\nIl culto e la reliquia del cranio.\nCon delibera del 17 agosto 1668, il vescovo viene proclamato Protettore della citt\u00e0 di Lucera. Con bolla pontificia del 4 aprile 1702, papa Clemente XI lo proclam\u00f2 beato, .\nIn quell\u2019anno (l\u2019anno santo 1700) papa Innocenzo XII approv\u00f2 il culto del \"b. Agostino di Dalmazia dell\u2019 Ordine dei predicatori\", vescovo pria di Zagabria, poi di Lucera.\nIl processo di canonizzazione \u00e8 in corso.\nDiverse sono le reliquie conservate a Lucera del beato: presso il Museo diocesano, il camice di lino con ricami, la stola e il cappello; all'interno della Basilica Cattedrale, varie reliquie, in un'urna conservata nella Cappella Gagliardi, e il cranio, in un busto ligneo, conservato nella medesima cappella.\nIl busto reliquiario venne realizzato in legno con la testa argentea nel 1563, ma il 18 marzo 1983 la testa venne trafugata e il 1\u00ba dicembre 1995 fu inaugurata la nuova testa d'argento ad opera di Scarinzi. Tale busto fu da subito oggetto di pubblica venerazione, tant'\u00e8 che veniva condotto per le vie cittadine in caso di calamit\u00e0 naturali per richiedere la protezione del beato. A tal proposito, va citato un evento prodigio che, secondo la tradizione, sarebbe avvenuto durante una tempesta nel Settecento: alcuni testimoni sostennero di aver visto comparire il vescovo fra le nuvole, mentre spingeva le nuvole lontano da Lucera. Tale episodio \u00e8 dipinto sulla tela del Beato Agostino Casotti di Vincenzo Lambiasi (sec. XVIII), conservata nella chiesa di San Domenico a Lucera.\nLa reliquia del cranio presenta una evidente lesione, apparentemente causata da una ferita di arma di ferro. Alcuni autori sostengono che tale ferita sia la causa della morte, da ricondurre ad un ipotetico agguato da parte dei saraceni. A tal proposito, va tenuto presente che, nel 1286 Agostino, in viaggio verso Parigi, nei pressi di Pavia, sub\u00ec una feroce aggressione da parte di alcuni sicari che uccidono il suo compagno di studi, Giacomo Orsini; di conseguenza, potrebbe essere questa la vera causa della lesione cranica."}
{"id": "1092562", "revid": "4058", "url": "https://it.wikipedia.org/wiki?curid=1092562", "title": "Roberto Porchera", "text": ""}
{"id": "1092563", "revid": "30610", "url": "https://it.wikipedia.org/wiki?curid=1092563", "title": "Rivoltella del Garda", "text": "Rivoltella del Garda (\"Riult\u00e8la\" in dialetto gardesano) \u00e8 una frazione del comune di Desenzano del Garda in provincia di Brescia.\nCon la denominazione di Rivoltella sul Garda fu comune autonomo fino al 1926, quando a seguito del Regio Decreto 29 luglio 1926, n. 1460, fu aggregato al comune di Desenzano sul Lago, il quale tramut\u00f2 nome nell'attuale Desenzano del Garda.\nSi tratta di un paese posto a 67 metri sul livello del mare. Nel suo territorio si combatt\u00e9 la battaglia di San Martino il 24 giugno 1859.\nLo stemma indica quella che per anni fu la principale risorsa economica del paese: la caccia nella Selva Lugana, oggi interamente disboscata. Vi sono raffigurati una quercia, un cervo che con la bocca afferra un ramo e un cinghiale che grufolando cerca ghiande.\nToponimo.\nSecondo il Beschi (2002), Rivoltella fu \"mansio\" romana: stazione di posta dove si cambiavano i cavalli. Per via della svolta che in quel punto faceva la strada romana proveniente da Pozzolengo per Brescia, prese il nome di \"Mansio ad Flexum\". Attorno al 1300 la bolla del vescovo di Verona attesta l'uso sia del nome latino \"Rivoltellam cum cappellis et decimis\", sia di quello volgare. Nelle carte geografiche all'interno dei Musei Vaticani \u00e8 possibile vedere sia \"Ad Flexum\" sia \"Ri\u00f9ltela\". \"Ad Flexum\" nella Carta dell\"'Italia Antiqua\" \u00e8 collocato sul fiume Chiese.\nStando al Mazza (1986), il toponimo invece sarebbe il diminutivo di \"Rivolta\", ovvero \"Riva Alta\". \nStoria.\nEpoca preistorica e romana.\n\u00c8 attestata la presenza di una stazione preistorica sulla base del ritrovamento di una fibula bronzea. Di converso, secondo quanto afferma il Mazza (1986), non si hanno tracce di epoca romana.\nEpoca medioevale.\nRivoltella era dotata di un \"castrum\". \u00c8 attestato che la famiglia ghibellina dei Boccacci ne ebbe possesso nel 1167, quando ospitarono i fuggiaschi bresciani scacciati dai Guelfi. Durante la signoria di Pandolfo Malatesta i Boccacci tentarono una rivolta, ma furono sconfitti e dovettero fuggire a Verona. Con la riconquista del bresciano da parte dei Visconti (1419) riottennero il fortilizio per poi perderlo con l'arrivo dei veneziani.\nNel 1439, il Castello fu impiegato da Niccol\u00f2 Piccinino come base. L'anno seguente presso la Chiesa di San Biagio, il Ducato di Milano e la Serenissima stipularono l'accordo che stabiliva come frontiera tra i due stati l'Adda. La stessa chiesa, il 18 ottobre 1448 fu sede dell'accordo tra Francesco I Sforza e i veneziani in cui questi ultimi concedevano al primo l'assalto contro la Repubblica Ambrosiana di Milano che questi fece nel 1448/49, poi senza di loro.\nComune.\nLa prima attestazione dell'autonomia comunale di Rivoltella si ha nel 1493 quando \u00e8 citata tra le appartenenti alla Riviera di Sal\u00f2. Stando al catastico redatto dal Da Lezze, nel Seicento apparteneva alla quadra di Campagna.\nSeconda Guerra d'Indipendenza.\nNel comune di Rivoltella fu combattuta una delle battaglie decisive della seconda guerra di indipendenza italiana, quella di San Martino.\nLe truppe piemontesi, schierate attorno al paese, da esso partirono la mattina del 24 giugno 1859 per combattere gli austriaci a San Martino. Durante l'intera giornata gli abitanti di Rivoltella si adoperarono per aiutare i feriti. Ricordato da una lapide \u00e8 il sacrificio di Anna Cominello che, dopo aver portato acqua ai feriti, venne colpita alla testa dal fuoco austriaco.\nFine dell'autonomia municipale.\nNell'ambito del riordinamento delle autonomie comunali operato nella seconda met\u00e0 degli anni venti dal regime fascista e al fine di instaurare a capo delle stesse un Podest\u00e0, i gerarchi fascisti proposero l'unione di Rivoltella con il comune di Desenzano sul Lago. Nonostante le proteste dei cittadini, con Regio Decreto 20 luglio 1926, n. 1450, il Governo Mussolini sanc\u00ec la fine del comune autonomo di Rivoltella e ribattezz\u00f2 la nuova entit\u00e0 municipale con il nome di \"Desenzano del Garda\".\nSeconda Guerra Mondiale.\nDurante la Repubblica Sociale Italiana a Rivoltella fu posto un presidio tedesco, presso la Villa Brunati, oggi contenente la Biblioteca Comunale. Inoltre il conte della Villa Tassinara che era stato durante il Regime ministro di Mussolini, venne ucciso da una bomba degli Alleati mentre si recava in auto a Sal\u00f2.\nDopoguerra.\nA partire dagli anni cinquanta furono edificate le campagne tra Rivoltella e Desenzano e ad oggi (2010) le due cittadine formano un unico agglomerato urbano. Fu inoltre costruita la Strada statale 11 Padana Superiore che divise il paese dalla Chiesa di San Biagio e dal lago.\nNel 1960 fu abbattuta una delle due torri sopravvissute del castello medioevale, per consentire la rettificazione della strada statale.\nDal 2007, l'edificio che ospitava la sede del comune di Rivoltella \u00e8 stato riaperto e ospita la Biblioteca Civica.\nMonumenti e luoghi d'interesse.\nCastello.\nIl castello fu realizzato dal re longobardo Desiderio nel 760 e potenziato nell'anno 900, dopo un passaggio degli ungari. Vennero realizzate le cinque torri di difesa e il rio Venga fu deviato in localit\u00e0 \"Bus del Gat\" per allagare il fossato.\nAttualmente (2010) del castello non rimane che una sola torre, chiamata torre civica, trasformata in campanile, poche mura e i resti che si vedono nel sottostante lago, che ha inghiottito pure la strada romana.\nArchitetture religiose.\nLa parrocchia di Rivoltella fa capo alla diocesi di Verona.\nSono presenti diverse chiese:\nNel territorio del comune soppresso si trovano anche le seguenti chiese:\nChiese protestanti.\nA Rivoltella \u00e8 presente una chiesa cristiana Evangelica."}
{"id": "1092566", "revid": "6923", "url": "https://it.wikipedia.org/wiki?curid=1092566", "title": "Circuito del Mountain", "text": "Lo Snaefell Mountain Course, tradotto in Italiano come circuito del Mountain, \u00e8 un circuito stradale di 60,761 km (37,733 miglia) sul quale si svolge il Tourist Trophy e il Manx Grand Prix, eventi che si tengono ogni anno sull'isola di Man. Lo Snaefell Mountain Course, la cui denominazione deriva da quella della montagna pi\u00f9 alta dell'isola, \u00e8 uno dei circuiti motociclistici pi\u00f9 antichi ancora in uso.\nLa linea di partenza \u00e8 a Douglas e il tracciato \u00e8 composto da strade normalmente aperte alla circolazione. Tra queste vanno segnalate la A2 che da Douglas raggiunge Ramsey, la A1 che sempre da Douglas arriva a Peel e la A3 che collega Castletown a Ramsey ed infine il cosiddetto \"tratto di montagna\" composto dalla A18, detta anche \"Mountain Road\". Su questo tratto, nella zona di Brandywell, si trova il punto pi\u00f9 elevato del circuito (422 m).\nStoria.\nLe competizioni motoristiche iniziarono a svolgersi nell'Isola di Man nel 1904. Il primo evento fu una gara riservata alle auto da turismo: la \"Gordon Bennet Car Trials\". Questa gara in origine si svolgeva in Gran Bretagna. Con l'approvazione nel 1903 del \"Motor Act\", una legge che limitava a 32 km/h (20 miglia orarie) la velocit\u00e0 delle automobili nel territorio del Regno Unito, la sua prosecuzione venne messa in dubbio.\nL'allora presidente dell'Automobile Club di Gran Bretagna e Irlanda si rivolse quindi alle autorit\u00e0 dell'Isola per cercare di ottenere l'autorizzazione a svolgere sulle sue strade delle competizioni automobilistiche. Il parlamento mannese approv\u00f2 nel 1904 l'\"Highway Act\" e permise la realizzazione di un circuito di 83,9\u00a0km (52,15 miglia). Questo circuito venne denominato \"Highland course\" e fu utilizzato per la prima volta per l'edizione del 1904 della \"Gordon Bennett\".\nL'anno successivo alla gara automobilistica si aggiunse una competizione motociclistica. Scopo di questa gara era quello di selezionare i piloti con i quali sarebbe stato formato un team che avrebbe rappresentato la Gran Bretagna alla \"Coppa Internazionale di Motociclismo\" che si sarebbe tenuta in Austria. La zona del tracciato dell'attuale A18 si rivel\u00f2 per\u00f2 troppo difficile per le moto dell'epoca e pertanto venne effettuata su un tracciato ridotto a 40,2\u00a0km (25 miglia). La lunghezza del percorso sub\u00ec un'ulteriore riduzione per la \"Gordon Bennett\" del 1906, che venne svolta su un circuito ridotto a 64,75\u00a0km (40 miglia 2 Furlongs e 60 iarde) dagli 83,9\u00a0km originari.\nIl primo Tourist Trophy, effettuato nel 1907, venne tenuto sul circuito corto conosciuto come \"St. John\" o \"St. John Short Course\" sempre per difficolt\u00e0 di \"salita\" verso la montagna dei mezzi allora impiegati. La lunghezza di questo tracciato era di 24,13\u00a0km (15 miglia e 1,470 iarde).\nNel 1911 la gara del Tourist Trophy si tenne su un tracciato di 60,35\u00a0km (37,5 miglia). Vennero eliminati dal percorso i tratti di Peel e di Sandygate e il nuovo circuito fu chiamato \"Four-Inch Course\".\nIl tracciato vari\u00f2 ancora per il Tourist Trophy del 1920. A partire da questa edizione, i concorrenti, raggiunta Cronk-ny-Mona, svoltavano a sinistra per imboccare la A18 verso Governor's Bridge. La partenza era a Glencrutchery Road e la lunghezza totale di 60,75\u00a0km (37,75 miglia).\nNella gara del 1923 il circuito venne nuovamente modificato con l'aggiunta al percorso, nella citt\u00e0 di Ramsey, di una strada privata tra Parliament Square e May Hill. In precedenza i concorrenti passavano su Albert Road e Tower Road. La lunghezza scese a 60,735\u00a0km (37,739 miglia). Successivamente nel 1938 la lunghezza venne ricalcolata ed il circuito era di 60,725\u00a0km (37,733 miglia).\nIl Tourist Trophy del 1934 si svolse su un circuito sottoposto a nuove modifiche. Nella zona di \"East Mountain\" era stato rimosso un passaggio per animali. A Balling venne eliminato un ponte a \"schiena d'asino\". Vennero anche effettuati lavori alla sede stradale che furono completati per la gara del 1935. La sede stradale venne ampliata a Highlander, Laurel Bank, a Glen Helen nel tratto tra l'\"Old Quarry\" e il \"Brew's Restaurant\". Nella zona di Brandywell venne rimosso un passaggio a Beinn-y-Phott.\nAltri lavori vennero svolti nell'inverno tra il 1953 e il 1954. Oggetto di queste opere era quello di facilitare le competizioni che si svolgevano sul Clypse Course. La A18 venne ampliata nella zona tra Creg-ny-Baa, Signpost Corner e Cronk-ny-Mona. Analoghi lavori, allargamento e ridisegno del percorso, interessarono la zona di Governor's Bridge e le zone limitrofe alla congiunzione con la A2. Anche i \"salti\" posti a Highlander e Ballagarraghtn, vicino a Ballacrane, vennero eliminati. Altri lavori comportarono l'abbattimento di un cottage ad Appledene, l'ampliamento della sede stradale a Hendley's Corner, Barregarrow, Ballaugh Bridge e a Kerrowmoar.\nTra il 1957 ed il 1958 venne demolito l'hotel \"Bungalow\", mentre nel 1959 venne aggiunta una rotonda all'incrocio di Quarterbridge. Nel 1960 lavori si svolsero nelle zone di Balling e di Greeba Bridge poste sulla A3.\nLa sistemazione del circuito continu\u00f2 nell'inverno tra il 1970 e il 1971 con l'ampliamento della A18, effettuato sbancando il lato della collina a contatto con la strada. Tra il 1975 ed il 1976 fu ampliata e \"ridisegnata\" la A2 nel tratto di Snugbrough e al \"2nd Milestone\". La zona di Quarry Bends venne interessata da lavori simili tra il 1985 ed il 1986.\nTra il 1991 ed il 1992 sulla A18, tra il \"26th Milestone\" e \"Mountain Box\" e tra Windy Corner e Keppelgate, vennero portati a termine degli importanti lavori di riparazione della sede stradale. Lavori che verranno poi ripetuti sulla A3 tra Barregarrow e Cronk-ny-Voddy (2003- 2006). Questi interventi interesseranno anche i tratti di Handley's Corner e dell'\"11th Milestone\".\nNel 2004 viene eliminato il muro occidentale dalla zona detta \"Guthrie's Memorial\". Infine tra il 2005 ed il 2006 viene ampliata la sede stradale da Windy Corner a Brandish Corner.\nTracciato.\nIl tracciato si ritiene sia composto da oltre 200 curve ed a sessanta di queste \u00e8 stato dato il nome di un pilota. Molti di questi nomi sono stati dati a seguito di un evento significativo, spesso collegandoli ad un incidente occorso al pilota in quella specifica curva, ma esistono anche nomi dati per onorare un particolare corridore. La prima curva a ricevere un nome \u00e8 stata la Edges Corner situata tra Cronk-ny-Mona e Ballanard Road, un tratto usato dal 1911 al 1922.\nUn tratto del percorso di montagna \u00e8 conosciuto come \"Brandish\" dopo che Walter Brandish durante le prove del Tourist Trophy del 1923 cadde in un tornante a destra mentre tentava di superare un altro concorrente, riportando la frattura di una gamba. L'incidente avvenne a Upper Hilberry Corner, tra Creg-ny-Baa e Hill Berry.\nAd Archie Birkins \u00e8 stata dedicata la \"Birkins Bend\". Il pilota ebbe un incidente fatale durante le prove del Tourist Trophy del 1927. In quel periodo le prove avvenivano su strade aperte alla circolazione. Birkins, nel tentativo di evitare un furgone che trasportava pesce, urt\u00f2 contro un muro. Dall'anno successivo venne deciso che durante le prove, sia del Tourist Trophy che del Manx Grand Prix, le strade sarebbero state chiuse al traffico.\nLa \"Handley's Corner\" \u00e8 una curva del tratto compreso tra l'\"11th Milestone\" e il \"12th Milestone\", deve il suo nome a Walter Handley (Rudge) che vi cadde durante il primo giro della Senior TT del 1932. Nella caduta riport\u00f2 una ferita alla schiena che lo costrinse al ritiro.\nNel 1939 nella zona detta \"The Cutting\" venne dedicato a Jimmie Guthrie, con la curva ad esse che da allora viene chiamata Guthrie's Memorial.\nNel 1952 nel tratto tra Ballig Bridge e Laurel Bank avvenne un incidente a Bill Doran e il tratto \u00e8 da allora conosciuto come \"Doran's Bend\".\nNel 1954 venne realizzato un piccolo monumento in onore di Leslie Graham. La sua forma ricorda una piccola baita alpina. Per questo il tratto di circuito nel quale fu posto prese il nome di \"Bungalow Bridge\".\nIl \"32th Milestone\" \u00e8 conosciuto come \"Dukes\" in onore della vittoria nel campionato del mondo del 1950 di Geoff Duke, mentre il \"26th Milestone\" \u00e8 stato dedicato a Joey Dunlop.\nAlcuni commentatori della TV e giornalisti si riferiscono alla curva stretta tra Brunswick Road e Quarterbridge con la denominazione non ufficiale di \"Ago's Leap\"."}
{"id": "1092569", "revid": "122609033", "url": "https://it.wikipedia.org/wiki?curid=1092569", "title": "Parco del Po Vercellese/Alessandrino", "text": "Il parco del Po Vercellese/Alessandrino \u00e8 un'area naturale protetta; occupa 14.035 ettari, costituisce il terzo segmento del sistema delle aree protette della fascia fluviale del Po e si estende dal territorio compreso nel comune di Crescentino (dove termina il parco del Po Torinese) sino ai confini della Lombardia.\nStoria.\nIl sistema delle aree protette della fascia fluviale del Po venne istituito con legge regionale della regione Piemonte n. 28 del 17 aprile 1990, si estende per 235 km dalle sorgenti del fiume Po, presso il Pian del Re, fino alla Lombardia, per un'area complessiva di oltre 25.000 ha di territorio protetto.\nAree protette.\nIl parco comprende 12 aree protette (cinque riserve naturali speciali, una riserva naturale integrale e un'area attrezzata):"}
{"id": "1092570", "revid": "86599", "url": "https://it.wikipedia.org/wiki?curid=1092570", "title": "Lista di asteroidi (24001-25000)", "text": "Di seguito una lista di asteroidi dal numero 24001 al 25000 con data di scoperta e scopritore."}
{"id": "1092573", "revid": "339392", "url": "https://it.wikipedia.org/wiki?curid=1092573", "title": "Kazotic", "text": ""}
{"id": "1092574", "revid": "2008906", "url": "https://it.wikipedia.org/wiki?curid=1092574", "title": "Operazione pilota", "text": "Operazione pilota \u00e8 una miniserie televisiva italiana (2 puntate).\nDescrizione.\nComposta da due puntate, la fiction and\u00f2 in onda in prima visione nel febbraio 2007 su Rai Uno. La regia da Umberto Marino. I protagonisti sono interpretati da Massimo Ranieri, Michelle Bonev, Humberto Zurita, Raimondo Todaro e Miriam Candurro. \u00c8 una produzione Rai Fiction e Albatross Entertainment.\nRealizzata tra il Messico e l'Italia, la miniserie racconta delle vicende del nucleo operativo dei ROS (Raggruppamento Operativo Speciale) intento a sventare un pericoloso traffico tra la Colombia e l'Italia."}
{"id": "1092578", "revid": "716642", "url": "https://it.wikipedia.org/wiki?curid=1092578", "title": "Torquay United Football Club", "text": "Il Torquay United Football Club \u00e8 una societ\u00e0 di calcio di Torquay, citt\u00e0 del Devon, in Inghilterra, militante nella National League. \nLa squadra \u00e8 soprannominata \"The Gulls\" e ha il giallo e il blu come colori sociali.\nForte \u00e8 la rivalit\u00e0 con le altre principali squadre del Devon: l'Exeter City e soprattutto il Plymouth Argyle, ci\u00f2 bench\u00e9 queste squadre siano state incontrate di rado, militando in categorie diverse.\nIl Torquay United \u00e8 una delle squadre inglesi che agli inizi del 2000 ha risentito di meno del calo degli introiti della televisione a pagamento, riuscendo sempre ad evitare di indebitarsi.\nLo stadio dove gioca le sue partite interne \u00e8 il \"Plainmoor\" che ha una capacit\u00e0 di 6.104 spettatori.\nStoria.\nLa societ\u00e0 \u00e8 stata fondata nel 1898 e ha militato lungamente in terza e quarta divisione. Il massimo traguardo raggiunto \u00e8 stato la promozione nella Football League One (terzo livello del calcio inglese), nella stagione 2003/2004, da dove per\u00f2 \u00e8 subito retrocessa ritornando nella Football League Two. Nella stagione 2006/2007 non \u00e8 riuscita ad evitare una nuova retrocessione, questa volta nella Conference National, da dove mancava da ottant'anni.\nAlla stagione 1986-1987 del Torquay \u00e8 dedicata una puntata della serie Losers di Netflix, pubblicata in Italia nel marzo del 2019."}
{"id": "1092586", "revid": "75775", "url": "https://it.wikipedia.org/wiki?curid=1092586", "title": "Risorse naturali", "text": ""}
{"id": "1092590", "revid": "287204", "url": "https://it.wikipedia.org/wiki?curid=1092590", "title": "24194 Palus", "text": ""}
{"id": "1092592", "revid": "1982", "url": "https://it.wikipedia.org/wiki?curid=1092592", "title": "24194 Pal'u\u0161", "text": ""}
{"id": "1092593", "revid": "287204", "url": "https://it.wikipedia.org/wiki?curid=1092593", "title": "24260 Krivan", "text": ""}
{"id": "1092596", "revid": "547992", "url": "https://it.wikipedia.org/wiki?curid=1092596", "title": "Stefan Effenberg", "text": "Carriera.\nGiocatore.\nClub.\nCon il vinse la UEFA Champions League 2000-2001, venendo premiato dalla UEFA come migliore giocatore della stagione. Ha giocato anche con Borussia M\u00f6nchengladbach, Fiorentina (acquistato per 5,6 miliardi di lire e di cui \u00e8 stato capitano nella stagione 1993-1994), e i qatarioti dell'Al-Arabi, con i quali ha concluso la propria carriera.\nNazionale.\nCon la Nazionale tedesca partecip\u00f2 al e al . Nella partita contro la , dopo la sostituzione operata dal CT Berti Vogts, alz\u00f2 il dito medio verso il pubblico che si trovava in tribuna. Quel gesto provocatorio suscit\u00f2 grande scalpore e da quel momento fu escluso dalla Nazionale, con cui disput\u00f2 soltanto due altre partite amichevoli quattro anni pi\u00f9 tardi.\nAllenatore.\nIl 13 ottobre 2015 diventa il nuovo allenatore del Paderborn 07."}
{"id": "1092600", "revid": "287204", "url": "https://it.wikipedia.org/wiki?curid=1092600", "title": "24837 Msecke Zehrovice", "text": ""}
{"id": "1092601", "revid": "1318658", "url": "https://it.wikipedia.org/wiki?curid=1092601", "title": "Rozz Rezabek", "text": "Alla fine degli anni settanta Rezabek fu il frontman di diversi gruppi punk, e in seguito dei Negative Trend di San Francisco. In passato \u00e8 stato erroneamente considerato come uno dei membri dei The Mentors.\nOttenne una certa visibilit\u00e0 nella zona di Portland grazie alla sua band \"new wave\" Theater of Sheep, attiva nei primi anni ottanta. Tuttavia non riusc\u00ec mai a compiere il balzo verso un pubblico pi\u00f9 ampio.\n\u00c8 conosciuto soprattutto per essere stato in passato il ragazzo di Courtney Love: proprio per questo motivo una sua intervista appare nel documentario \"Kurt &amp; Courtney\"."}
{"id": "1092602", "revid": "287204", "url": "https://it.wikipedia.org/wiki?curid=1092602", "title": "24847 Polesny", "text": ""}
{"id": "1092603", "revid": "125341195", "url": "https://it.wikipedia.org/wiki?curid=1092603", "title": "Giuseppe Ar", "text": "Biografia.\nGiuseppe Ar nasce a Lucera nel 1898 da una famiglia di umili origini e nelle ore di libert\u00e0 si avvia molto presto agli studi della tecnica pittorica, dimostrando chiaro talento artistico. Semplice e taciturno, dal carattere mite, trasfonde nei suoi primi quadri, dai toni delicati e poetici, una personalit\u00e0 di artista di provincia ancora alla ricerca di se stesso.\nTrasferitosi a Roma dal 1925 al 1928, esprime con pi\u00f9 maturit\u00e0 la sua vena artistica con lo studio del disegno e della prospettiva presso lo studio di Antonio Mancini. Arrivano i primi successi e le prime mostre: la sua prima personale romana \u00e8 visitata anche dal re Vittorio Emanuele III. \n&lt;br&gt;Nel 1931 espone alla I Quadriennale nazionale d'arte di Roma.\nMa la grande citt\u00e0 lo disorienta, tanto che preferisce rientrare nella quiete della sua Lucera, dove \u00e8 insegnante di disegno e, per oltre un ventennio, con occhio discreto e malinconico, trova l'ispirazione per le sue tele dagli aspetti della vita solitaria e quotidiana. Nella fase della maturit\u00e0 Ar acquista maggiore consapevolezza di s\u00e9 e una tranquillit\u00e0 d'animo con cui, ponendosi di fronte alle figure che ritrae senza il velo della tristezza e della timidezza di una volta, dove l'elemento luce non \u00e8 pi\u00f9 trascurato, ma comincia a prevalere, si affaccia alla ribalta internazionale, riscuotendo pi\u00f9 che lusinghieri successi di critica.\nIl pittore muore a Napoli nel 1956, ma \u00e8 sepolto nel cimitero di Lucera, in un'artistica struttura monumentale.\nOpere.\nUn consistente numero di opere di Ar sono esposte nella Pinacoteca Comunale di Lucera. Altre tre sono conservate nel Museo diocesano di Lucera."}
{"id": "1092604", "revid": "775372", "url": "https://it.wikipedia.org/wiki?curid=1092604", "title": "Tonga (popolo)", "text": "I Tonga o Batonga sono un gruppo etno-linguistico di ceppo bantu che vive nello Zambia meridionale e nello Zimbabwe settentrionale e, in misura minore, nel Mozambico occidentale. Sono strettamente correlati con i Batoka (un popolo del gruppo Tokaleya) e con il gruppo etnico omonimo del Malawi.\nDistribuzione geografica.\nSi ritiene che i Tonga siano arrivati in Zambia dall'Africa centrale intorno al XII secolo, per poi spingersi a sud verso lo Zimbabwe e a est verso il Mozambico. Vivono principalmente nel Matabeleland, lungo il fiume Zambesi e nella zona della diga di Kariba. La costruzione della diga ha influito pesantemente sulla vita dei Tonga, molti dei quali sono stati costretti ad abbandonare le loro case.\nLingua.\nLa lingua tonga (codice ISO 639-3 toi) \u00e8 una lingua bantu parlata da pi\u00f9 di un milione di persone in Zambia e da circa 130.000 persone in Zimbabwe. Nell'Africa sudorientale svolge anche la funzione di lingua franca, in quanto risulta comprensibile da membri di altri gruppi etnici correlati con i Tonga."}
{"id": "1092607", "revid": "599013", "url": "https://it.wikipedia.org/wiki?curid=1092607", "title": "Kariba", "text": "Kariba pu\u00f2 riferirsi a diverse cose:"}
{"id": "1092610", "revid": "123450756", "url": "https://it.wikipedia.org/wiki?curid=1092610", "title": "Liquid funk", "text": "Il liquid funk (o anche liquid drum and bass, o semplicemente liquid) \u00e8 un sottogenere dello stile musicale drum and bass, che nasce dalla fusione della musica jungle e le atmosfere tipiche della musica house, quindi anche con una riconoscibile vena funk e soul.\nL'origine del genere viene attribuita al DJ britannico Fabio, che su BBC Radio 1 conduceva un programma chiamato appunto \"Liquid Funk\", dove selezionava uscite del mercato jungle con una spiccata vena melodica e house. Questo programma ha dato ispirazione a molti artisti, che hanno iniziato a produrre per questo genere.\nMolto famosi sono artisti come London Elektricity, Calibre o ed etichette come la inglese Hospital Records."}
{"id": "1092615", "revid": "14691", "url": "https://it.wikipedia.org/wiki?curid=1092615", "title": "Batonga", "text": ""}
{"id": "1092619", "revid": "339392", "url": "https://it.wikipedia.org/wiki?curid=1092619", "title": "Heribanno", "text": ""}
{"id": "1092621", "revid": "363629", "url": "https://it.wikipedia.org/wiki?curid=1092621", "title": "Espirazione", "text": ""}
{"id": "1092622", "revid": "363629", "url": "https://it.wikipedia.org/wiki?curid=1092622", "title": "Inspirazione", "text": ""}
{"id": "1092630", "revid": "78273", "url": "https://it.wikipedia.org/wiki?curid=1092630", "title": "Berardo di Baird", "text": ""}
{"id": "1092632", "revid": "83531", "url": "https://it.wikipedia.org/wiki?curid=1092632", "title": "Quinta (teatro)", "text": "La quinta o teletta (nel teatro occidentale contemporaneo) \u00e8 l'elemento scenico che, insieme con il cielo e il fondale, serve a rappresentare lo spazio scenico con ambienti architettonici di natura, di fantasia o neutri. Delimita gli spazi laterali del palcoscenico, mentre il cielo lo delimita in altezza.\nLe quinte sono cos\u00ec chiamate perch\u00e9 in origine dividevano e intervallavano la profondit\u00e0 del palcoscenico in cinque parti.\nDescrizione.\nLa quinta \u00e8 un elemento scenico decorato, dipinto o neutro, che, posto lateralmente ai due lati del palcoscenico, descrive un ambiente, lasciando uno spazio fra ogni elemento per l'ingresso in scena di attori o attrezzi. Fra una quinta e un'altra possono entrare anche fasci luminosi detti \"tagli\". Le quinte possono essere parallele al boccascena o inclinate a spina di pesce per avere una \"fuga prospettica\" verso il centro.\nQuasi sempre le quinte sono poste a sinistra e a destra del boccascena e si possono ripetere in pi\u00f9 file: vengono posizionate simmetricamente in uno o pi\u00f9 ordini a seconda della grandezza del palcoscenico e delle esigenze sceniche; quasi sempre a ogni coppia di quinte corrisponde un \"cielo\" o \"aria\" o soffitto.\nDietro le quinte, che mostrano al pubblico l'ambiente scenografico, con boschi, piazze, strade, ambienti interni e cos\u00ec via, ci sono i muri e il retroscena o altre strutture di servizio (\"sfori\").\nLe quinte nascondono le numerose attivit\u00e0 necessarie allo svolgimento dello spettacolo: macchinisti che preparano cambi di scena successivi; attori che si preparano al loro ingresso in scena; fonico e relative apparecchiature; eventuale suggeritore; sarta e costumi per un cambio rapido; personale addetto alla sicurezza. Da qui l'espressione \"dietro le quinte\" a indicare una serie di attivit\u00e0 e persone fondamentali, ma invisibili. \nTipologia.\nLe quinte possono essere:\nL'armatura pu\u00f2 essere di diverso materiale (legno, metallo, ecc.), mentre la stoffa pu\u00f2 essere colorata (dipinta, semi-trasparente, ecc.), se \u00e8 parte integrante della scenografia. In produzioni scarne, anche per mancanza di risorse o scelta di asciuttezza, si usano quinte neutre, per lo pi\u00f9 nere, soprattutto in tela, chiamate \"telette\" o \"telettoni\", ovvero senza armatura, sospese attraverso tiri dalla graticcia su stangoni. Quando \u00e8 neutra, la quinta ha solo una valenza di servizio a copertura e traguardo spazio scenico. Viene chiamata \"parure\"."}
{"id": "1092633", "revid": "2043251", "url": "https://it.wikipedia.org/wiki?curid=1092633", "title": "Romoaldo Braschi-Onesti", "text": "Biografia.\nI primi anni e l'inizio della carriera ecclesiastica.\nNacque a Cesena il 19 luglio 1753, figlio del conte Girolamo Onesti, marchese di baldacchino, e di Giulia Braschi, sorella del cardinale Giovanni Braschi, futuro papa Pio VI. Suo fratello fu Luigi Braschi-Onesti, comandante della guardia pontificia e primo sindaco di Roma in et\u00e0 napoleonica. Dopo aver compiuto i primi studi a Ravenna presso il Collegio dei Nobili, venne chiamato a Roma nel maggio del 1778 dallo zio cardinale che nel frattempo era divenuto pontefice. Nello stesso anno, grazie al patrocinio del potente parente, venne avviato alla carriera ecclesiastica e nominato delegato apostolico in Francia, con l'incarico di consegnare la berretta cardinalizia ai neocardinali francesi Rochefoucauld e Rohan.\nIn quell'occasione, stimandolo per la sua professionalit\u00e0 e per il suo ruolo di nipote del pontefice (quindi in vista di future e amichevoli relazioni con lo Stato Pontificio), Luigi XVI gli assegn\u00f2 l'abbazia di Chaage nella diocesi di Meaux, con annessa una rendita annuale di 5.000 scudi.\nDopo essere rientrato a Roma, il 5 settembre 1779, Braschi-Onesti venne premiato dallo zio per la buona riuscita della missione con la nomina a referendario del Supremo tribunale della Segnatura apostolica e nel 1780 venne nominato maggiordomo e prefetto dei sacri palazzi, carica con la quale diresse il fastoso matrimonio del fratello Luigi che venne celebrato dallo zio nella Cappella Sistina proprio nell'anno successivo. Nel 1782, in occasione del viaggio di Pio VI a Vienna, egli ricevette in consegna il testamento di suo zio e nel 1784 venne nominato Gran Priore dell'Ordine di Malta a Roma, ottenendo la decorazione di gran croce dell'Ordine dei Santi Maurizio e Lazzaro dal re di Sardegna Vittorio Amedeo III di Savoia.\nCardinal nipote.\nPapa Pio VI lo elev\u00f2 al rango di cardinale nel concistoro del 18 dicembre 1786 e fino alla nomina del cardinale Diego Innico Caracciolo di Martina \u00e8 stato il porporato italiano pi\u00f9 giovane. Il 5 gennaio dell'anno successivo venne nominato segretario dei Brevi Segreti ottenendo dal 1787 la diaconia di San Nicola in Carcere (dopo che ebbe ricevuto il 14 dicembre di quell'anno un indulto lo dispensava dall'obbligo di prendere gli ordini minori). Malgrado il suo essere nipote del papa, ad ogni modo, egli non approfitt\u00f2 mai di tale posizione per esercitare influenze politiche anche interne al collegio dei cardinali sia per mancanza di doti che di aspirazioni personali, mantenendo un certo distacco dalla vita mondana della Roma di fine Settecento.\nNel 1797, Pio VI gli affid\u00f2 l'incarico di trasferire la corte pontificia a Gaeta in caso di invasione dei francesi, ma giunto al convento di Santa Chiara di Napoli venne impossibilitato al rientro a Roma in quanto dal febbraio del 1798 i francesi avevano ormai occupato Roma e non era pi\u00f9 salubre per un cardinale rientrare in un momento cos\u00ec difficile. Quando la situazione poi peggior\u00f2 dopo la morte di Pio VI a Valence nel 1799, Braschi-Onesti prese parte al primo conclave per la rielezione del pontefice che si tenne al convento di San Giorgio Maggiore.\nDopo la morte di Pio VI.\nCome nipote dell'ultimo pontefice, qui Romoaldo prese una posizione fissa sui nuovi candidati da proporre ma senza successo, prima per l'opposizione degli altri cardinali e poi per l'opposizione dell'Imperatore. Infine, grazie all'opera di Ercole Consalvi, la scelta venne fatta ricadere su Gregorio Barnaba Chiaramonti di Cesena, conterraneo ed amico personale del Braschi-Onesti che venne eletto col nome di Pio VII il 14 marzo 1800.\nPer l'appoggio dato al papa neoeletto, dopo essere rientrato a Roma, venne nominato membro della Congregazione per la Riforma Economica che aveva il compito di rinsaldare le finanze dello Stato dopo il periodo napoleonico. Il 22 dicembre 1800 venne nominato Camerlengo di Santa Romana Chiesa e da questa posizione cerc\u00f2 senza successo di opporsi alla liberalizzazione del commercio interno allo Stato Pontificio abolendo il protezionismo. Tale opposizione era dettata dalla perdita di alcune gabelle che spettavano al suo collegio e di cui egli parzialmente usufruiva, al punto che egli decise in protesta di dimettersi dal 10 novembre 1801 e riprendendo l'incarico di segretario dei Brevi Latini.\nNel 1804 il Braschi-Onesti fu a Parigi assieme al pontefice per presenziare alla cerimonia dell'incoronazione di Napoleone Bonaparte ed ebbe il ruolo di diacono durante la celebrazione. Nel 1809, dopo che i francesi ebbero annesso Roma direttamente all'Impero, il Braschi-Onesti venne costretto a partire per il luogo natio e rimase a Cesena sino alla restaurazione del papa.\nIl rientro a Roma e gli ultimi anni.\nRomoaldo Braschi-Onesti mor\u00ec a Roma il 30 aprile 1817 all'et\u00e0 di 64 anni lasciando 10.000 scudi per la costruzione del monumento in San Pietro dedicato allo zio papa Pio VI che venne affidato al premiato scultore Antonio Canova.\nI suoi precordi furono inumati nella cappella della Madonna della Clemenza al Pantheon."}
{"id": "1092658", "revid": "339392", "url": "https://it.wikipedia.org/wiki?curid=1092658", "title": "Unit\u00e0 astronomiche", "text": ""}
{"id": "1092659", "revid": "2519", "url": "https://it.wikipedia.org/wiki?curid=1092659", "title": "Deutscher Fu\u00dfball-Bund", "text": ""}
{"id": "1092660", "revid": "121837", "url": "https://it.wikipedia.org/wiki?curid=1092660", "title": "Sistema doppio", "text": ""}
{"id": "1092664", "revid": "121837", "url": "https://it.wikipedia.org/wiki?curid=1092664", "title": "Milliarcosecondi", "text": ""}
{"id": "1092671", "revid": "287204", "url": "https://it.wikipedia.org/wiki?curid=1092671", "title": "Martino su Marte", "text": "Martino su Marte \u00e8 un libro per ragazzi scritto da Andrea Valente e dall'astronauta Umberto Guidoni.\n\"Martino su Marte\" nasce dall'idea di narrare la scienza senza limitarsi a spiegarla. Il racconto fantasioso di Andrea Valente, autore anche delle illustrazioni, porta Martino, un bambino come tanti, e lo Zioguido (tutto attaccato) a intraprendere un viaggio verso Marte a bordo della fantascientifica \"Astropanda\". Tra incontri ravvicinati con alieni o cosmonauti in missione, una sosta sulla Luna o sulla Stazione Spaziale Internazionale, la narrazione di fantasia \u00e8 accompagnata, pagina dopo pagina, da numerose pillole scientifiche scritte da Umberto Guidoni, che \"aggiustano\" il racconto e lo arricchiscono di curiosit\u00e0, rendendolo scientificamente corretto."}
{"id": "1092675", "revid": "326822", "url": "https://it.wikipedia.org/wiki?curid=1092675", "title": "Cuba SS. Trinit\u00e0 di Delia", "text": ""}
{"id": "1092676", "revid": "1372005", "url": "https://it.wikipedia.org/wiki?curid=1092676", "title": "Walter Kohn", "text": "Ha vinto il premio Nobel per la chimica nel 1998 insieme con John A. Pople.\nIl riconoscimento fu loro attribuito per il contributo dato alla conoscenza delle propriet\u00e0 elettroniche dei materiali. In particolare Kohn ebbe un ruolo rilevante nello sviluppo della teoria del funzionale della densit\u00e0, che rese possibile incorporare effetti quantomeccanici nella densit\u00e0 elettronica tramite l'utilizzo della funzione d'onda. Questa semplificazione computazionale apr\u00ec molti nuovi orizzonti e divenne un metodo essenziale per la determinazione della struttura elettronica. Kohn diede anche un significativo contributo alla fisica dei semiconduttori.\nBiografia.\nNato a Vienna da una famiglia ebraica, Walter Kohn fu tra i circa 10.000 minori non accompagnati giunti come rifugiati in Inghilterra nel 1939 grazie al Kindertransport. Sopravvisse cos\u00ec all'Olocausto, in cui perse i genitori e l'intera famiglia. Allo scoppio della seconda guerra mondiale, essendo ancora di nazionalit\u00e0 tedesca, fu trasferito in Canada, come avvenne a molti rifugiati classificati come \"enemy aliens\".\nKohn si laure\u00f2 in matematica e fisica all'Universit\u00e0 di Toronto nel 1945 e un anno dopo ottenne la specializzazione in matematica. Nel 1948 consegu\u00ec il dottorato in fisica all'Universit\u00e0 di Harvard. Kohn insegn\u00f2 alla Carnegie Mellon University nel periodo 1950-1960, dove condusse gran parte del suo lavoro sulla fisica dei semiconduttori. Si trasfer\u00ec quindi all'Universit\u00e0 della California, a San Diego, appena fondata nel 1960, ove rimarr\u00e0 fino al 1979. Ricopr\u00ec quindi il ruolo di direttore fondatore all'Istituto Kavli di Fisica Teorica con sede a Santa Barbara. Nel 1984 cominci\u00f2 a insegnare all'Universit\u00e0 della California a Santa Barbara, dove fu poi professore emerito.\nNel 1957 Kohn divenne un cittadino naturalizzato statunitense.\nEra membro dell'Accademia Internazionale di Scienze Quantistiche Molecolari."}
{"id": "1092680", "revid": "75775", "url": "https://it.wikipedia.org/wiki?curid=1092680", "title": "Primo Piano Materiale", "text": ""}
{"id": "1092683", "revid": "120781", "url": "https://it.wikipedia.org/wiki?curid=1092683", "title": "Golden gate bridge", "text": ""}
{"id": "1092687", "revid": "767487", "url": "https://it.wikipedia.org/wiki?curid=1092687", "title": "Haselbach (Turingia)", "text": "Haselbach \u00e8 un comune della Germania di abitanti situato nel circondario dell'Altenburger Land in Turingia."}
{"id": "1092689", "revid": "125978365", "url": "https://it.wikipedia.org/wiki?curid=1092689", "title": "Storia di una gabbianella e del gatto che le insegn\u00f2 a volare", "text": "Storia di una gabbianella e del gatto che le insegn\u00f2 a volare (\"Historia de una gaviota y del gato que le ense\u00f1\u00f3 a volar\") \u00e8 un romanzo di Luis Sep\u00falveda pubblicato nel 1996.\nTrama.\nUno stormo di gabbiani sta volando nei cieli dell'Europa settentrionale, di ritorno dalla migrazione; tra di loro vi \u00e8 Kengah, una giovane gabbiana che sta per deporre il suo primo uovo. Lo stormo si tuffa in acqua per mangiare delle aringhe, ma a un certo punto il gabbiano di vedetta impone un decollo d'emergenza a causa di un pericolo; Kengah, rimasta sott'acqua a prendere altri pesci, non sente l'ordine e finisce in mezzo ad una pozza di petrolio, motivo del pericolo, chiamato \"peste nera\" dai gabbiani. Tuffandosi sott'acqua, riesce a pulirsi e a spiccare il volo, fino a raggiungere la citt\u00e0 di Amburgo, dove precipita sul balcone di una casa, quella dove abita Zorba, un grosso gatto nero con una piccola macchia bianca sulla gola.\nKengah, stremata, usa le sue ultime forze per deporre l'uovo e chiede a Zorba di farle tre promesse: non mangiare l'uovo, prendersi cura del piccolo che nascer\u00e0 e insegnargli a volare. Zorba accetta, pur essendo consapevole che si tratta di qualcosa apparentemente al di l\u00e0 delle sue possibilit\u00e0, poi si reca dai gatti del porto suoi amici, Segretario e Colonnello, che vivono in un ristorante italiano presso il porto, e spiega loro quello che gli \u00e8 successo. I tre si recano da Diderot, gatto intellettuale che vive nel \"Bazar di Harry\" (un enorme magazzino gestito da un anziano ex marinaio, che vi ha depositato tutti gli oggetti raccolti in decenni di navigazione, e da un antipatico scimpanz\u00e9 di nome Mattia) e possiede un'enciclopedia, per chiedergli come ripulire Kengah dal petrolio. Dopo aver scoperto che \u00e8 possibile fare ci\u00f2 con della benzina, i tre amici fanno immergere a Segretario la coda in un barattolo di pieno di benzina nel ristorante e si recano dalla gabbiana, ma la trovano gi\u00e0 morta dopo aver deposto l'uovo. Zorba quindi si occupa di covare l'uovo, rimanendo a casa per molti giorni e nascondendolo, non senza qualche difficolt\u00e0, da un signore che quotidianamente si reca a casa sua per occuparsi di lui mentre i suoi padroni sono in vacanza.\nUna volta nato il piccolo, che \u00e8 convinto che Zorba sia sua madre e lo tratta come tale, i gatti decidono di dargli un nome e, per capire se sia un maschio o una femmina, chiedono consiglio a Sopravento, un gatto di mare loro amico molto esperto di cuccioli di tutte le specie, che rivela che \u00e8 una gabbianella; i gatti decidono quindi di battezzarla Fortunata, per il fatto di aver avuto la fortuna di nascere e crescere sotto la loro protezione una volta rimasta orfana. Superando molte difficolt\u00e0, Zorba e i suoi amici riescono a far crescere in Fortunata, che si crede e desidera fortemente essere un gatto, il desiderio di volare. Dopo vari tentativi a vuoto, i gatti si rendono che conto che, per insegnarle a volare, devono ricorrere all'aiuto di un umano, cosa che comporterebbe il dover infrangere il tab\u00f9 che impone ai gatti di non parlare la lingua umana, in quanto la maggior parte degli umani non riuscirebbe ad accettare il fatto che un essere vivente di un'altra specie possa comunicare con loro direttamente. Zorba tuttavia capisce che \u00e8 sufficiente scegliere con cura l'umano con cui dialogare, quindi, dopo aver scartato molte persone di propria conoscenza, si reca da un poeta, che \u00e8 il padrone di Bubulina, una meravigliosa gatta della quale tutti i gatti della citt\u00e0 sono innamorati. Il poeta spiega che, per volare, la gabbiana dovr\u00e0 saltare dal campanile di San Michele, nel quale lui sa come entrare in quanto ci va spesso a meditare nelle notti di burrasca; quella stessa notte, sotto un forte temporale, l'uomo accompagna i gatti e la gabbianella in tale luogo. Fortunata, cos\u00ec, si getta dal campanile e impara finalmente a volare.\nNel cinema.\nDal romanzo \u00e8 stato tratto nel 1998 il film d'animazione \"La gabbianella e il gatto\", diretto da Enzo D'Al\u00f2. Lo stesso Sep\u00falveda ha partecipato al doppiaggio italiano del film, nel ruolo del poeta.\nCuriosit\u00e0.\nCi sono differenze nelle versioni dell'opera: Colonnello, che nella versione italiana parla in un italiano leggermente contaminato dal dialetto napoletano, nella versione inglese e in quella originale spagnola parla rispettivamente in inglese e in spagnolo con qualche parola in italiano; il personaggio del gatto proprietario dell'enciclopedia si chiama Diderot nella versione italiana (in riferimento all'intellettuale francese Denis Diderot, a cui si deve la nascita della prima enciclopedia moderna), Einstein in quella inglese (in omaggio all'omonimo scienziato) e Sabelotodo (letteralmente \"saputello\") in quella spagnola."}
{"id": "1092690", "revid": "1656773", "url": "https://it.wikipedia.org/wiki?curid=1092690", "title": "Ciclo litico di un virus", "text": "Il ciclo litico del virus \u00e8 un ciclo veloce. Il virus entra nella cellula, inserisce il proprio genoma e fa in modo che all'interno della cellula si produca un gran numero di virus; avvenuto ci\u00f2, il virus, mediante lisi, esce dall'interno della cellula e va ad intaccare le cellule che si trovano vicino alla cellula bersaglio fino ad ottenere l'amplificazione del virus e portare alla morte il tessuto."}
{"id": "1092692", "revid": "599013", "url": "https://it.wikipedia.org/wiki?curid=1092692", "title": "Mo\u00f0gu\u00f0r", "text": ""}
{"id": "1092695", "revid": "6923", "url": "https://it.wikipedia.org/wiki?curid=1092695", "title": "Volcom", "text": "Volcom Inc. \u00e8 un'azienda di abbigliamento con sede a Costa Mesa in California. Fondata nel 1991 come Stone Boardwer da Richard \"Wooly\" Woolcott e Tucker \"T-Dawg\" Hall, si occupa di surf, skateboard e snowboard grazie all'esperienza maturata dai fondatori in tali sport. Il 29 giugno 2005 Volcom Inc. entra in borsa con azioni da 19\u00a0$ per un prezzo totale di 4,69 milioni, raggiungendo quota 89 milioni.\nNel maggio 2011 viene acquisita per 607,5 milioni di dollari dal gruppo Kering (PPR), gi\u00e0 proprietario di Gucci e Puma.\nVolcom \u00e8 conosciuta per gli svariati usi grafici del suo logo, il \"Volcom Stone\", e per il suo motto: \"Youth Against Establishment\". \u00c8 anche promotrice della campagna \"Let the Kids Ride Free\". Volcom Inc. possiede inoltre l'etichetta discografica Volcom Entertainment.\nTeam.\nVolcom sponsorizza surfisti, skater e snowboarder:"}
{"id": "1092699", "revid": "911998", "url": "https://it.wikipedia.org/wiki?curid=1092699", "title": "Archidamo II", "text": "Biografia.\nArchidamo succedette al nonno Leotichida, deposto ed esiliato dagli efori per essersi fatto corrompere dalla famiglia filo-persiana degli Aleuadi. Leotichida aveva un figlio, Zeussidamo, che mor\u00ec giovane dopo la nascita di Archidamo; dopo la morte del figlio Leotichida spos\u00f2 un'altra donna per concepire nuovi eredi, da questo matrimonio ottenne una figlia, Lampito, che venne data in moglie ad Archidamo, ma non eredi maschi, quindi gli succedette il nipote.\nDurante il suo mandato, Sparta fu sconvolta da un disastroso terremoto. dopo il quale gli Iloti si ribellarono, dando inizio alla terza guerra messenica.\nArchidamo guid\u00f2 l'esercito spartano durante la terza guerra messenica e nei primi cinque anni della guerra del Peloponneso durante l'occupazione spartana dei territori attici; da lui prende infatti il nome la prima parte del conflitto (guerra archidamica). Tucidide riporta il suo discorso contrario alla guerra nel consiglio della lega del Peloponneso del 432 a.C.\nMor\u00ec nel 427 a.C. lasciando il trono al figlio Agide II, avuto dalla prima moglie Lampito. Archidamo ebbe altri tre figli dalla seconda moglie Eupolia: Agesilao II, che divenne anch'egli re alla morte del fratellastro Agide II, il futuro navarco Teleutia ed infine Cinisca, nota per essere stata la prima donna ad aver vinto una gara alle Olimpiadi.\nNella cultura di massa.\nArchidamo \u00e8 presente nel videogioco \"\" ricoprendo il ruolo di re assieme a Pausania."}
{"id": "1092701", "revid": "547034", "url": "https://it.wikipedia.org/wiki?curid=1092701", "title": "Stella multipla", "text": "Una stella multipla \u00e8 un sistema composto da tre o pi\u00f9 stelle, che appaiono dalla Terra vicine fra loro nel cielo. Ci\u00f2 pu\u00f2 essere dovuto o al fatto che le stelle sono effettivamente fra loro vicine e legate gravitazionalmente o a una vicinanza apparente per pure ragioni di prospettiva. Nel primo caso, si parla di una stella multipla \"fisica\", nel secondo di una multipla \"ottica\". Le multiple fisiche sono chiamate anche \"sistemi stellari multipli\".\nLa maggior parte dei sistemi stellari multipli sono stelle triple. Sistemi stellari quadrupli, quintupli, sestupli, ecc. sono via via statisticamente meno probabili. Le stelle multiple si pongono a met\u00e0 strada fra le stelle binarie, sistemi stellari formati da due stelle in un'orbita stabile, e gli ammassi aperti, formati da 100-1000 stelle, che hanno dinamiche molto complesse. Le stelle multiple sono divisibili in due sottotipi, i \"sistemi gerarchici\" e i \"trapezi\": i primi sono pi\u00f9 vicini alle stelle binarie, i secondi agli ammassi aperti. Molte stelle multiple sono organizzate in maniera gerarchica, con orbite pi\u00f9 piccole inserite in orbite pi\u00f9 grandi. In sistemi simili le interazioni fra le orbite sono trascurabili e ci\u00f2 li rende stabili. Invece altri sistemi multipli, chiamati \"trapezi\", solitamente molto giovani, sono instabili. Si pensa che i trapezi si originino all'interno delle regioni di formazione stellare e che si dividano presto in sistemi multipli stabili. Nel processo di separazione alcune componenti del sistema possono venire espulse e diventare stelle fuggitive. I trapezi hanno preso il loro nome dall'Ammasso del Trapezio, situato al centro della Nebulosa di Orione.\nSistemi gerarchici.\nSistemi tripli.\nIn un sistema triplo fisico, ogni stella orbita intorno al centro di massa del sistema. Di solito, due delle stelle formano un sistema binario stretto, mentre la terza orbita a una distanza molto maggiore. Questa disposizione \u00e8 chiamata \"gerarchica\". Se infatti le orbite fossero comparabili quanto a grandezza, il sistema diverrebbe dinamicamente instabile e una delle componenti sarebbe espulsa da esso. Le stelle triple ottiche possono comprendere una coppia fisica e una \"compagna ottica\", come , o pi\u00f9 raramente tre \"compagne ottiche\", come .\nMolteplicit\u00e0 maggiori.\nI sistemi multipli gerarchici con pi\u00f9 di tre stelle possono produrre disposizioni molto complicate, che possono essere illustrate da quelli che Evans (1968) ha chiamato \"diagrammi a pendente\". Sono infatti simili ai pendenti ornamentali che vengono attaccati al soffitto. Alcuni esempi sono riportati nella figura di sinistra. Ogni livello del diagramma illustra la suddivisione del sistema in due o pi\u00f9 sottosistemi. Evans chiama un diagramma multiplo se un nodo ha pi\u00f9 di due figli, cio\u00e8 se la suddivisione del sistema comporta due o pi\u00f9 orbite di grandezza comparabili. Come \u00e8 stato gi\u00e0 detto a proposito delle stelle triple, i sistemi a diagramma multiplo possono essere instabili, sicch\u00e9 i sistemi a diagramma semplice sono di gran lunga pi\u00f9 comuni. Ci\u00f2 significa che ogni livello avr\u00e0 probabilmente solo due figli. Evans chiama il numero dei livelli nel diagramma la sua \"gerarchia\".\nSono possibili gerarchie di grado pi\u00f9 alto. La maggior parte di queste gerarchie di alto livello \u00e8 sottoposta a perturbazioni interne. Si pensa che questi sistemi siano portati a sciogliersi con il tempo in pi\u00f9 comuni sistemi tripli o quadrupli.\nTrapezi.\nLa seconda sottoclasse delle stelle multiple \u00e8 rappresentata dai giovani \"trapezi\", chiamati cos\u00ec per via del loro prototipo, l'Ammasso del Trapezio, al centro della Nebulosa di Orione. Sistemi di questo tipo si trovano frequentemente nelle vicinanze o all'interno delle nebulose brillanti. Le loro stelle non presentano una gerarchia definita, competono fra loro per le orbite stabili e il centro di massa del sistema non \u00e8 fisso, ma cambia al mutare delle posizioni delle stelle. Di conseguenza, essi non sono di solito sistemi stabili e alcune componenti possono essere espulse nello spazio interstellare ad alta velocit\u00e0. Il verificarsi di eventi come questi pu\u00f2 spiegare l'esistenza di almeno alcune delle stelle fuggitive, che sono state espulse in seguito alla collisione di due stelle binarie o di due sistemi multipli. Un caso di stelle fuggitive collegate fra loro \u00e8 rappresentato da AE Aurigae, 53 Arietis e Mu Columbae, che stanno allontanandosi l'una dall'altra a velocit\u00e0 superiori a 100\u00a0km/s. Percorrendo a ritroso i cammini compiuti da queste stelle, si pu\u00f2 osservare che essi si intersecano nei pressi dell'Ammasso del Trapezio, da cui sono state espulse circa 2 milioni di anni fa\nDesignazioni e nomenclatura.\nDesignazioni delle stelle multiple.\nLe componenti delle stelle multiple possono essere denominate aggiungendo i suffissi \"A\", \"B\", \"C\", ecc., al nome del sistema. Suffissi come \"AB\" possono essere utilizzati per denotare la coppia formata da \"A\" e \"B\". La sequenza di lettere \"B\", \"C\", ecc. viene di solito assegnata in base alla separazione dalla componente \"A\". Le componenti scoperte vicino a componenti gi\u00e0 osservate possono ricevere i suffissi \"Aa\", \"Ba\" e cos\u00ec via.\nNomenclatura nei cataloghi di stelle multiple.\nIl Multiple Star Catalogue di A. A. Tokovinin usa un sistema di notazione in cui ogni sottosistema nel diagramma a pendente \u00e8 designato da una sequenza di cifre. Per esempio, nel diagramma (d) della figura sopra il sistema pi\u00f9 grande riceve il numero 1, mentre il sottosistema che contiene la primaria riceve il numero 11 e quello che contiene la secondaria il 12. I sottosistemi contenuti nei due pi\u00f9 grandi ricevono numeri di tre, quattro o pi\u00f9 cifre. Quando questo metodo di notazione viene utilizzato per descrivere sistemi non gerarchici, lo stesso numero viene utilizzato per designare pi\u00f9 sottosistemi. Per esempio, un sistema con tre componenti visuali, A, B e C, nessuna delle quali pu\u00f2 essere raggruppata in sottosistemi, presenter\u00e0 due sottosistemi designati con il numero 1: le binarie AB e AC. Se le componenti B e C dovessero a loro volta rivelarsi delle binarie, riceverebbero i numeri 12 e 13.\nDiscussioni sulla nomenclatura delle stelle multiple.\nLa nomenclatura corrente delle stelle doppie e multiple pu\u00f2 causare confusione perch\u00e9 le stelle doppie scoperte con differenti metodi ricevono designazioni differenti (per esempio, la designazione dello scopritore per le binarie visuali, la nomenclatura delle stelle variabili per le binarie a eclisse) e perch\u00e9 le lettere possono essere assegnate in modo differente da studiosi diversi. A partire dal 1999 sono nate discussioni su come affrontare questo problema, che hanno portato a quattro proposte:\nI sistemi di designazione gerarchica hanno il vantaggio di permettere pi\u00f9 facilmente l'identificazione dei sottosistemi e il calcolo delle loro propriet\u00e0. D'altra parte tali sistemi hanno problemi quando vengono scoperte componenti ulteriori a livelli superiori o intermedi rispetto a quelli gi\u00e0 conosciuti: in tal caso infatti va cambiata tutta la gerarchia o, quanto meno, una sua parte, con la conseguente riassegnazione dei simboli. Simili problemi intervengono quando alcune componenti sono scoperte appartenere a sottosistemi differenti da quelli a cui erano state inizialmente assegnate o sono scoperte non esistere affatto.\nDurante la 24\u00aa assemblea generale dell'Unione Astronomica Internazionale nel 2000, le Commissioni 5, 8, 26, 42 e 45 hanno deciso di adottare lo schema WMC e di espanderlo in modo da renderlo uniforme e facilmente utilizzabile. \u00c8 stato anche preparato un catalogo parziale di stelle multiple che usa lo schema WMC e che copre un'ascensione retta di mezz'ora. La questione \u00e8 stata ulteriormente discussa nella 25\u00aa assemblea generale nel 2003, dove le stesse Commissioni hanno riconfermato le decisioni precedenti.\nIl catalogo parziale \u00e8 organizzato gerarchicamente e la gerarchia \u00e8 basata sui periodi orbitali e sulle separazioni delle componenti. Essa contiene molte binarie visuali, quindi le gerarchie potrebbero essere solo apparenti. Utilizza le lettere latine maiuscole (A, B, ...) per il primo livello della gerarchia, le lettere latine minuscole (a, b, ...) per il secondo livello e i numeri arabi (1, 2, ...) per il terzo. I livelli successivi dovrebbero alternare lettere minuscole e numeri, ma il catalogo non riporta alcun esempio simile."}
{"id": "1092705", "revid": "1226", "url": "https://it.wikipedia.org/wiki?curid=1092705", "title": "Incontri ravvicinati", "text": ""}
{"id": "1092707", "revid": "767487", "url": "https://it.wikipedia.org/wiki?curid=1092707", "title": "Maniche", "text": "Il suo nome d'arte \u00e8 un tributo a Michael Manniche, attaccante danese del negli anni ottanta.\nHa un fratello di nome Jorge Ribeiro, di ruolo difensore; i due hanno giocato insieme nel , nella e nella nazionale portoghese.\nCarriera.\nClub.\nDopo esperienze in varie squadre lusitane \u2014 la pi\u00f9 importante delle quali al Porto dove si aggiudic\u00f2, tra l'altro, una Coppa UEFA e una Champions League \u2014 pass\u00f2 al Chelsea, conquistando con i \"Blues\" il titolo nazionale nel 2006.\nNel gennaio 2008 si trasferisce in prestito all'Inter dall'Atl\u00e9tico Madrid, esordendo in Serie A nell'incontro vinto 3-2 con il Parma. Autore di un gol nel derby d'Italia del 22 marzo 2008 \u2014 non sufficiente ai nerazzurri per rimontare la Juventus \u2014 vince a fine stagione il campionato. In estate la societ\u00e0 milanese non applica il riscatto, col centrocampista che fa rientro a Madrid.\nIl 20 luglio 2009 viene ingaggiato dal , compagine in cui in tutto colleziona 30 presenze e 3 gol. Il 16 giugno 2010, dopo aver rescisso il contratto con il Colonia, firma con lo , ritornando cos\u00ec in patria, ma accade la stessa cosa perch\u00e9 il 6 luglio 2011 il calciatore rescinde il suo contratto anche con la squadra portoghese. Il 13 maggio 2012 si ritira definitivamente dal calcio giocato.\nDopo il ritiro.\nIl 12 giugno 2013 viene nominato vice-allenatore del , assister\u00e0 il nuovo allenatore Costinha.\nNel marzo 2019 viene scelto come ambasciatore per l\u2019Europeo 2020.\nNazionale.\nCon la maglia della nazionale portoghese Maniche \u00e8 stato vice-campione d'Europa agli Europei del 2004 in Portogallo. Non \u00e8 stato convocato per gli Europei del 2008.\nStatistiche.\nPresenze e reti nei club.\n\"Statistiche aggiornate al 27 febbraio 2011.\""}
{"id": "1092709", "revid": "1564499", "url": "https://it.wikipedia.org/wiki?curid=1092709", "title": "Alto Ionio Cosentino", "text": "L'Alto Ionio Cosentino (o \"Alto Jonio Cosentino\") \u00e8 una zona della Calabria settentrionale. Alcuni comuni dell'Alto Jonio dal 1993 fanno parte del parco nazionale del Pollino.\nComuni dell'Alto Ionio.\nFanno parte dell'Alto Ionio Cosentino i seguenti comuni:\nFino al 2008 tutti i comuni dell'Alto Jonio ad eccezione di Villapiana facevano parte della Cmaj (comunit\u00e0 montana Alto Ionio), poi ristretta ai soli comuni di Albidona, Alessandria del Carretto, Canna, Cerchiara di Calabria, Nocara, Oriolo, Plataci, San Lorenzo Bellizzi, e ancora successivamente, nel 2014, soppressa.\nClima.\nIl clima \u00e8 di tipo mediterraneo, con notevoli differenze all'interno della zona stessa, caratterizzata da svariati microclimi.\nNelle zone montane in inverno (in autunno e talvolta in primavera sulle cime del Massiccio del Pollino) la neve non manca mai e gli accumuli nevosi sono spesso considerevoli, tanto da rimanere sulle cime dei monti fino a primavera inoltrata. Pu\u00f2 nevicare anche nelle zone pedemontane e collinari, meno colpite dai fenomeni nevosi per la protezione naturale del Massiccio del Pollino, che provoca in queste zone l\"'effetto stau\". \nSulle coste il clima \u00e8 mite ma molto umido in inverno, con una notevole piovosit\u00e0 che spesso ingrossa il letto dei torrenti detti \"fiumare\" che tendono talvolta a straripare. \nIn estate mentre il clima nelle zone montane \u00e8 mite nelle zone collinari e pedemontane esso diventa caldo e talvolta torrido, con temperature massime non di rado vicine ai 40\u00b0 nella stagione estiva. Sulle coste in estate il clima \u00e8 molto caldo, mitigato per\u00f2 dalla presenza del Mare Jonio. Le temperature difficilmente scendono sotto gli 0\u00b0 lungo le coste e frequenti sono le mareggiate nel periodo autunnale ed invernale.\nGeografia.\nL'Alto Jonio Cosentino ha un'estensione di circa 750\u00a0km\u00b2 ed \u00e8 un territorio di intermezzo tra la Piana di Sibari e quella di Metaponto. Il suo litorale, lungo circa 50\u00a0km, \u00e8 vario, vista la presenza sia di spiagge sabbiose che di spiagge ciottolose oltre che a una minor porzione di spiagge rocciose (litorale di Montegiordano Marina e Roseto Capo Spulico). Il paesaggio \u00e8 molto vario: si passa in meno di 30\u00a0km dalle spiagge joniche alle vette del Massiccio del Pollino prima attraverso una sottile lingua pianeggiante antistante al mare, poi attraversando piccoli altopiani e colline via via pi\u00f9 alte.\nNumerose sono le \"fiumare\", i torrenti che donano alla gran parte delle spiagge altojoniche una conformazione ciottoloso-ghiaiosa: Torrente Raganello, T. Ferro, T. Saraceno, T. Satanasso, T. Caldanelle, T. Straface, T. Avena, T. Canna, T. San Nicola. Le acque del Mar Ionio si presentano ora non molto profonde (litorale di Villapiana), ora sprofondanti sotto costa (Roseto Capo Spulico), oppure con secche al largo. I monti principali nell'Alto Jonio sono quelli del Pollino Orientale che hanno altitudini variabili dai 2.267 metri della Serra Dolcedorme ai 1.713 metri del Monte Sparviere agli speroni di roccia facenti parte del Prepollino con altezza variabile tra i 1.000 e i 500 m s.l.m., ove sorgono i centri montani: Alessandria del Carretto (1.000\u00a0m), Plataci (930\u00a0m), Farneta (frazione di Castroregio a 875\u00a0m), Nocara (859\u00a0m), San Lorenzo Bellizzi (830\u00a0m), Castroregio (819\u00a0m), Albidona (810\u00a0m) e altri centri di bassa montagna e alta collina, come Cerchiara di Calabria (650\u00a0m), Montegiordano (619\u00a0m) e Oriolo (450\u00a0m).\nFerrovie e Strade.\nNell'Alto Jonio solo i centri costieri possiedono stazioni ferroviarie facenti parte della Ferrovia Jonica, i centri montani e gli abitati collinari non sono collegati alla zona costiera mediante ferrovie. Nelle stazioni dell'Alto Ionio, eccetto che in quella di Trebisacce, non fermano treni a lunga percorrenza.\nGli assi viari portanti dell'Alto Jonio sono la Strada statale 106 Jonica, nel tratto altojonico solo parzialmente ammodernata, che collega tutti i centri costieri con Taranto, Sibari, Corigliano Calabro, Rossano, Crotone, Reggio Calabria ecc. e la Strada statale 481 della Valle del Ferro, che collega Amendolara Marina con Oriolo (tra i maggiori centri dell'Alto Jonio) e Cersosimo (in Basilicata).\nAltra strada di rilievo \u00e8 la SS 92 che collega Villapiana Scalo a Cerchiara di Calabria e a San Lorenzo Bellizzi.\nLa Secca di Amendolara.\nLa secca, a circa 12 miglia da Amendolara Marina, presenta una profondit\u00e0 di soli 20 metri sotto il livello del mare. La secca, di notevole estensione, probabilmente corrisponde ai resti di un'antica isola, probabilmente sommersasi per erosione. Il tutto \u00e8 dimostrato da alcune carte antiche (XVII-XVIII sec.) che parlano di un isolotto, detto \"Monte Sardo\". Una leggenda e alcuni studi recenti vogliono che il Monte Sardo oramai sprofondato da alcuni secoli fosse stata l'Isola di Ogigia, ove la ninfa Calipso detenne Ulisse secondo l'Odissea di Omero.\nProdotti tipici.\nL'Alto Ionio conserva prodotti tipici che si differenziano leggermente dal resto della Calabria. La cucina si richiama all'antica tradizione contadina.\nFra i prodotti tipici ricordiamo:\nGli agrumi dell'Alto Jonio.\nNell'Alto Jonio Cosentino \u00e8 rinomata la produzione di agrumi, specie nella fascia costiera di Rocca Imperiale e Trebisacce ove gli agrumeti sono pi\u00f9 diffusi.\nUna delle \"cultivar\" pi\u00f9 diffuse e pregiate \u00e8 l'Arancia \"Bionda tardiva di Trebisacce\", coltivata nei \"Giardini\", il territorio pi\u00f9 meridionale del Comune di Trebisacce. Questa particolare variet\u00e0 di arancia matura in tarda primavera ed \u00e8 di ottima qualit\u00e0 grazie al microclima dell'Alto Jonio, che grazie alle correnti marine mitigatrici e alla protezione del Pollino dai venti settentrionali, impedisce alla neve ed al gelo di penetrare anche nelle zone pedemontane e pianeggianti distruggendo le coltivazioni. Nonostante ci\u00f2 la superficie nella quale si coltiva il Biondo Tardivo di Trebisacce \u00e8 ancora piuttosto limitata (100 ettari) e le tecniche di raccolta sono obsolete. Quella di Trebisacce \u00e8 una delle principali \"oasi agrumicole\" (essendo di piccole dimensioni territoriali) della Calabria. \nPi\u00f9 famoso ed esportato \u00e8 il Limone di Rocca Imperiale, che negli ultimi anni \u00e8 stato protagonista di un boom di esportazioni verso le altre regioni d'Italia. La produzione \u00e8 di circa 400 quintali annui. Il limone di Rocca Imperiale \u00e8 Prodotto agroalimentare tradizionale della Regione Calabria ma si appresta a diventare anche prodotto IGP, diventando cos\u00ec una delle principali variet\u00e0 di limoni italiana. La zona di produzione \u00e8 l'Alto Jonio Cosentino, in particolare il comune di Rocca Imperiale."}
{"id": "1092716", "revid": "1543377", "url": "https://it.wikipedia.org/wiki?curid=1092716", "title": "Lago di Nangb\u00e9to", "text": "Il lago di Nangb\u00e9to \u00e8 un lago artificiale in Togo. \u00c8 stato formato con la costruzione della diga di Nangb\u00e9to nel 1987 ed \u00e8 lungo il fiume Mono a circa met\u00e0 del suo corso, nella Regione Centrale a circa 90\u00a0km in linea d'aria dalla capitale Lom\u00e9. "}
{"id": "1092719", "revid": "1745361", "url": "https://it.wikipedia.org/wiki?curid=1092719", "title": "Procne", "text": "Procne (: ) o Progne (: ; ) \u00e8 un personaggio della mitologia greca, figlia di Pandione, l'ottavo mitologico re di Atene e di Zeusippe.\nMitologia.\nLa sua leggenda \u00e8 legata a quella di sua sorella Filomela, violentata dal proprio marito Tereo, re della Tracia. \nFilomela, sebbene Tereo l'avesse privata della lingua affinch\u00e9 nessuno conoscesse il suo gesto, riusc\u00ec a comunicare l'accaduto alla sorella tessendone le immagini su di una tela. Cos\u00ec Procne fece a pezzi suo figlio Iti e lo diede in pasto a Tereo che, compresa la natura del pasto, minacci\u00f2 di morte le due sorelle. \nSecondo il mito furono tramutate dagli dei rispettivamente in usignolo e rondine, mentre Tereo in un'upupa.\nNella letteratura italiana.\nNel Purgatorio dantesco Procne \u00e8 citata nel canto diciassettesimo.\nProcne e Filomela compaiono anche nel sonetto \"Zefiro torna\" e nei \"Trionfi\" (ai versi 131 e 132 del quarto paragrafo di \"Triumphus Cupidinis\") di Francesco Petrarca.\nAstronomia.\nA Procne \u00e8 intitolato l'asteroide 194 Prokne."}
{"id": "1092723", "revid": "1861950", "url": "https://it.wikipedia.org/wiki?curid=1092723", "title": "Sterling Airlines", "text": "La Sterling Airlines era una compagnia aerea low cost con sede a Copenaghen, in Danimarca, con hub presso l'aeroporto di Copenaghen e che operava su rotte nazionali ed internazionali.\nStoria.\nLa compagnia venne creata nel settembre 2005 attraverso la fusione di due compagnie aeree danesi preesistenti, la Sterling European Airlines e la Maersk Air. entrambe acquistate alcuni mesi prima dalla societ\u00e0 d'investimenti islandese \"Fons Eignarhaldsfelag\".\nSuccessivamente la societ\u00e0 fu venduta all'FL Group che possiede anche Icelandair.\nFino al 29 ottobre 2008, giorno in cui ha dichiarato bancarotta, ha servito i collegamenti tra le maggiori citt\u00e0 scandinave ed il resto dell'Europa continentale.\nIl 3 dicembre 2008 parte delle quote societarie vengono acquistate dalla compagnia aerea Cimber Sterling.\nFlotta.\nLa flotta Sterling era composta dai seguenti aeromobili (a giugno 2007):\nL'et\u00e0 media degli aerei Sterling \u00e8 stata di 7,7 anni (a febbraio 2007)."}
{"id": "1092732", "revid": "46722", "url": "https://it.wikipedia.org/wiki?curid=1092732", "title": "Catena dell'Atakora", "text": ""}
{"id": "1092734", "revid": "304380", "url": "https://it.wikipedia.org/wiki?curid=1092734", "title": "Comunit\u00e0 Montana Alto Ionio", "text": ""}
{"id": "1092735", "revid": "287204", "url": "https://it.wikipedia.org/wiki?curid=1092735", "title": "Borsa di Atene", "text": "La Borsa di Atene (in inglese \"Athens Stock Exchange\" o ASE, o \"\u03a7\u0391\u0391\") \u00e8 la borsa valori della capitale greca, aperta nel 1876 e situata, fino al 2007 a Psiris. Oggi ha sede in un moderno edificio al 101 di Athinon Street."}
{"id": "1092736", "revid": "533647", "url": "https://it.wikipedia.org/wiki?curid=1092736", "title": "Francesco Armellini Pantalassi de' Medici", "text": "Biografia.\nNato da una famiglia di mercanti, cambi\u00f2 il cognome da Pantalassi ad Armellini, dal nome dello zio materno che lo istitu\u00ec suo erede universale e si occup\u00f2 della sua educazione.\nSi trasfer\u00ec a Roma e divenne protonotario apostolico, quindi segretario di papa Giulio II e del collegio cardinalizio, e clerico della Camera Apostolica. La sua abilit\u00e0 negli affari lo rese particolarmente gradito a Leone X che, come ricompensa per i suoi servizi, lo adott\u00f2 nella sua famiglia: Francesco Armellini aggiunse cos\u00ec al proprio nome de' Medici.\nPapa Leone X lo elev\u00f2 al rango di cardinale nel concistoro del 1\u00ba luglio 1517 con il titolo di San Callisto (poi cambiato con quello di Santa Maria in Trastevere nel 1523).\nDurante la sua vita ricopr\u00ec svariate cariche, tra cui legato apostolico nelle Marche, in Umbria e in Francia, intendente delle finanze pontificie, amministratore apostolico della diocesi di Oppido Mamertina, Arcivescovo della diocesi di Taranto (dal 15 dicembre 1525 fino all'ottobre 1527), abate commendatario dell'abbazia di Santa Maria di Valdiponte (presso Perugia), camerlengo di Santa Romana Chiesa (dal 13 settembre 1521 alla sua morte). Quest'ultima nomina gli procur\u00f2 invidie e inimicizie, e soprattutto l'odio del popolo romano, oppresso dalle tasse. Le sue fortune subirono un appannamento durante il breve pontificato di papa Adriano VI, ma ripresero con l'elezione del secondo papa Medici, Clemente VII.\nPerse tutte le sue immense fortune nel sacco di Roma del 1527 a opera dei lanzichenecchi, e dovette cercare riparo in Castel Sant'Angelo, dove mor\u00ec poco dopo. \u00c8 sepolto nella chiesa di Santa Maria in Trastevere."}
{"id": "1092738", "revid": "767487", "url": "https://it.wikipedia.org/wiki?curid=1092738", "title": "KUKL", "text": "I KUKL (in islandese medievale \"stregoneria\") erano un gruppo post-punk islandese degli anni ottanta, famoso per essere uno dei primi di cui la cantante Bj\u00f6rk ha fatto parte.\nDiscografia.\nSingoli:\nAlbum:\nApparizioni in compilation:\nMateriale non pubblicato: MEGAKUKL (1985):"}
{"id": "1092739", "revid": "775372", "url": "https://it.wikipedia.org/wiki?curid=1092739", "title": "Tonga del Malawi", "text": "I Tonga o Batonga sono un gruppo etnico del Malawi settentrionale. Per distinguerli dal popolo omonimo diffuso in Zambia e Zimbabwe, vengono talvolta detti Tonga del Malawi o Nyasa Tonga (Tonga del Niassa, da una delle denominazioni del lago Malawi). I Tonga del Malawi e quelli dello Zambia sono correlati e parlano lingue simili ma distinte, entrambe di ceppo bantu.\nStoria.\nSecondo la tradizione, i Tonga giunsero in Malawi dal nord, forse dalle aree abitate dai Maravi o dai Tumbuka. Nel 1855 furono soggiogati dagli Ngoni, contro cui tentarono una rivolta fallimentare nel 1876. Il popolo tonga odierno \u00e8 costituito dalle famiglie che riuscirono a sfuggire al dominio Ngoni, mantenendo la propria cultura e il proprio stile di vita.\nCultura.\nI Tonga sono tradizionalmente un popolo di pescatori e di coltivatori di manioca; tuttavia, molti hanno ricevuto un'istruzione di tipo europeo nelle missioni, e svolgono mestieri differenti.\nParte della cultura tonga dimostra l'influenza di quella ngoni; per esempio, la dote in bestiame per i matrimoni. La religione tradizionale tonga, come tutti i culti bantu, \u00e8 incentrata sul culto degli antenati e degli spiriti.\nLingua.\nLa lingua dei Tonga del Malawi o \"chiTonga\" (codice ISO 639-3 tog) \u00e8 parlata da circa 200.000 persone. Non coincide con la lingua dei Tonga dello Zambia, pur avendo diversi tratti in comune."}
{"id": "1092743", "revid": "302009", "url": "https://it.wikipedia.org/wiki?curid=1092743", "title": "Classer", "text": "Classer, anche detto the classer \u00e8 un programma usato in passato per archiviare e classificare i dati.\nFu molto usato dai primi cracker per il file-sniffing, ossia per il furto di file da un computer remoto senza averne l'autorizzazione. Oggi \u00e8 di gran lunga superato.\nLa struttura di Classer \u00e8 stata ripresa in molti programmi che operano nell'attuale mondo della pirateria informatica come NetBus oppure Back orifice."}
{"id": "1092746", "revid": "699147", "url": "https://it.wikipedia.org/wiki?curid=1092746", "title": "Ras Algethi", "text": "Ras Algethi (\u03b1 Her / \u03b1 Herculis / Alpha Herculis) \u00e8 una stella multipla situata nella costellazione di Ercole e distante 351 anni luce dal sistema solare. \u00c8 conosciuta anche come Rasalgethi (dall'arabo \u0631\u0623\u0633 \u0627\u0644\u062c\u0627\u062b\u064a ra's al-ja\u03b8iyy, \"Testa dell'Inginocchiato\") o, secondo la nomenclatura di Flamsteed, 64 Herculis, mentre in Cina \u00e8 conosciuta come Ti Tso, \"il posto dell'Imperatore\", oppure anche come Tsin.\nOsservazione.\nSi tratta di una stella situata nell'emisfero celeste boreale; \u00e8 posta nella parte meridionale della costellazione di Ercole, al confine con quella dell'Ofiuco, e grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. Essendo di magnitudine 3,5 la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra maggio e settembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche del sistema.\nVisto al telescopio questo sistema \u00e8 risolto in due componenti designate \u03b11 e \u03b12. Le due componenti distano l'una dall'altra 550 unit\u00e0 astronomiche ed orbitano l'una intorno all'altra in un periodo di circa 3600 anni. \u03b11 \u00e8 una stella gigante luminosa di colore rosso. \u03b12 \u00e8 inoltre un sistema doppio le cui componenti sono una gigante gialla ed una nana bianco-gialla che ruotano attorno al comune centro di massa in 52 giorni, separate mediamente da 0,4 UA. Le componenti di questo sistema multiplo sono talvolta denominate rispettivamente \u03b1 Herculis A, Ba e Bb. Studi interferometrici hanno inoltre scoperto altre due compagne molto vicine a \u03b1 Herculis A; una \u00e8 stata risolta in qualche occasione ed \u00e8 separata da 0,02 secondi d'arco dalla gigante, mentre l'altra ha un periodo orbitale di 10 anni, per cui Ras Algethi \u00e8 in definitiva un sistema stellare almeno quintuplo.\nIl diametro angolare della gigante rossa \u03b11 \u00e8 stato misurato con un interferometro in 34\u00a0\u00b1\u00a00,8 milliarcosecondi, o 0,034\u00a0arcosecondi. Ad una distanza stimata di 120 parsec corrisponde un raggio di circa 280 milioni di chilometri, 400 volte pi\u00f9 grande del Sole. Se la stella fosse posta al centro del sistema solare, si estenderebbe oltre l'orbita di marte, non lontana dalla cintura di asteroidi principale. Possiede una massa 2,15 volte quella solare, e da essa si espande una nube di gas che si estende per circa 90 unit\u00e0 astronomiche. La sua luminosit\u00e0 \u00e8 475 volte quella del Sole in luce visibile, quella cio\u00e8 che percepisce l'occhio umano, ma considerando la radiazione infrarossa che una stella cos\u00ec \"fredda\" emette, arriva ad essere 17.000 volte pi\u00f9 luminosa del Sole. Rasal Algethi A \u00e8 anche una variabile semiregolare, con la magnitudine che varia da 3,1 a 3,9 in periodi che vanno da alcuni mesi a svariati anni, con il periodo principale di 1343 giorni.\nLa stella si trova nella parte bassa della costellazione. Il nome tradizionale \"Testa\" proviene dal fatto che in antichit\u00e0 Ercole era dipinto a testa in gi\u00f9 nelle carte celesti."}
{"id": "1092750", "revid": "78273", "url": "https://it.wikipedia.org/wiki?curid=1092750", "title": "Rasalgethi", "text": ""}
{"id": "1092751", "revid": "1924342", "url": "https://it.wikipedia.org/wiki?curid=1092751", "title": "The Cookbook", "text": "The Cookbook \u00e8 il sesto album in studio della rapper statunitense Missy Elliott, pubblicato il 4 luglio 2005.\nDescrizione.\nL'album segna un momentaneo parziale allontanamento artistico della rapper dal suo collaboratore e amico di lunga data Timbaland, che produce solo due tracce dell'album che conta anche su produzioni di Craig X. Brockman, Qur'an H. Goodman, Scott Storch, The Neptunes, Rhemario Webber, The Avila Brothers, Rich Harrison e Warryn Campbell.\nIl primo singolo estratto \u00e8 \"Lose Control\" featuring Ciara e Fatman Scoop, che ha riscosso un gran successo negli Stati Uniti (3\u00ba posto nella Hot 100 di Billboard) e nel resto del mondo. Il secondo e il terzo singolo pubblicati, \"Teary Eyed\", con Tweet, e \"We Run This\", non hanno raggiunto lo stesso successo."}
{"id": "1092754", "revid": "767487", "url": "https://it.wikipedia.org/wiki?curid=1092754", "title": "Ciara", "text": "Designata come una delle cantanti pi\u00f9 affermate nel mondo del R&amp;B, raggiunge una grande popolarit\u00e0 negli anni duemila, soprattutto negli Stati Uniti, esordendo per otto volte nella Top10 dei singoli statunitense. Ha anche ricevuto numerosi premi, tra cui un Grammy Award, tre BET Awards, tre MTV Video Music Awards e sette Soul Train Music Award, vendendo globalmente oltre 40 milioni di copie, tra album e singoli, al 2019.\nNel 2004, a soli diciannove anni, lancia il suo primo album, \"Goodies\", con oltre cinque milioni di copie vendute, sostenuto dal singolo omonimo e dalla collaborazione con Missy Elliott, \"1, 2 Step\". Grazie al successo mediatico, la cantante ottiene diverse nomine nelle principali premiazioni musicali, tra cui come Best New Artist alla 47\u00aa edizione dei Grammy Awards. Il secondo album, \"\", pubblicato nel 2005, viene sostenuto dai singoli di successo \"Get Up\" e \"Promise\", esordendo alla prima posizione della Billboard 200 e nelle principali classifiche europee. Nello stesso periodo collabora con Missy Elliott nel brano \"Lose Control\", ottenendo un Grammy Award e due MTV Video Music Awards.\nNel 2007 ha pubblicato il suo terzo album, \"Fantasy Ride\", contenente il singolo, \"Love Sex Magic\", inciso insieme a Justin Timberlake, ottavo singolo nella Top10 della Billboard Hot 100, con oltre 1,4 milioni di copie vendute globalmente. Nonostante esordisca alla terza posizione della classifica statunitense, il progetto discografico ha riscosso un successo commerciale inferiore ai precedenti. Nel 2010 ha pubblicato il suo quarto album, \"Basic Instinct,\" ottenendo scarsi risultati di vendita, sebbene apprezzato dalla critica musicale. Nel 2013, a seguito del contratto discografico con la Epic Records, ha pubblicato l'album eponimo, \"Ciara\", che debutta alla seconda posizione della Billboard 200. Nell'album sono presenti il singolo certificato multiplatino dalla RIAA, \"Body Party,\" e collaborazioni con Nicki Minaj e Future.\nNel 2015 ha inciso il sesto album, \"Jackie\", che include i singoli, \"I Bet\" e \"Dance like We're Making Love.\" Nel 2019 pubblica il settimo album in studio, \"Beauty Marks\", esordendo alla posizione 87 della classifica statunitense, segnando il pi\u00f9 basso debutto della sua carriera, nonostante il successo del singolo \"Level Up\".\nParallelamente alla carriera musicale ha recitato in film e serie televisive, condotto premiazioni come i Billboard Music Awards e American Music Awards, ed esordito come giudice in alcuni talent show statunitensi. Di rilevo la carriera da modella, grazie ai contratti con le agenzie IMG Models e Wilhelmina Models. Con il marito Russell Wilson \u00e8 proprietaria della casa di produzione Why Not You Productions, con affiliazione con Amazon Prime Video, e della casa di moda The House of LR&amp;C.\nBiografia.\nInfanzia.\nNacque ad Austin nel 1985, figlia unica di \"Carlton e Jackie Harris\". Suo padre lavorava nell'Esercito degli Stati Uniti, e, fin da bambina si trasferisce continuamente da uno stato all'altro degli Stati Uniti, vivendo a New York, poi California, Nevada ed Arizona. Stabilitasi ad Atlanta durante la sua adolescenza, la ragazza ha sviluppato la sua passione per la musica. Desiderosa di raggiungere la notoriet\u00e0, entr\u00f2 a far parte di un gruppo chiamato, \"Hearsay\", con il quale inizia a scrivere canzoni e ad incidere delle demo. Dopo aver lasciato il gruppo, conobbe Jazze Pha, in seguito diventato il suo mentore, insieme al quale incise quattro demo tra cui \"1, 2 Step\", inserito successivamente nel suo album di debutto e pubblicato come singolo, ottenendo un buon successo. Nel 2003 si \u00e8 diplomata al liceo di Riverdale, Georgia, e, nello stesso anno, firm\u00f2 un contratto con l'etichetta discografica, LaFace Records di L.A. Reid La ragazza \u00e8 stata subito portata in studio per lavorare al suo album di debutto insieme ad una squadra di autori e produttori di rilievo.\n2004-2005: Il debutto con \"Goodies\".\nIl primo album dell'artista, \"Goodies\", venne pubblicato nel Nord America il 28 settembre 2004, entrando in 3\u00aa posizione della classifica statunitense Billboard 200, vendendo pi\u00f9 di 100\u00a0000 copie solo nella prima settimana ed altrettante nel resto del mondo, ottenendo un buon successo anche in altre nazioni. Tra i produttori con i quali ragazza ha collaborato per l'incisione dell'album spiccano, R. Kelly, Sean Garrett, Keri Hilson e Jazze Pha. Il primo singolo estratto dall'album \u00e8 stato la title-track, \"Goodies\", in collaborazione con il rapper Petey Pablo; la canzone \u00e8 diventata un successo, giungendo in vetta alla classifica statunitense Billboard Hot 100 restandovi per sette settimane di seguito. Ha inoltre raggiunto la vetta anche nel Regno Unito e ottenuto ottimi risultati nelle classifiche internazionali. Il brano, prodotto da Lil Jon, contiene un campionamento della base di \"Freek A Leek\" di Petey Pablo, di cui vuole essere una risposta femminista.\nIl secondo singolo tratto dall'album \u00e8 stato, \"1, 2 Step\", dal ritmo pi\u00f9 funk e r\u00e9tro. Prodotto da Jazze Pha e con un cameo di Missy Elliott, questo pezzo ha ottenuto una notevole notoriet\u00e0, scalando le classifiche internazionali e raggiungendo posizioni notevoli, in particolar modo in Australia, Nuova Zelanda e Stati Uniti. Successivamente \u00e8 stato pubblicato il brano, \"Oh\", prodotto da \"Dre &amp; Vidal\" e con un'apparizione di Ludacris, anch'esso di buon successo commerciale, mentre come quarto singolo \u00e8 stata pubblicata la ballata, \"And I\", che tuttavia non ha bissato i risultati dei precedenti.\nL'album \u00e8 diventato tre volte disco di platino grazie al successo dei singoli e della popolarit\u00e0 conquistata dalla cantante, e ha ricevuto diverse nomination, dai Grammy agli MTV Video Music Awards. In quel periodo, Ciara ha partecipato ad un tour insieme al collega Chris Brown, con una comparsa nel tour di Gwen Stefani. Nello stesso periodo, grazie al forte successo dell'album, \u00e8 stato pubblicato un CD/video che conteneva il remix dei suoi successi del 2004, \"Goodies\" e \"1, 2 Step\". Secondo i dati stilati, l'album \u00e8 stato uno dei pi\u00f9 venduti dell'anno, certificandosi tre volte disco di platino in Stati Uniti, una volta in Canada, e, nel Regno Unito certificato disco d'oro.\nIn seguito al successo delle sue produzioni, ha ricevuto parecchie proposte di collaborazione da alcuni artisti\u02d0 ad esempio, tra il 2005 e il 2006 compare in \"Lose Control\" di Missy Elliott, \"Like You\" di Bow Wow e \"So What\" dei \"Field Mob\": tutte queste tracce sono entrate tra le prime dieci posizioni della classifica statunitense, e le prime due hanno addirittura raggiunto la terza posizione.\n2006-2007: \"The Evolution\".\nNel 2006, l'artista ha ottenuto parecchi premi grazie alla collaborazione con Missy Elliott in \"Lose Control\": il brano ha vinto un Grammy Award come, \"\"Best Short Form Music Video\" e due VMA come \"Best Hip hop Video\" e \"Best Dance Video\"\".\nNell'estate dello stesso anno ha inciso, in collaborazione con Chamillionaire, un brano per la colonna sonora del film, \"Step Up\", un pezzo intitolato, \"Get Up,\" prodotto da Jazze Pha, di discreto successo commerciale. Nel frattempo ha lavorato all'incisione del secondo album, pubblicato il 5 dicembre 2006 con il titolo, \"\". Quest'album ha segnato un'evoluzione del sound e nella danza della cantante, contribuendo alla sua crescita: ha collaborato a molti pezzi del disco sia come autrice dei testi che come produttrice, pur mantenendo le collaborazioni con i produttori del suo precedente disco come Jazze Pha, Lil John, Pharrell, Will.i.am e Rodney Jenkins. La cantante ha affermato che le maggiori influenze musicali dell'album ricadono su Prince, Madonna e Michael Jackson. L'album \u00e8 entrata direttamente alla vetta della classifica statunitense, . Il disco, contenente anche il brano \"Get Up\" uscito precedentemente come singolo, \u00e8 stato inoltre promosso dal brano \"Promise\", prodotto da Polow Da Don e scelto per il mercato statunitense, ricevendo critiche positive e segnando uno stacco con le precedenti produzioni dell'artista\u02d0 \u00e8 un brano \"mid-time\" pi\u00f9 lento e soffuso, dove l'artista ha avuto la possibilit\u00e0 di dimostrare abilit\u00e0 vocali maggiori rispetto ai brani precedenti. Su scala internazionale \u00e8 stato pubblicato il brano, \"Like a Boy\", di buon successo commerciale. L'ultimo singolo scelto dell'album \u00e8 stato, \"Can't Leave 'Em Alone\", duetto con 50 Cent, che, pur ottenendo buone critiche, non \u00e8 riuscito ad ottenere gli stessi brillanti risultati commerciali degli altri, entrando nelle classifiche per pochi paesi, ma raggiungendo comunque la 4\u00aa posizione in Nuova Zelanda. Nel 2006 \u00e8 anche partito il suo primo tour, conclusosi nel 2007, e, nello stesso anno insieme ai colleghi Akon e Chris Brown, \u00e8 stata di sostegno a Rihanna nel suo, \"Good Girl Gone Bad tour\", effettuando nello stesso anno anche varie collaborazioni. Il 2007 \u00e8 stato anche l'anno del debutto cinematografico nel film, \"All You've Got\", nel ruolo di un'adolescente; ha inoltre debuttato anche nella moda, diventando il volto della linea d'abbigliamento, \"Jay-Z Rocawear\", e poco dopo \u00e8 stata portavoce per una campagna femminile.\n2008-2011: \"Fantasy Ride\" e \"Basic Instic\".\nNel gennaio 2008 la rivista Billboard nomina la cantante come \"Woman of the Year,\" visto i successi ottenuti negli anni precedenti, rivelando in un'intervista per la rivista di essere in studio di registrazione per l'incisione del suo terzo album dal titolo \"Fantasy Ride\". L'uscita del disco era inizialmente prevista per il settembre 2008, per essere pubblicato solamente il 3 maggio 2009, rendendo l'artista la quarta donna ad esordire tre volte nella Top10 statunitense nella decade 2000-2009. La posticipazione del disco avvenne per via degli scarsi risultati nella classifiche e nelle vendite dei singoli \"Go Girl\" rilasciato nel settembre 2008, al quale ha partecipato T-Pain, e \"Never Ever\", pubblicato nel gennaio 2009, con la partecipazione vocale di Young Jeezy. L'unico singolo che riscuote successo commerciale \u00e8 stata il duetto con Justin Timberlake, \"Love Sex Magic,\" che diviene l'ottavo singolo nella cantautrice nella Top10 della Billboard Hot 100, oltre a esordire nelle prime dieci posizioni delle classifiche di Regno Unito, Australia, Francia e Germania, vendendo oltre 1,5 milioni di copie. La collaborazione le avvale una nomina ai Grammy Award come Best Pop Collaboration With Vocals e agli MTV Video Music Awards come Best Choreography.\nDopo terzo singolo estratto, Work, in collaborazione con Missy Elliott, entrato solo nelle classifiche di Irlanda, Regno Unito e Svezia e senza raggiungere alte posizioni, Ciara \u00e8 stata di supporto per il \"\" di Britney Spears e ha partecipato al tour collaborativo del rapper Jay-Z, chiamato per l'appunto \"Jay-Z &amp; Ciara live tour\". Nel corso del 2009 collabora con Enrique Iglesias nel brano \"Takin' Back My Love\", divenuto una hit mondiale, entrando nelle Top10 di oltre quindici classifiche internazionali, e in \"Stepped on My J'z\" del rapper Nelly.\nNel settembre 2009 ha iniziato a lavorare alla registrazione del quarto album, dalle sonorit\u00e0 differenti dal precedente, con la collaborazione dei produttori Tricky Stewart, The Dream, Darkchild e Bangladesh. Il 27 aprile 2010 \u00e8 stato pubblicato il primo singolo, \"Ride\", nel quale la cantante duetta con il rapper Ludacris, ottenendo bassi riscontri nelle classifiche, nonostante venda oltre un milione di copie negli Stati Uniti ed esordisca alla terza posizione della US Hot R&amp;B/Hip-Hop Songs. Il progetto musicale, intitolato \"Basic Instinct\", \u00e8 stato pubblicato il 13 dicembre 2010, preceduto dal singolo \"Speechless.\" L'album debutta alla posizione 44 della Billboard 200 e undicesima della US Top R&amp;B/Hip-Hop Albums, segnando il secondo debutto pi\u00f9 basso della cantante nella classifica.\nNel febbraio del 2011 in una dichiarazione ufficiale sulla sua pagina Facebook Ciara si \u00e8 lamentata dell'inadeguata promozione e del mancato finanziamento da parte dell'etichetta. Nel maggio dello stesso anno, \u00e8 stata rimossa dalla Jive Records, firmando successivamente un contratto per la casa discografica Epic Records.\n2012-2015: \"Ciara\" , \"Jackie\" e attrice.\nNel 2012, durante una conferenza stampa con MTV, l'artista ha annunciato che il nuovo disco si sarebbe intitolato, \"One Woman Army,\" e che il primo singolo, \"Sweat\", sarebbe stato distribuito presto. Tuttavia l'uscita del brano \u00e8 saltata per ragioni sconosciute. Il 13 agosto 2012 Ciara ha dichiarato che il titolo ufficiale del singolo si sarebbe intitolato, \"Sorry\", reso disponibile per il download digitale il 25 settembre 2012, raggiungendo la 6\u00aa posizione della \"US Hot Dance/Club Songs\". Il secondo singolo, \"Got Me Good\" \u00e8 stato distribuito il 6 novembre 2012.\nIl 15 aprile 2013, giorno della rivelazione della tracklist, \u00e8 stato annunciato anche il titolo dell'album, \"Ciara\". Dato lo scarso riscontro nelle classifiche, l'etichetta decise di non includere nel disco i precedenti singoli e di schierare un nuovo brano intitolato, \"Body Party\". Il brano raggiunse la 22\u00aa posizione nella \"Billboard Hot 100\" e la 1\u00ba nella \"US Dance Club Songs.\" Il video riceve inoltre una nomination agli MTV Video Music Awards del 2013 come \"Best Choreography\" vincendo il Soul Train Music Award come \"Best Dance Performance.\"\nL'album \u00e8 stato distribuito il 9 luglio 2013, debuttando in 2\u00aa posizione della \"Billboard 200\" e della \"US R&amp;B/Hip-Hop Albums\", con 59\u00a0000 copie vendute, arrivate a oltre le 210\u00a0000 nel 2015. Raggiunse inoltre la 7\u00aa posizione della \"UK R&amp;B Albums\" ed entra nelle classifiche generali di Australia, Canada e Svizzera. All'album collaborano Nicki Minaj, Future e B.o.B. La collaborazione con Nicki Minaj, intitolata, \"I'm Out,\" raggiunge la prima posizione della \"UK R&amp;B,\" tredicesima nella \"US Hot R&amp;B/Hip-Hop Songs\" e alla 44\u00aa posizione della \"Billboard\" Hot 100. Entra inoltre nelle classifiche di Belgio, Australia e Canada.\nNel 2012, oltre alla musica, Ciara ha anche recitato in due film\u02d0 in \"Mama, I Want to Sing!\" ed \u00e8 apparsa nel film commedia\", That's My Boy\". Ciara ha fatto un'apparizione per la sesta stagione dell'ente televisivo BET, \"The Game\", continuando poi ad essere un membro ricorrente del cast per tutta la stagione.\nNel dicembre 2013 ha confermato di essere in procinto di registrare un nuovo album. A fine gennaio 2014, ha esibito dal vivo una nuova canzone chiamata, \"Anytime\". \"I Bet\" \u00e8 stato distribuito il 26 gennaio 2015 come singolo di lancio ottenendo la certificazione di platino negli Stati Uniti con 1 milione di copie vendute. L'album, intitolato, \"Jackie\", venne distribuito il 1\u00ba maggio 2015. Raggiunse la 17\u00aa posizione della \"Billboard 200\", con 25\u00a0000 copie equivalenti vendute, la seconda della classifica \"US Top R&amp;B/Hip-Hop Albums,\" mentre reggiunge la Top10 della classifica, \"UK R&amp;B Albums\". Il 6 maggio 2015 partecipa negli Stati Uniti al Jackie Tour. Nello stesso anno incide una cover del brano dei Rolling Stones, \"Paint it, Black\". La canzone \u00e8 la colonna sonora dal film,\"The Last Witch Hunter - L'ultimo cacciatore di streghe\".\n2016-presente: \"Beauty Marks\" e progetti televisivi.\nDopo la partecipazione al talent show statunitense, \"I Can Do That,\" nel 2016 conduce l'edizione dei Billboard Music Award. Pochi mesi pi\u00f9 tardi annuncia, durante il red-carpet degli American Music Awards del 2016, di essere in gravidanza.\nIl 27 gennaio 2017, Ciara ha firmato un accordo con la Warner Bros. Records, in previsione di un nuovo album che rappresenter\u00e0 una nuova direzione artistica e musicale della cantante. Il 17 luglio 2018, ha pubblicato il primo estratto dall'album, \"Level Up\", accompagnato da un video musicale. Il brano raggiunge l'11\u00aa posizione della classifica statunitense, \"Hot R&amp;B/Hip-Hop Songs\" e la 59\u00ba in quella generale. Viene inoltre pubblicato un remix con la partecipazione di Missy Elliott. Il brano vince, ai Soul Train Music Award del 2018, nella categoria \"Best Dance Performance\" . Tra ottobre e settembre del 2018 apre i concerti del tour 24K Magic World Tour di Bruno Mars.\nIl settimo album intitolato \"Beauty Marks\" viene pubblicato il 10 maggio del 2019 e vede le collaborazioni di Kelly Rowland, Macklemore e Tekno. Il progetto musicale diviene il debutto pi\u00f9 basso della cantante nella Billboard 200, esordendo alla posizione 8, e della US Top R&amp;B/Hip-Hop Albums, alla posizione 48. Nell'album sono inclusi i singoli \"Level Up\", \"Dope\", \"Thinkin About You\" e \"Greatest Love.\"\nSuccessivamente, la cantautrice collabora con le colleghe Ester Dean, City Girls, Lupita Nyong e La La nel brano \"Melani\" e con la cantante ispanica Iza e il gruppo Major Lazer nel brano \"Evapora\". Il 13 agosto 2020, Ciara pubblica il singolo \"Rooted\" in collaborazione con Ester Dean.\nNel 2019 Ciara viene scelta come giudice della prima stagione del talent show \"America's Most Musical Family\" e conduce la cerimonia degli American Music Awards 2019. Tra il 2020 e il 2021 Ciara ha intrapreso diversi progetti imprenditoriali con il marito Russell Wilson fondando la casa di moda The House of LR&amp;C e la casa di produzione Why Not You Productions con Amazon Studios.\nVita privata.\nCiara ha frequentato i rapper Bow Wow e 50 Cent, tra il 2013 e il 2014 Ciara frequenta il rapper Future, dal quale ha avuto un figlio, \"Future Zahir Wilburn\", il 19 maggio 2014.\nIn seguito ha una relazione col quarterback dei Seattle Seahawks Russell Wilson, che ha poi sposato il 6 luglio 2016. Ciara, il 28 aprile 2017, ha avuto una bambina con Russell, chiamata Sienna Princess. Nel 2020, la coppia ha avuto un secondo figlio, Win Russell.\nAltre attivit\u00e0.\nModella e testimonial.\nCiara affianca alla carriera musicale quella come modella, iniziando nel 2007 con la campagna \"I Will Not Lose\" per la nuova linea di vestiti della Rocawear di propriet\u00e0 del rapper e imprenditore Jay-Z.\nDal 2009 firma un contratto con la Wilhelmina Models, agenzia che le fa ottenere numerose copertine sulla rivista Vogue, sia negli Stati Uniti che nelle filiali europee. Nello stesso anno viene scelta come sponsor dalla compagna di telefonia LG Electronics, in cui viene utilizzato il singolo \"Work\" come colonna sonora della pubblicit\u00e0, e per la campagna della nuova collezione di Adidas. Nel corso degli anni 2010 ha posato inoltre per le riviste L'Officiel,\nNel 2016 scinde il contratto con la Wihelmina Models e inizia a collaborare con la IMG Models. Nello stesso anno diventa il nuovo volto del marchio di cosmetici Revlon e modella principale dalla collezione autonno/inverno di Roberto Cavalli. Nel 2019 viene scelta come testimonial dalla gioielleria Pandora per la campagna \"Shine collection.\"\nImprenditoria.\nNel giugno 2019, Ciara ha frequentato la Harvard Business School, completando il programma intensivo di 4 giorni in Business of Entertainment, Media and Sports. Nell'agosto 2019, lei e suo marito Russell Wilson sono entrati a far parte del gruppo di proprietari del Seattle Sounders Football Club nella Major League Soccer.\nNel 2020, assieme al marito e l'imprenditrice e mentore Christine Day, fonda la casa di moda The House of LR&amp;C, che unisce le collezioni Good Man Brand, LITA by Ciara e Human Nation. Nel 2021 Ciara rilascia la collezione di zaini e borse in plastica riciclata Dare To Roam.\nCiara, assieme al marito, \u00e8 proprietaria della casa di produzione di intrattenimento televisivo, pubblicitario e cinematografico Why Not You Productions, affiliata dal 2021 con Amazon Prime Video."}
{"id": "1092756", "revid": "599013", "url": "https://it.wikipedia.org/wiki?curid=1092756", "title": "Jad", "text": ""}
{"id": "1092759", "revid": "599013", "url": "https://it.wikipedia.org/wiki?curid=1092759", "title": "Jai", "text": ""}
{"id": "1092763", "revid": "228587", "url": "https://it.wikipedia.org/wiki?curid=1092763", "title": "Jan", "text": ""}
{"id": "1092765", "revid": "599013", "url": "https://it.wikipedia.org/wiki?curid=1092765", "title": "Jat", "text": ""}
{"id": "1092768", "revid": "599013", "url": "https://it.wikipedia.org/wiki?curid=1092768", "title": "Jbr", "text": ""}
{"id": "1092770", "revid": "599013", "url": "https://it.wikipedia.org/wiki?curid=1092770", "title": "Jca", "text": ""}
{"id": "1092772", "revid": "599013", "url": "https://it.wikipedia.org/wiki?curid=1092772", "title": "Jcc", "text": ""}
{"id": "1092774", "revid": "599013", "url": "https://it.wikipedia.org/wiki?curid=1092774", "title": "Jcd", "text": ""}
{"id": "1092777", "revid": "599013", "url": "https://it.wikipedia.org/wiki?curid=1092777", "title": "Jce", "text": ""}
{"id": "1092779", "revid": "599013", "url": "https://it.wikipedia.org/wiki?curid=1092779", "title": "Jch", "text": ""}
{"id": "1092781", "revid": "599013", "url": "https://it.wikipedia.org/wiki?curid=1092781", "title": "Jcn", "text": ""}
{"id": "1092784", "revid": "599013", "url": "https://it.wikipedia.org/wiki?curid=1092784", "title": "Jco", "text": ""}
{"id": "1092786", "revid": "599013", "url": "https://it.wikipedia.org/wiki?curid=1092786", "title": "Jct", "text": ""}
{"id": "1092790", "revid": "599013", "url": "https://it.wikipedia.org/wiki?curid=1092790", "title": "Jcx", "text": ""}
{"id": "1092792", "revid": "599013", "url": "https://it.wikipedia.org/wiki?curid=1092792", "title": "Jdm", "text": ""}
{"id": "1092795", "revid": "599013", "url": "https://it.wikipedia.org/wiki?curid=1092795", "title": "Jdp", "text": ""}
{"id": "1092797", "revid": "599013", "url": "https://it.wikipedia.org/wiki?curid=1092797", "title": "Jdt", "text": ""}
{"id": "1092799", "revid": "599013", "url": "https://it.wikipedia.org/wiki?curid=1092799", "title": "Jdx", "text": ""}
{"id": "1092801", "revid": "228587", "url": "https://it.wikipedia.org/wiki?curid=1092801", "title": "Jed", "text": ""}
{"id": "1092802", "revid": "110157", "url": "https://it.wikipedia.org/wiki?curid=1092802", "title": "Prem'er-Liga 2002", "text": "La Prem'er-Liga 2002 fu l'undicesima edizione della massima serie del campionato russo di calcio, la prima con la nuova denominazione di Prem'er-Liga. Vide la vittoria finale della , giunta al suo primo titolo, che interruppe il dominio dello vincitore di nove delle precedenti dieci edizioni. Capocannonieri del torneo furono Rolan Gusev e Dmitrij Kiri\u010denko, entrambi calciatori del , con 15 reti.\nStagione.\nNovit\u00e0.\nDalla Vys\u0161aja Divizion 2001 erano stati retrocessi il e il , mentre dalla Pervyj divizion 2001 erano stati promossi lo e l'. Prima dell'inizio della stagione il Saturn ha cambiato denominazione in .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa al terzo turno di qualificazione della UEFA Champions League 2003-2004, mentre la seconda classificata veniva ammessa al secondo turno di qualificazione della UEFA Champions League. La squadra terza classificata veniva ammessa in Coppa UEFA 2003-2004, assieme alla vincitrice della Coppa di Russia. Le ultime due classificate erano retrocesse in Pervyj divizion.\nClassifica finale.\nLegenda:\nNote:\nSpareggio per il titolo.\nLo spareggio per il titolo \u00e8 stato disputato tra la e il , che avevano concluso al primo posto a pari punti il campionato. Il titolo \u00e8 andato alla , vincitrice per 1-0 grazie alla rete realizzata da Dmitrij Los'kov al 6\u00ba minuto."}
{"id": "1092804", "revid": "1305772", "url": "https://it.wikipedia.org/wiki?curid=1092804", "title": "JER", "text": ""}
{"id": "1092806", "revid": "121828612", "url": "https://it.wikipedia.org/wiki?curid=1092806", "title": "Jer", "text": "Gli Jer sono due vocali ridotte che prendono il nome dai due grafemi paleoslavi: \u044a (\u0465\u0440\u044a, \"jer\u016d\") e \u044c (\u0465\u0440\u044c, \"jer\u012d\"). L'alfabeto glagolitico utilizzava rispettivamente le lettere e . Originariamente rappresentavano delle vocali \"ultra corte\" nelle lingue slave, sono nate nel momento in cui la quantit\u00e0 si perse e le vocali cominciarono a differenziarsi per timbro o qualit\u00e0 del suono. Si distingue uno \"jer posteriore, detto \"jer\" duro (\u044a &lt; *\u016d) e uno \"jer anteriore, detto \"jer molle\" (\u044c &lt; *\u012d). Il valore delle vocali ridotte dipende dalla loro posizione: in posizione forte la loro pronuncia doveva essere pi\u00f9 netta, in posizione debole pi\u00f9 indistinta. \nIn tutte le lingue slave moderne, o si sono evoluti in vocali \"piene\" o sono scomparsi del tutto, causando in alcuni casi la palatalizzazione di consonanti adiacenti. L'unico lingua slavo che utilizza ancora la lettera \"\u044a\" come segno vocale (pronunciata /\u0264/) \u00e8 il bulgaro, ma in molti casi corrisponde a un precedente jus, \"\u046b\", originariamente pronunciato /\u00f5/. \nMolte lingue che usano l'alfabeto cirillico hanno mantenuto uno o entrambi i segni impiegandoli in specifiche funzioni ortografiche. \nLo jer posteriore (\u042a, \u044a, corsivo \"\u042a\", \"\u044a\"), cos\u00ec chiamato nelle norme ortografiche russe pre-riformate, nei testi in antico slavo orientale e nello slavo ecclesiastico, pu\u00f2 essere compitato anche come \"jer\" o \"er\", \u00e8 noto come \"segno duro\" nel moderno alfabeto russo e rusyn e come \"er golyam\" (\u0435\u0440 \u0433\u043e\u043b\u044f\u043c, \"grande er\") nell'alfabeto bulgaro. In origine, indicava una vocale arrotondata centrale molto corta o ridotta . \nLo jer anteriore (\u042c, \u044c, corsivo \"\u042c\", \"\u044c\"), ora noto come \"segno morbido\" in russo, bielorusso e ucraino, e come \"er mal\u0259k\" (\u0435\u0440 \u043c\u0430\u043b\u044a\u043a, \"piccolo er\") in bulgaro, rappresentava originariamente sempre una vocale ridotta, ma pi\u00f9 frontale di \u044a. Oggi denota la palatalizzazione delle consonanti in tutte le lingue slave scritte in caratteri cirillici tranne il serbo e il macedone, che non lo impiegano affatto, ma conservano sue tracce nelle forme delle lettere palatalizzate \u045a e \u0459.\nUso originale.\nNella lingua slava ecclesiastica, gli jer erano usati per indicare la cosiddette \"vocali ridotte\": \u044a = , \u044c = nella trascrizione convenzionale. Derivano dalle vocali corte proto-balto-slave e (si compari \"ang\u016dl\u016ds\" in latino con \", \u01ebg\u016dl\u016d\" in antico slavo ecclesiastico).\nIn tutte le lingue slave occidentali, gli jer o sono scomparsi o sono diventati in posizioni forti, mentre nelle lingue slave meridionali, lo jer duro assume suoni vocalici differenti a seconda del dialetto.\nSviluppo storico.\nNella lingua proto-slava, gli jer erano normali vocali corte /u/ e /i/. Durante il tardo periodo proto-slavo, emerse un nuovo schema e determin\u00f2 il fatto che in seguito si distingueranno in jer \"forte\" e jer \"debole\". Questo cambiamento \u00e8 noto come legge di Havl\u00edk, ha portato lo jer, in determinate posizioni, a essere pronunciato in modo molto debole, forse impiegando vocali ultracorte e a perdere la capacit\u00e0 di essere accentata all'interno di una parola. Gli jer deboli furono successivamente lasciati cadere, mentre gli jer forti si sono evoluti in vari suoni che variavano in base alle diverse lingue. \nPer determinare se uno jer sia forte o debole, \u00e8 necessario suddividere in singole parole o unit\u00e0 prosodiche (frasi con una sola sillaba accentata, che in genere include una preposizione o altre parole clitiche). La regola per determinare gli jer deboli e forti \u00e8 la seguente: \nIn russo, ad esempio, gli jer si sono evoluti come segue: \nIn breve, in una serie di sillabe antiche russe, ognuna delle quali ha una vocale ridotta, le vocali ridotte vengono riprodotte, in russo moderno, o a piena voce o cadono: l'ultimo jer della sequenza cade. Vi sono alcune eccezioni alla regola, generalmente considerate il risultato dell'analogia con altre parole o altre forme flesse della stessa parola, con un diverso modello originale di vocali ridotte. Inoltre la moderna inflessione russa \u00e8 complicata dalle cosiddette \"transitive\" (\u0431\u0435\u0433\u043b\u044b\u0435 \"latitante\" o \"fugace\"), che appaiono e scompaiono al posto di un \"ex-jer\" . Ad esempio (OR = russo antico; R = russo): "}
{"id": "1092807", "revid": "599013", "url": "https://it.wikipedia.org/wiki?curid=1092807", "title": "Jev", "text": ""}
{"id": "1092810", "revid": "986213", "url": "https://it.wikipedia.org/wiki?curid=1092810", "title": "Guillaume d'Estouteville", "text": "Di origini francesi, nacque a Estouteville-\u00c9calles o, secondo altre fonti, a Valmont, tra il 1403 e il 1412 in una delle famiglie pi\u00f9 possidenti della Normandia. Era imparentato con Guglielmo di Estouteville I, vescovo di \u00c9vreux, poi di Auxerre ed infine di Lisieux, con il quale non deve essere confuso.\n\u00c8 il capostipite della pi\u00f9 antica linea episcopale conosciuta della Chiesa cattolica.\nBiografia.\nEra il figlio di Jean d'Estouteville, signore d'Estouteville e Valmont, ciambellano del duca d'Orl\u00e9ans e Grand bouteiller de France, e di Marguerite d'Harcourt.\nEntr\u00f2 giovanissimo nell'ordine della Congregazione cluniacense. Ottenne il dottorato in diritto canonico presso l'Universit\u00e0 di Parigi. Nel 1432 fu nominato canonico del capitolo della cattedrale di Lione e l'anno successivo arcidiacono della cattedrale di Angers.\nCariche.\nGuillaume d'Estouteville cumul\u00f2, nel corso della sua carriera ecclesiastica, un gran numero di cariche.\nFu eletto dal capitolo vescovo di Angers il 27 febbraio 1439, ma, nonostante la conferma pontificia del mese successivo, non s'insedi\u00f2 mai nella sede per l'opposizione del re Carlo VII di Francia, che impugn\u00f2 la nomina in base alla Prammatica sanzione. Divenne allora nel 1439 vescovo \"in commendam\" di Digne e lo stesso anno venne nominato amministratore apostolico delle sedi vescovili di Couserans e di Mirepoix, nel 1444 divenne abate di Mont-Saint-Michel, nel 1450 fu nominato amministratore apostolico di Lod\u00e8ve, nel 1453 divenne vescovo di San Giovanni di Moriana, nell'aprile dello stesso anno arcivescovo di Rouen, nel 1456 fu nominato abate commendatario di Saint-Gildas-des-Bois, nel 1462 divenne abate di St. Ouen a Rouen e nel 1466 abate dell'abbazia di Montebourg, nel 1471 priore di Saint-Martin-des-Champs. Nel 1441 fu nominato amministratore apostolico della diocesi di N\u00eemes, carica che tenne fino al 1450. Altre cariche gli furono assegnate durante il periodo di cardinalato.\nCardinalato.\nFu creato cardinale durante il concistoro del 18 dicembre 1439 da papa Eugenio IV con il titolo di Cardinale presbitero dei Santi Silvestro e Martino ai Monti e successivamente fu nominato cardinale vescovo di Porto-Santa Rufina, mantenendo comunque, per autorizzazione pontificia, anche il titolo dei Santi Silvestro e Martino ai Monti, che nel 1459 cambi\u00f2 con quello di Santa Pudenziana. Nel 1440 fu Camerlengo del Sacro Collegio (carica che ricopr\u00ec per la seconda volta nel 1465 ed una terza nel 1472).\nFu inviato in Francia come legato pontificio da papa Niccol\u00f2 V per tentare di risolvere i contrasti tra Carlo VII ed l'Inghilterra nel 1451; ebbe la possibilit\u00e0 di revisionare le ipotesi accusatorie dell'inquisitore generale Jean Brehal, una revisione \"ex officio\" del famoso caso di Giovanna d'Arco; successivamente riform\u00f2 lo statuto dell'Universit\u00e0 di Parigi. Medi\u00f2 con successo i contrasti fra il regno di Francia ed il ducato di Savoia, mediazione che port\u00f2 alla conclusione del trattato di Cleppi\u00e9 (dal nome del castello ove fu sottoscritto, nel territorio del comune di Feurs) il 27 ottobre 1452.\nNel 1453 fu nominato arciprete della Basilica Liberiana in Roma. Nel 1462 divenne decano del Sacro Collegio e cardinale vescovo di Ostia-Velletri. Nel 1453 fu inviato alla corte di Francia come legato pontificio per convincere re Carlo VII a partecipare alla crociata indetta da papa Nicola V, ma non ebbe successo. A Bourges presiedette ad un'assemblea del clero sul ruolo della Prammatica sanzione ed infine torn\u00f2 a Roma, dove trascorse il resto della propria vita. Fu Camerlengo di Santa Romana Chiesa dal 1477 fino alla morte.\nGrande mecenate, si occup\u00f2 della costruzione degli edifici religiosi di Rouen, Mont Saint-Michel, Pontoise e Gaillon, promuovendo numerose costruzioni di propria iniziativa. Un esempio \u00e8 la chiesa di Sant'Agostino in Roma, interamente ricostruita grazie alla sua munificenza.\nFamiglia e discendenza.\nGuillaume d'Estouteville ebbe diversi figli naturali, nati dalla relazione avuta con la nobildonna romana Girolama Tosti: Girolamo (cortigiano e politico nel regno di Napoli), Caterina (sposatasi con Saba Mattei, uno dei figli di Ludovico I Mattei), Margherita (sposatasi con Mario Massimo, figlio del dottore in legge e politico Francesco Massimo), Giulia e Agostino (vescovo di Sarno dal 1496 al 1501).\nConclavi.\nDurante il suo cardinalato Guillaume d'Estouteville partecip\u00f2 ai seguenti conclavi:\nma non partecip\u00f2, essendo assente da Roma, al conclave del 1455, che elesse papa Callisto III.\nSuccessione apostolica.\nLa successione apostolica \u00e8:"}
{"id": "1092811", "revid": "834", "url": "https://it.wikipedia.org/wiki?curid=1092811", "title": "Jfk", "text": ""}
{"id": "1092813", "revid": "599013", "url": "https://it.wikipedia.org/wiki?curid=1092813", "title": "Jfm", "text": ""}
{"id": "1092815", "revid": "599013", "url": "https://it.wikipedia.org/wiki?curid=1092815", "title": "Jfr", "text": ""}
{"id": "1092818", "revid": "599013", "url": "https://it.wikipedia.org/wiki?curid=1092818", "title": "Jgc", "text": ""}
{"id": "1092820", "revid": "599013", "url": "https://it.wikipedia.org/wiki?curid=1092820", "title": "Jge", "text": ""}
{"id": "1092822", "revid": "1318658", "url": "https://it.wikipedia.org/wiki?curid=1092822", "title": "C40", "text": ""}
{"id": "1092824", "revid": "599013", "url": "https://it.wikipedia.org/wiki?curid=1092824", "title": "Jgp", "text": ""}
{"id": "1092826", "revid": "599013", "url": "https://it.wikipedia.org/wiki?curid=1092826", "title": "Jgq", "text": ""}
{"id": "1092829", "revid": "599013", "url": "https://it.wikipedia.org/wiki?curid=1092829", "title": "Jgx", "text": ""}
{"id": "1092830", "revid": "110157", "url": "https://it.wikipedia.org/wiki?curid=1092830", "title": "Haag (Austria)", "text": "Haag \u00e8 un comune austriaco di 5 500 abitanti nel distretto di Amstetten, in Bassa Austria; ha lo status di citt\u00e0 (\"Stadtgemeinde\"). Nel 1938 ha inglobato il comune soppresso di Haag Stadt; \u00e8 suddiviso in dodici comuni catastali (\"Katastralgemeinden\"): Edelhof, Gstetten, Haag Stadt, Heimberg, Holzleiten, Knillhof, Krottendorf, Porstenberg, Radhof, Reichhub, Salaberg e Schudutz."}
{"id": "1092834", "revid": "599013", "url": "https://it.wikipedia.org/wiki?curid=1092834", "title": "Jhb", "text": ""}
{"id": "1092836", "revid": "599013", "url": "https://it.wikipedia.org/wiki?curid=1092836", "title": "Jhe", "text": ""}
{"id": "1092839", "revid": "599013", "url": "https://it.wikipedia.org/wiki?curid=1092839", "title": "Jhg", "text": ""}
{"id": "1092841", "revid": "599013", "url": "https://it.wikipedia.org/wiki?curid=1092841", "title": "Jhm", "text": ""}
{"id": "1092843", "revid": "599013", "url": "https://it.wikipedia.org/wiki?curid=1092843", "title": "Jhw", "text": ""}
{"id": "1092845", "revid": "599013", "url": "https://it.wikipedia.org/wiki?curid=1092845", "title": "Jhy", "text": ""}
{"id": "1092846", "revid": "104458", "url": "https://it.wikipedia.org/wiki?curid=1092846", "title": "Edelhof", "text": ""}
{"id": "1092847", "revid": "104458", "url": "https://it.wikipedia.org/wiki?curid=1092847", "title": "Gstetten", "text": ""}
{"id": "1092849", "revid": "610351", "url": "https://it.wikipedia.org/wiki?curid=1092849", "title": "Jib", "text": ""}
{"id": "1092850", "revid": "104458", "url": "https://it.wikipedia.org/wiki?curid=1092850", "title": "Holzleiten", "text": ""}
{"id": "1092852", "revid": "599013", "url": "https://it.wikipedia.org/wiki?curid=1092852", "title": "Jim", "text": ""}
{"id": "1092854", "revid": "104458", "url": "https://it.wikipedia.org/wiki?curid=1092854", "title": "Knillhof", "text": ""}
{"id": "1092855", "revid": "767487", "url": "https://it.wikipedia.org/wiki?curid=1092855", "title": "I padroni della citt\u00e0", "text": "I padroni della citt\u00e0 \u00e8 un film del 1976, diretto da Fernando Di Leo.\nTrama.\nRic \u00e8 un ragazzo che cerca di vendicare il padre ucciso a tradimento, dopo una rapina, da un mafioso chiamato \"Lo sfregiato\" che monopolizza tutte le attivit\u00e0 illecite della citt\u00e0. Ric dopo aver conosciuto Tony al servizio di un piccolo boss della mafia, Luigi Cerchio, e abile con la pistola, riuscir\u00e0 ad ottenere il suo aiuto. Entrambi riusciranno a mettere \"Lo sfregiato\" contro Cerchio, tuttavia il primo ne uscir\u00e0 vincitore. Ai ragazzi, per evitare problemi poich\u00e9 potrebbero essere riconosciuti, il saggio fuorilegge Vincenzo Napoli consiglia per\u00f2 loro di emigrare. I due non accettano la proposta e sar\u00e0 guerra aperta.\nProduzione.\nCon questo film Fernando Di Leo contamina i suoi noir con il film poliziottesco, raccontando inoltre episodi di piccola delinquenza. Il regista ha dichiarato: \"Invece della grande delinquenza in quel film trattai la piccola delinquenza, con un pizzico esistenziale di assoluzione, di simpatia: spesso in quel milieu tragedia e farsa si mescolano\".\nDistribuzione.\nIl film venne distribuito nel circuito cinematografico italiano il 3 dicembre del 1976.\nIn Germania Ovest usc\u00ec il 9 dicembre del 1977 con il titolo \"Zwei Supertypen raumen auf\".\nIl film fu distribuito anche negli Stati Uniti con il titolo \"Mister Scarface\", distribuito dalla celebre casa di produzione indipendente Troma; in seguito fu editato anche in VHS per il mercato home-video con il titolo \"Rulers of the City\".\nAccoglienza.\nIl film incass\u00f2 333.059.400 lire dell'epoca."}
{"id": "1092856", "revid": "1305772", "url": "https://it.wikipedia.org/wiki?curid=1092856", "title": "Krottendorf", "text": ""}
{"id": "1092857", "revid": "599013", "url": "https://it.wikipedia.org/wiki?curid=1092857", "title": "Jio", "text": ""}
{"id": "1092858", "revid": "104458", "url": "https://it.wikipedia.org/wiki?curid=1092858", "title": "Porstenberg", "text": ""}
{"id": "1092861", "revid": "599013", "url": "https://it.wikipedia.org/wiki?curid=1092861", "title": "Jju", "text": ""}
{"id": "1092864", "revid": "599013", "url": "https://it.wikipedia.org/wiki?curid=1092864", "title": "Jkg", "text": ""}
{"id": "1092865", "revid": "104458", "url": "https://it.wikipedia.org/wiki?curid=1092865", "title": "Reichhub", "text": ""}
{"id": "1092866", "revid": "104458", "url": "https://it.wikipedia.org/wiki?curid=1092866", "title": "Radhof", "text": ""}
{"id": "1092867", "revid": "104458", "url": "https://it.wikipedia.org/wiki?curid=1092867", "title": "Salaberg", "text": ""}
{"id": "1092868", "revid": "104458", "url": "https://it.wikipedia.org/wiki?curid=1092868", "title": "Schudutz", "text": ""}
{"id": "1092870", "revid": "599013", "url": "https://it.wikipedia.org/wiki?curid=1092870", "title": "Jld", "text": ""}
{"id": "1092872", "revid": "599013", "url": "https://it.wikipedia.org/wiki?curid=1092872", "title": "Jln", "text": ""}
{"id": "1092874", "revid": "599013", "url": "https://it.wikipedia.org/wiki?curid=1092874", "title": "Jlx", "text": ""}
{"id": "1092875", "revid": "196390", "url": "https://it.wikipedia.org/wiki?curid=1092875", "title": "Tiberio Claudio Cesare Augusto Germanico", "text": ""}
{"id": "1092880", "revid": "599013", "url": "https://it.wikipedia.org/wiki?curid=1092880", "title": "Jma", "text": ""}
{"id": "1092883", "revid": "33751", "url": "https://it.wikipedia.org/wiki?curid=1092883", "title": "Emirati Arabi", "text": ""}
{"id": "1092884", "revid": "599013", "url": "https://it.wikipedia.org/wiki?curid=1092884", "title": "Jmm", "text": ""}
{"id": "1092887", "revid": "599013", "url": "https://it.wikipedia.org/wiki?curid=1092887", "title": "Jmn", "text": ""}
{"id": "1092889", "revid": "125472773", "url": "https://it.wikipedia.org/wiki?curid=1092889", "title": "M\u00e1rio Zagallo", "text": "In quasi quaranta anni di carriera da allenatore \u00e8 stato cinque volte CT del Brasile (una \"ad interim\"), una della Nazionale Olimpica del Brasile e due volte direttore tecnico della \"Sele\u00e7\u00e3o\", vincendo i Mondiali messicani del 1970 e la Copa Am\u00e9rica e la Confederations Cup del 1997; in carriera vanta anche due secondi posti nella Copa Am\u00e9rica (uno da calciatore), uno nei Mondiali (Francia 1998), un secondo e un terzo posto nella Gold Cup e un bronzo olimpico.\nBiografia.\nDi origine libanese (vero cognome Zakour), in quanto la sua famiglia era di Zahle, spos\u00f2 Alcina De Castro il 13 gennaio 1955 a Rio, da cui ha avuto quattro figli. \u00c8 un fervente cristiano praticante.\nCaratteristiche tecniche.\nFisicamente limitato dalla non elevata statura, Zagallo inizi\u00f2 la sua carriera come mezzala sinistra per poi spostarsi (anche a causa dell'eccessiva concorrenza nel ruolo) nel ruolo di ala pura, caratterizzandosi per la sua utilit\u00e0 nei recuperi difensivi e a centrocampo oltre che per le sue efficaci sortite sul fronte offensivo.\nCarriera.\nGiocatore.\nClub.\nSoprannominato \"formiguinha\" ('\"formichina\") a causa del fisico esile, Zagallo abbandon\u00f2 il seminario dove era iscritto per il suo primo ingaggio nel piccolo club del Maguari di Rio de Janeiro. Passato al Flamengo raggiunse la popolarit\u00e0 nazionale. Nel 1958 si trasfer\u00ec al Botafogo, dove conquist\u00f2 altri due Campionato Carioca nel 1961 e 1962 prima del ritiro a 34 anni.\nNazionale.\nCon la nazionale brasiliana gioc\u00f2 e vinse i Mondiali di calcio 1958 e 1962. Si ritir\u00f2 nel 1966, dopo aver appreso dell'esclusione dalla lista per i convocati al Mondiale.\nAllenatore.\nIl 2 maggio 1967 assume la direzione del Botafogo, vincendo subito la Ta\u00e7a Guanabara, il Campionato Carioca e il Torneio In\u00edcio do Rio de Janeiro. Il 28 giugno 1968 viene nominato selezionatore del Brasile. L'anno seguente con i \"Fog\u00e3o\" vince la Ta\u00e7a Guanabara, il Campionato Carioca e l'ultima edizione della Ta\u00e7a Brasil. Il terzo anno alla guida dei bianco-neri arriva al secondo posto alla Ta\u00e7a Guanabara e al Campionato Carioca. Il 19 marzo 1970 diventa di nuovo il selezionatore del Brasile. Vinse il Mondiale di calcio del 1970. Dopo un litigio tra il tecnico e il club, riguardo ai salari e ai premi non pagati da tre mesi, il 3 dicembre viene esonerato dal Botafogo. Il 30 dicembre diventa tecnico del Fluminense, con i \"tricolor carioca\" vince il Campionato Carioca e la Ta\u00e7a Guanabara. Il 21 dicembre 1971 firma con il Flamengo. Il 20 maggio 1972 lascia i rosso-neri, dopo aver vinto la Ta\u00e7a Guanabara, il Campionato Carioca e il Torneio do Povo. Il 12 luglio ritorna alla guida del Rubro-Negro. Vince la Ta\u00e7a Guanabara, il 20 maggio 1973 lascia il club. Il 7 luglio ritorna al Flamengo. Il 15 dicembre lascia definitivamente il club, arrivando al secondo posto al Campionato Carioca. Con la Sele\u00e7\u00e3o partecip\u00f2 anche al Mondiale di calcio del 1974, perdendo il terzo posto contro i Paesi Bassi. Nel luglio 1974 dopo la delusione del quarto posto si dimette.\nIl 18 dicembre 1975 accetta l'incarico di allenare il Kuwait, a partire da gennaio. Il 9 gennaio 1976 inizia la sua avventura kuwaitiana. Il 10 gennaio 1978 lascia la nazionale. Il 5 settembre ritorna alla guida del Botafogo. Il 18 ottobre lascia la guida per passare al club arabo dell'Al-Hilal. Il 20 novembre 1979 terminato il suo contratto lascia il club. Il 10 dicembre ritorna alla guida del Fluminense. Il 6 agosto 1980 si dimette dal tricolor carioca per passare alla guida del Vasco da Gama. Il 30 giugno 1981 si dimette. Il 29 agosto ritorna nel Medio Oriente per allenare la squadra saudita dell'Al-Nassr. Nel 1981 diventa selezionatore dell'Arabia Saudita. Il 29 maggio ritorna alla guida del Flamengo. Il 2 agosto 1985 si dimette dall'incarico.\nIl 16 luglio 1986 ritorna per la quarta volta al Botafogo. Il 13 novembre dopo cinque sconfitte consecutive si dimette dall'incarico. Il 15 gennaio 1988 diventa allenatore del Bangu. Dal 1989 \u00e8 selezionatore degli Emirati Arabi. Il 13 gennaio 1990 viene esonerato dalla federazione araba.\nIl 26 settembre 1991 la federazione brasiliana con la nuova nomina di Carlos Alberto Parreira come nuovo ct, lo nomina direttore tecnico. Il 19 luglio 1994, dopo la vittoria del Brasile al Mondiale statunitense e le dimissioni di Parreira, \u00e8 nominato CT della \"Sele\u00e7ao\". Dal 20 luglio al 3 agosto 1996 guida la nazionale olimpica brasiliana alle olimpiadi, arrivando al terzo posto. Con i verde-oro vince una Copa Am\u00e9rica e la Confederations Cup. \u00c8 CT del Brasile al Mondiale di calcio del 1998, di cui perde la finale per 3-0 contro la il 12 luglio 1998. Il 28 luglio, su decisione del presidente Teixeira, viene esonerato dall'incarico insieme a Zico.\nNel 1999 diventa tecnico del Portuguesa. Il 4 ottobre viene esonerato. Il 22 ottobre 2000 ritorna sulla panchina del Flamengo. Vince la Ta\u00e7a Rio. L'anno seguente vince la Ta\u00e7a Guanabara, il Campionato Carioca e la Copa dos Campe\u00f5es. Il 15 novembre 2001 dopo la sconfitta contro il Sao Paolo per 3-0 si dimette. Il 16 novembre 2001 ha annunciato il suo ritiro come allenatore di calcio. Il 20 novembre 2002 guida la Nazionale brasiliana in amichevole dopo le dimissioni di Scolari. Il 9 gennaio 2003 viene di nuovo nominato direttore tecnico del Brasile. Il 28 luglio 2006 viene esonerato dalla federazione brasiliana. Il 9 aprile 2011 ritorna al Botafogo in qualit\u00e0 di supervisore e ambasciatore delle giovanili."}
{"id": "1092890", "revid": "599013", "url": "https://it.wikipedia.org/wiki?curid=1092890", "title": "Jms", "text": ""}
{"id": "1092892", "revid": "599013", "url": "https://it.wikipedia.org/wiki?curid=1092892", "title": "Jmy", "text": ""}
{"id": "1092894", "revid": "599013", "url": "https://it.wikipedia.org/wiki?curid=1092894", "title": "Jnb", "text": ""}
{"id": "1092897", "revid": "599013", "url": "https://it.wikipedia.org/wiki?curid=1092897", "title": "Jnh", "text": ""}
{"id": "1092899", "revid": "599013", "url": "https://it.wikipedia.org/wiki?curid=1092899", "title": "Jnu", "text": ""}
{"id": "1092901", "revid": "599013", "url": "https://it.wikipedia.org/wiki?curid=1092901", "title": "Jog", "text": ""}
{"id": "1092903", "revid": "599013", "url": "https://it.wikipedia.org/wiki?curid=1092903", "title": "Joi", "text": ""}
{"id": "1092905", "revid": "599013", "url": "https://it.wikipedia.org/wiki?curid=1092905", "title": "Jol", "text": ""}
{"id": "1092907", "revid": "599013", "url": "https://it.wikipedia.org/wiki?curid=1092907", "title": "Jpd", "text": ""}
{"id": "1092909", "revid": "599013", "url": "https://it.wikipedia.org/wiki?curid=1092909", "title": "Jpj", "text": ""}
{"id": "1092911", "revid": "599013", "url": "https://it.wikipedia.org/wiki?curid=1092911", "title": "Jpt", "text": ""}
{"id": "1092914", "revid": "599013", "url": "https://it.wikipedia.org/wiki?curid=1092914", "title": "Jra", "text": ""}
{"id": "1092917", "revid": "599013", "url": "https://it.wikipedia.org/wiki?curid=1092917", "title": "Jrc", "text": ""}
{"id": "1092918", "revid": "339392", "url": "https://it.wikipedia.org/wiki?curid=1092918", "title": "Partito Socialista - Nuovo PSI", "text": ""}
{"id": "1092921", "revid": "599013", "url": "https://it.wikipedia.org/wiki?curid=1092921", "title": "Jrd", "text": ""}
{"id": "1092924", "revid": "599013", "url": "https://it.wikipedia.org/wiki?curid=1092924", "title": "Jre", "text": ""}
{"id": "1092925", "revid": "1305772", "url": "https://it.wikipedia.org/wiki?curid=1092925", "title": "20q", "text": "20q \u00e8 un'implementazione avanzata di un classico problema di intelligenza artificiale, messo sotto forma di un semplice videogioco. Il giocatore pensa in precedenza a un qualunque oggetto e il programma tenta di indovinarlo ponendogli domande che possono avere una risposta del tipo \"S\u00ec\" o \"No\".\n20q sta per \"20 questions\", ovvero \"20 domande\", perch\u00e9 questo era il titolo di un analogo quiz radiotelevisivo degli anni quaranta. Di solito \"20q\" pone circa 20 domande, ma questo numero \u00e8 indicativo.\nQuando il programma non \u00e8 in grado di indovinare un oggetto, si arrende e chiede al giocatore di inserire la risposta da tastiera. A questo punto il nuovo oggetto diventa noto e viene salvato nella base dati, e grazie alle informazioni date dal giocatore, d'ora in avanti potr\u00e0 essere indovinato.\nGi\u00e0 negli anni settanta esisteva un gioco simile, \"Animal\", che utilizza un albero binario per classificare gli animali e indovinarli per esclusione. \"20q\" ha una struttura molto pi\u00f9 adattabile, supporta anche risposte del tipo \"Forse\" o \"A volte\" ed \u00e8 in grado di gestire situazioni ambigue in cui i giocatori danno informazioni errate o soggettive. Inoltre, in caso di insuccesso, il gioco porr\u00e0 10 ulteriori domande all'utente prima di dichiarare il fallimento.\n\"20q\" si basa su un programma sviluppato gi\u00e0 a partire dal 1988, che utilizza una rete neurale per classificare gli oggetti e apprendere nuove conoscenze. L'inventore originale \u00e8 Robin Burgener, poi fondatore della 20Q.net Inc. di Ottawa.\nNel 1995 il programma \u00e8 stato pubblicato sotto forma di videogioco per browser, disponibile in diverse lingue tra cui l'italiano; da allora, chiunque pu\u00f2 partecipare liberamente al gioco e ogni nuova parola che il programma non riesce a indovinare entra a far parte delle sue conoscenze.\nSul sito Akinator c'\u00e8 un altro gioco che si basa sul problema di 20q."}
{"id": "1092928", "revid": "110157", "url": "https://it.wikipedia.org/wiki?curid=1092928", "title": "Vys\u0161aja Divizion 2001", "text": "La Vys\u0161aja Divizion 2001 fu la decima edizione della massima serie del campionato russo di calcio; vide la vittoria finale dello , giunto al suo nono titolo, il sesto consecutivo. Fu l'ultimo campionato ad avere questo nome: dal successivo fu rinominato Prem'er-Liga. Capocannoniere del torneo fu Dmitrij Vjaz'mikin, calciatore della , con 18 reti.\nStagione.\nNovit\u00e0.\nDalla Vys\u0161aja Divizion 2000 erano stati retrocessi la Lokomotiv Ni\u017enij Novgorod e l', mentre dalla Pervyj divizion 2000 erano stati promossi il e il .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa alla fase a gironi della UEFA Champions League 2002-2003, mentre la seconda classificata veniva ammessa al terzo turno di qualificazione della UEFA Champions League. La squadra terza classificata veniva ammessa in Coppa UEFA 2002-2003, assieme alla vincitrice della Coppa di Russia. Un ulteriore posto venne assegnato per la partecipazione alla Coppa Intertoto 2002. Le ultime due classificate erano retrocesse in Pervyj divizion.\nAvvenimenti.\nIl campionato fu funestato dalla morte di Serhij Perchun, portiere del e della nazionale ucraina, che rimase vittima di uno scontro di gioco avvenuto il 18 agosto a Macha\u010dkala, in una partita contro l' valido per la ventiduesima giornata.\nClassifica finale.\nLegenda:\nNote:"}
{"id": "1092930", "revid": "599013", "url": "https://it.wikipedia.org/wiki?curid=1092930", "title": "Jrk", "text": ""}
{"id": "1092932", "revid": "599013", "url": "https://it.wikipedia.org/wiki?curid=1092932", "title": "Jro", "text": ""}
{"id": "1092934", "revid": "599013", "url": "https://it.wikipedia.org/wiki?curid=1092934", "title": "Jrs", "text": ""}
{"id": "1092940", "revid": "599013", "url": "https://it.wikipedia.org/wiki?curid=1092940", "title": "Jsn", "text": ""}
{"id": "1092942", "revid": "599013", "url": "https://it.wikipedia.org/wiki?curid=1092942", "title": "Jso", "text": ""}
{"id": "1092944", "revid": "834", "url": "https://it.wikipedia.org/wiki?curid=1092944", "title": "Jsp", "text": ""}
{"id": "1092946", "revid": "1551611", "url": "https://it.wikipedia.org/wiki?curid=1092946", "title": "Jst", "text": ""}
{"id": "1092948", "revid": "438678", "url": "https://it.wikipedia.org/wiki?curid=1092948", "title": "Plaisir \u00e0 trois", "text": "Plaisir \u00e0 trois \u00e8 un film del 1973 diretto da Jes\u00fas Franco (firmato con lo pseudonimo di Clifford Brown).\nLiberamente tratto da \"La filosofia nel boudoir\" del Marchese de Sade; fu girato in Portogallo, con i titoli provvisori di \"Outre-Tombe\" e \"Les Inassouvies n. 2\", insieme a \"La comtesse perverse\".\nTrama.\nMartine de Bressac lascia l'ospedale psichiatrico dove \u00e8 stata reclusa 18 mesi per aver castrato uno dei suoi amanti. L'autista Mathias la conduce nella sua bella villa di campagna, dove \u00e8 accolta festosamente dall'anziano giardiniere Malou e dalla giovane serva Ad\u00e8le, due anime buone ma affette da disturbi psicofisici: lui nano, gobbo e dislessico, lei muta e demente; in attesa di rivedere il marito Charles.\nNon appena giunta a casa, Martine chiede ad Ad\u00e8le la chiave per accedere ai sotterranei della villa dove i Bressac, coppia di pluriomicidi, tengono nascosto un museo degli orrori, con i corpi delle loro vittime perfettamente conservati nell'istante della morte. Mentre Martine contempla i suoi trofei, il marito Charles la raggiunge e la conduce in soggiorno per mostrarle le immagini della loro prossima vittima, che egli ha scattato col teleobiettivo durante l'assenza della moglie.\nSi tratta di C\u00e9cile, la figlia di un diplomatico che abita in una villa vicina. La sera, armati di binocolo, i Bressac spiano la ragazza e l'indomani incrociano per strada i suoi genitori e ottengono il permesso di ospitarla alla villa per il week-end.\nC\u00e9cile \u00e8 accolta alla villa da Malou, che incantato dalla sua bellezza la mette in guardia dai suoi ospiti. Ma la ragazza prende le sue parole per il delirio di un pazzo e si lascia rapidamente coinvolgere nei giochi erotici della coppia, a cui si unisce Ad\u00e8le.\nLa mattina dopo si alza tardi. \u00c8 una bella giornata d'estate e, scesa in giardino, incontra Martine, Charles e Ad\u00e8le di ritorno da una cavalcata. Dopo la colazione, Martine decide di mostrare all'ospite il suo museo. Ha gi\u00e0 pronto tutto l'occorrente per farne l'ennesima vittima imbalsamata. Ma a sorpresa i ruoli si invertono: Charles afferra Martine e la sdraia sul tavolo, con l'aiuto di Ad\u00e8le e di C\u00e9cile, divenuta la sua amante; quindi le pratica un'iniezione che la immobilizza all'istante e, lentamente, la imbalsama.\nQuindi lascia la villa sull'auto del fedele Mathias, partendo insieme alle sue donne, C\u00e9cile e Ad\u00e8le, verso un'isola remota. Solo Malou rimane alla villa e, sceso nel sotterraneo, contempla con piet\u00e0 la sua bella signora senza vita.\nProduzione.\nIl successo francese di \"Philosophy in the Boudoir\", distribuito con il titolo \"Les Inassouvies\", sugger\u00ec a Franco l'idea di girarne un remake a basso costo. L'idea iniziale fu di farne una coproduzione franco-spagnola e a questo scopo il regista contatt\u00f2 Jos\u00e9 Maria Forqu\u00e9, responsabile della Orfeo Producciones (che produrr\u00e0 poco dopo \"Al otro lado del espejo\"). Ma il soggetto era troppo audace per la Spagna dell'epoca e alla fine dovette accontentarsi del modesto budget fornito dal produttore parigino Robert de Nesle.\nIl soggetto di \"Outre-Tombe\" era gi\u00e0 pronto e per la sceneggiatura Franco contatt\u00f2 il giovane critico cinematografico francese Alain Petit, che il 20 marzo 1973 firm\u00f2 un contratto con De Nesle, per un compenso di 2000 franchi.\nIl titolo fu in seguito modificato per volont\u00e0 del produttore. Fu cambiato anche il finale, nel quale in origine i corpi conservati nella stanza degli orrori riprendevano vita e si ribellavano a Martine.\nIn Gran Bretagna il film \u00e8 noto con il titolo \"How to seduce a Virgin\".\nCaratteri generali.\nPrimo dei molti remake di \"Philosophy in the Boudoir\" (1969) girati da Franco, \"Plaisir a trois\" \u00e8 il pi\u00f9 orientato verso il genere horror. L'idea del museo degli orrori ritorner\u00e0 in forma sfumata solo in \"Eugenie, historia de una perversion\" (1980), dove i cadaveri sono sostituiti da statue di sabbia. Ma il film \u00e8 torbido anche nella rappresentazione dell'universo erotico. C\u00e9cile (il nome che assume, questa sola volta, Eugenie) non appare una ragazza ingenua come negli altri film della serie; il che giustifica il colpo di scena finale. Alice Arno, che interpreta Martine, d\u00e0 al personaggio della protagonista un'impronta sanguigna, crudele e malata, anzich\u00e9 decadente e aristocratica come nel film del 1969, mentre l'aspetto virile del suo partner, Charles, lo rende del tutto diverso dal Mirvel di \"Philosophy in the Boudoir\".\nPersonaggi tipici del cinema di Franco sono i due \"idioti\": la serva Ad\u00e8le e il giardiniere Malou, resi con intensit\u00e0 da una giovanissima e stralunata Lina Romay e da Alfred Baillou. Il candidamente mostruoso Malou, sempre con le cesoie in mano, con la sua gestualit\u00e0 caricata e le sue apocalittiche farneticazioni, funge da spettatore interno al film, attraverso cui il regista inquadra l'intera vicenda, fino all'ultima scena. \u00c8 lui ad intonare per la prima volta, suonando l'ocarina nascosto tra gli alberi, il motivetto musicale che funge da leitmotiv della seconda parte del film, luminoso come la natura che circonda gli atroci delitti di villa Bressac.\nPer il resto le sonorit\u00e0 elettroniche della musica di Daniel Janin e Robert Hermel, quasi certamente preregistrata e adattata dal regista, accrescono il clima di allucinazione che domina il film, risultando particolarmente efficaci nella scena in cui ciascuna delle tre protagoniste si esibisce in uno spettacolo erotico con una donna manichino."}
{"id": "1092950", "revid": "599013", "url": "https://it.wikipedia.org/wiki?curid=1092950", "title": "Jsz", "text": ""}
{"id": "1092952", "revid": "1494380", "url": "https://it.wikipedia.org/wiki?curid=1092952", "title": "Ewe (popolo)", "text": "Gli ewe sono un'etnia dell'Africa Occidentale diffusi nel Ghana sudorientale, nel Togo meridionale e nel Benin sudoccidentale. \nParlano una propria lingua, la lingua ewe, appartenente al ceppo delle lingue gbe.\nGli ewe sono suddivisi in alcuni sottogruppi, tra cui anlo, adja, peda, plah e guin.\nIl Re degli Ewe \u00e8 C\u00e9phas Bansah."}
{"id": "1092953", "revid": "599013", "url": "https://it.wikipedia.org/wiki?curid=1092953", "title": "Jto", "text": ""}
{"id": "1092955", "revid": "599013", "url": "https://it.wikipedia.org/wiki?curid=1092955", "title": "Jtr", "text": ""}
{"id": "1092959", "revid": "599013", "url": "https://it.wikipedia.org/wiki?curid=1092959", "title": "Juc", "text": ""}
{"id": "1092961", "revid": "599013", "url": "https://it.wikipedia.org/wiki?curid=1092961", "title": "Juj", "text": ""}
{"id": "1092962", "revid": "57342", "url": "https://it.wikipedia.org/wiki?curid=1092962", "title": "Giovanni Laterza", "text": "Biografia.\nIl 10 maggio 1901 annunci\u00f2 con una lettera circolare l'avvenuta fondazione della Casa editrice Giuseppe Laterza &amp; Figli, con la quale intendeva proseguire l'attivit\u00e0 tipografica e libraria gi\u00e0 intrapresa nel paese natale di Putignano undici anni prima.\nSempre nel 1901 cominci\u00f2 il lungo e proficuo carteggio tra Laterza e il filosofo Benedetto Croce (il loro legame venne sciolto solamente dalla morte di Laterza, nel 1943). Dal loro stretto e sodale rapporto nacque la collaborazione di Croce con la casa editrice. A partire dal 1906 Laterza pubblic\u00f2 la rivista \"La critica\", fondata e diretta dal filosofo. Poi segu\u00ec la pubblicazione delle sue opere.\nLaterza fu autore di diverse importanti iniziative editoriali. Tra esse si ricordano le collane:"}
{"id": "1092966", "revid": "599013", "url": "https://it.wikipedia.org/wiki?curid=1092966", "title": "Jup", "text": ""}
{"id": "1092970", "revid": "599013", "url": "https://it.wikipedia.org/wiki?curid=1092970", "title": "Jwc", "text": ""}
{"id": "1092973", "revid": "121847225", "url": "https://it.wikipedia.org/wiki?curid=1092973", "title": "Episodi di Otto sotto un tetto (quinta stagione)", "text": "Questa pagina contiene la lista di episodi della quinta stagione della serie TV Otto sotto un tetto."}
{"id": "1092974", "revid": "599013", "url": "https://it.wikipedia.org/wiki?curid=1092974", "title": "Jwh", "text": ""}
{"id": "1092978", "revid": "729019", "url": "https://it.wikipedia.org/wiki?curid=1092978", "title": "Ferrovia Colonia-Francoforte", "text": "La ferrovia Colonia\u2013Francoforte (\"in tedesco: Neubaustrecke K\u00f6ln-Rhein/Main\") \u00e8 una linea ferroviaria ad alta velocit\u00e0 lunga 177 chilometri in Germania che collega le citt\u00e0 di Colonia e Francoforte sul Meno.\nLa ferrovia segue per la massima parte il percorso della Bundesautobahn 3. La pendenza della linea fino al quattro per cento richiede treni con un basso rapporto massa/potenza che attualmente \u00e8 garantito soltanto dai treni InterCityExpress di terza generazione (ICE 3) a trazione distribuita Velaro, al contrario degli ICE 1 e 2."}
{"id": "1092982", "revid": "6923", "url": "https://it.wikipedia.org/wiki?curid=1092982", "title": "Alberto Gilardino", "text": "Occupa la nona posizione nella classifica dei migliori realizzatori della Serie A. Con il , squadra nella quale ha militato dal 2005 al 2008, ha conquistato una UEFA Champions League, una Supercoppa UEFA e una Coppa del mondo per club FIFA.\nBiografia.\nSi \u00e8 sposato nel 2009 con Alice Bregoli; la coppia ha tre figlie. Da giocatore, ogni volta che segnava una rete, esultava mimando l'azione del suonare il violino; a seguito di ci\u00f2 alcuni lo hanno soprannominato \"Violinista\" e i tifosi del Parma gli hanno dedicato il coro \"Gilardino, suonaci il violino\". Il cantante Povia gli ha dedicato un album dal titolo \"Centravanti di mestiere\".\nCaratteristiche tecniche.\nGiocatore.\nEra un attaccante che prediligeva farsi servire in area di rigore, dove poteva sfruttare le sue doti di tempismo e opportunismo e le sue capacit\u00e0 di proteggere la palla, facendosi trovare in posizione sui cross dei compagni. Era inoltre capace di dare profondit\u00e0 alla squadra e di tirare di prima intenzione, cos\u00ec come di difendersi spalle alla porta e concludere a rete. Era anche abile nei colpi di testa e nell'acrobazia.\nEra un destro naturale, ma negli anni al Parma seppe parzialmente migliorarsi anche col sinistro.\nCarriera.\nGiocatore.\nClub.\nEsordio al Piacenza.\nResidente dalla nascita a Cossato, in provincia di Biella, inizia a giocare con la Cossatese, la squadra del paese natale, presso la quale rimane fino alla categoria Under-15 dei Giovanissimi.\nDopo un altro anno nelle giovanili della sotto la guida di Luca Prina, passa al , dove cresce nelle squadre Allievi e Primavera, per poi approdare in prima squadra. Il tecnico Luigi Simoni lo fa esordire in Serie A a 17 anni, il 6 gennaio 2000 in Piacenza-. La stagione del Piacenza termina con la retrocessione in Serie B, ma Gilardino riesce comunque a mettersi in evidenza segnando 3 gol in 17 presenze in campionato.\nVerona.\nDopo aver giocato con il Piacenza 3 partite con due reti nei turni eliminatori della Coppa Italia 2000-2001, nel settembre del 2000 Gilardino, gi\u00e0 considerato un talento, passa al , che ne acquisisce il cartellino in compropriet\u00e0. Al Piacenza vanno 7,5 miliardi di lire. Con il Verona il centravanti disputer\u00e0 due stagioni, sotto la guida dapprima di Attilio Perotti, poi di Alberto Malesani.\nLa sera del 26 aprile 2001, rimane coinvolto in un pericoloso incidente stradale: incrociando un camion, con la sua auto (a bordo della quale si trovavano altre 3 persone) finisce nel fiume Sile, ma riesce ad uscirne prima dell'inabissamento, aiutando anche i passeggeri. Il sinistro gli causa la frattura dello sterno, costringendolo a chiudere anzitempo la stagione.\nParma.\nNel 2002 passa al Parma, fortemente voluto dal tecnico Prandelli. Con i ducali esordisce nelle coppe europee trovando, nella stagione 2003-04, il primo gol in campo internazionale. In campionato realizza 23 reti, portando gli emiliani a sfiorare la qualificazione in Champions League.\nIl torneo 2004-05 lo vede andare a segno ancora per 23 volte, contribuendo al raggiungimento dello spareggio-salvezza. Nella partita di ritorno con il Bologna, marca il gol del definitivo 2-0 che certifica la salvezza parmense.\nMilan.\nIl fruttuoso triennio in giallobl\u00f9 gli vale l'interesse del Milan, che lo acquista per 25 milioni nell'estate 2005. Con la formazione rossonera trova, il 1\u00ba novembre 2006, la prima realizzazione in Champions League (nel 4-1 contro l'Anderlecht): nelle precedenti 10 presenze nella massima competizione continentale, non era infatti mai andato in gol. A fine stagione vince la coppa, pur subentrando in campo solo nel secondo tempo della semifinale di ritorno contro il Manchester United, segnando il gol del conclusivo 3-0, e negli ultimi minuti della finale con il Liverpool. L'esclusione da quest'ultima partita, unita all'amarezza che il giocatore dichiara di provare, fa paventare una possibile cessione: a seguito di un colloquio con la dirigenza, il centravanti decide comunque di rimanere a Milano.\nIl 24 ottobre 2007, nella vittoria per 4-1 contro lo Shakhtar Donetsk, segna la prima doppietta in Champions League (che corrisponde alla seconda in Europa). Durante la seconda parte di stagione, il tecnico Ancelotti lo impiega con minor frequenza vista anche l'esplosione di Pato. In seguito, l'attaccante descriver\u00e0 gli ultimi mesi trascorsi al Milan come il peggior periodo della sua carriera pur ribadendo la positivit\u00e0 della sua esperienza e la stima per la societ\u00e0 rossonera.\nFiorentina.\nSubito dopo la fine del campionato 2007-08, Pantaleo Corvino (direttore sportivo della Fiorentina) annuncia l'acquisto del giocatore da parte del club viola. La societ\u00e0 toscana sborsa 14 milioni di euro per assicurarsi l'attaccante, che si dichiara subito entusiasta della nuova esperienza. All'esordio in viola, segna un gol contro lo Slavia Praga nell'andata dei preliminari di Champions League: i gigliati vincono per 2-0. Il 31 agosto, alla prima giornata di campionato, realizza la rete che vale il pareggio contro la Juventus.\nIl 18 ottobre segna una doppietta alla , tagliando il traguardo dei 100 gol in Serie A. In questo avvio di stagione stabilisce un record: diventa infatti il giocatore italiano ad avere segnato pi\u00f9 reti nei primi 26 anni di et\u00e0 dal dopoguerra in poi, preceduto soltanto dall'oriundo Altafini con 117 reti e seguito da Roberto Baggio e Gigi Riva con 92 reti.\nIl 27 ottobre 2008 subisce dal giudice sportivo tramite prova televisiva una squalifica di due giornate per condotta gravemente antisportiva, per avere segnato, non visto dal direttore di gara Morganti, un gol di mano in maniera volontaria nel corso della gara vinta dalla Fiorentina per 3-1 in casa del . Gilardino ribadisce in pi\u00f9 occasioni l'involontariet\u00e0 del gesto, attribuendone la causa all'intervento del difensore Dellafiore, che lo marcava.\nIl 25 aprile 2009 mette a segno una doppietta nella vittoria interna della Fiorentina sulla per 4-1, e raggiunge la quota di 100 gol segnati negli ultimi 6 anni: nello stesso periodo in Europa soltanto Eto'o, Henry e Toni hanno segnato pi\u00f9 gol. Termina la stagione con 35 presenze e 19 reti, tutte segnate su azione, raggiungendo il 4\u00ba posto nella classifica marcatori (2\u00ba posto non considerando i rigori) e contribuendo in modo determinante al 4\u00ba posto raggiunto dalla Fiorentina in campionato.\nNella stagione 2009-2010 in Champions League realizza ad Anfield nei minuti di recupero il gol che d\u00e0 alla Fiorentina la vittoria per 2-1 sul e le permette di qualificarsi agli ottavi come prima del girone. In questa occasione raggiunge quota 10 reti in maglia viola nelle competizioni europee eguagliando il primato di Batistuta. Gilardino definir\u00e0 questo gol come il pi\u00f9 importante della sua carriera. La stagione si conclude con 4 reti in 9 partite di Champions League e 15 in campionato con 36 presenze.\nNella stagione 2010-2011, il 27 febbraio 2011, portando in vantaggio per 1-0 la Fiorentina sul campo del Bari realizza il nono gol in campionato e il duecentesimo in carriera da professionista (138 in Serie A, 8 in Coppa Italia, 13 in Champions League, 5 in Coppa UEFA, 17 nella Nazionale maggiore, 15 nell'Under 21 e 4 nella Nazionale olimpica). Il 6 marzo 2011 va a segno in Fiorentina-Catania 3-0; \u00e8 il 44\u00ba gol in Serie A con la maglia della Fiorentina, che lo porta al 10\u00ba posto tra i marcatori viola ed al 30\u00ba posto nella classifica dei cannonieri di tutti i tempi. Concluder\u00e0 la Stagione con 35 presenze e 12 reti in campionato.\nIl 21 agosto segna la prima rete stagionale in Fiorentina-, terminata 2-1. Realizza invece il suo primo gol stagionale in campionato alla seconda giornata contro il Bologna. Il 17 dicembre segna la sua seconda rete in stagione dopo 9', raggiungendo quota 170 gol. Saranno 12 le presenze con 2 reti appunto in campionato, per questo scampolo di stagione a Firenze.\nGenoa.\nIl 3 gennaio 2012 viene ufficializzato il suo trasferimento al Genoa per \u20ac 8 milioni. Con la casacca rossobl\u00f9 sceglier\u00e0, essendo il numero 11 occupato da Bo\u0161ko Jankovi\u0107, il numero 82. Trova l'esordio con la nuova maglia l'8 gennaio 2012, nella partita di campionato Cagliari-Genoa, terminata 3-0 a favore della squadra di casa. Domenica 29 gennaio, in occasione della partita contro il , trova il suo primo gol con la maglia rossobl\u00f9 nello stadio Luigi Ferraris. Trova la sua prima doppietta su calcio di rigore, con la maglia rossobl\u00f9, a San Siro, contro l'Inter (partita terminata poi con il punteggio di 5-4 per i nerazzurri). Realizza il suo quarto gol domenica 13 maggio contro il Palermo (partita finita 2-0), aiutando cos\u00ec la squadra ligure a raggiungere la salvezza con 6 punti di vantaggio sulla zona retrocessione, mentre saranno 14 le presenze in campionato.\nDeferito per i fatti di Genoa-Siena 1-4 della stagione 2011-2012 (pressioni da parte dei tifosi allo stadio con i giocatori che si dovettero togliere la maglia), il 6 ottobre 2012 la Procura federale ha chiesto 30\u00a0000 euro di multa per Gilardino e altri suoi 14 compagni di squadra.\nPrestito al Bologna e ritorno a Genova.\nIl 31 agosto 2012 viene ceduto al Bologna in prestito con diritto di riscatto. Fa il suo esordio con la maglia emiliana il 1\u00ba settembre 2012, nella partita persa contro il Milan, subentrando a Robert Acquafresca. Il 16 settembre 2012 segna le prime due reti e fornisce l'assist per il gol di Diamanti, con la nuova squadra nella vittoriosa trasferta in casa della Roma conclusasi con il punteggio di 2-3. Si ripete ancora il 30 settembre 2012, mettendo a segno una doppietta nella partita vinta per 4-0 contro il , nella quale il bomber biellese sigler\u00e0 il suo 150\u00ba gol nella massima serie. Si rende quindi protagonista di un inizio di campionato convincente, andando a segno 5 volte nelle prime 5 partite giocate con la maglia felsinea. Va a segno in campionato anche contro il il 12 gennaio 2013 siglando una doppietta nell'anticipo della 19\u00aa giornata. Il 3 febbraio 2013, nella partita esterna contro il vinta in rimonta per 3-2, festeggia la 400\u00aa partita in Serie A, realizzando anche la rete del momentaneo 2-2 portandosi a 10 gol in campionato. Il 21 aprile 2013 nella gara interna contro la Sampdoria (terminata 1-1), entra nella storia del Bologna, siglando la rete numero 3000 della storia dei felsinei nei campionati a girone unico, ovvero dalla stagione 1929-1930. Colleziona 36 presenze segnando 13 reti in campionato, ma al termine della stagione il giocatore non viene riscattato e fa quindi ritorno al Genoa.\nTornato al Genoa, in estate viene dichiarato incedibile dal presidente Enrico Preziosi, su richiesta dell'ex centrocampista Fabio Liverani divenuto da poco il nuovo allenatore rossobl\u00f9. Segna il suo primo gol stagionale il 17 agosto contro lo in Coppa Italia, nella sconfitta ai calci di rigore dopo il 2-2 maturato nei tempi regolamentari. Il 20 ottobre segna la prima doppietta in rossobl\u00f9 nella partita casalinga contro il ChievoVerona vinta 2-1. Il 6 gennaio 2014 segna su rigore l'ottavo gol stagionale segnando il temporaneo 1-0 contro il che porta il Genoa a conseguire le 500 vittorie di Serie A con la formula del girone unico. Al termine dell'annata, arriva a quota 174 gol complessivi in Serie A, raggiungendo Amedeo Amadei al 13\u00ba posto nella classifica marcatori di tutti i tempi nella massima serie. Termina la stagione con 36 presenze e 15 gol in campionato.\nGuangzhou Evergrande e ritorno a Firenze.\nIl 12 luglio 2014 il Genoa comunica di averlo ceduto a titolo definitivo al Guangzhou Evergrande per \u20ac 5 milioni. Il 3 agosto firma la prima rete dell'avventura asiatica nella gara contro il Changchun Yatai, valevole per la 19\u00aa giornata della Super League. Il 13 agosto seguente segna la sua prima doppietta con la maglia del Guangzhou contro il Dalian Aerbin. Il 2 novembre vince la Chinese Super League 2014 grazie al pareggio per 1-1 contro lo all'ultima giornata. Conclude la sua prima stagione in Cina con 14 presenze e 5 gol in campionato.\nIl 26 gennaio 2015 viene ufficializzato il ritorno alla Fiorentina con la formula del prestito fino al 30 giugno 2015, con diritto di riscatto fissato a \u20ac 1,5 milioni. Il 31 gennaio fa il suo nuovo esordio contro il Genoa (1-1). Torna a segnare con la maglia viola il 26 aprile, nella partita contro il Cagliari, realizzando il suo 175\u00ba gol in Serie A. Si ripete il 3 maggio seguente, segnando il gol del definitivo 3-1 nella partita contro il Cesena. Il 18 maggio segna un gol contro il Parma, sua ex squadra, nella vittoria della Fiorentina per 3-0. La sua seconda esperienza viola si chiude con 14 presenze e 4 reti; al termine della stagione, la societ\u00e0 gigliata decide di non riscattarlo e di conseguenza il giocatore torna in Cina.\nPalermo.\nIl 27 agosto 2015, a 33 anni, viene ingaggiato a titolo definitivo dal Palermo. Esordisce in maglia rosanero nel pareggio per 2-2 contro il il 13 settembre. Il 4 ottobre, con la sua squadra sotto per 3-0, segna la sua prima rete stagionale nella sconfitta casalinga contro la Roma (2-4) superando con 179 reti Giampiero Boniperti nella Classifica dei marcatori della Serie A. Il 15 maggio nella partita interna contro il Verona, realizzando il goal del momentaneo 3-1, regala la salvezza alla formazione rosanero e diventando inoltre il giocatore che ha segnato contro pi\u00f9 squadre diverse nella storia della Serie A (39). Conclude quindi la stagione della Serie A 2015-2016 con il Palermo con 11 reti segnate, delle quali 10 in campionato, raggiungendo con 188 gol Giuseppe Signori ed Alessandro Del Piero nella classifica all-time dei marcatori della Serie A. In questa stagione \u00e8 anche il giocatore ad aver realizzato pi\u00f9 goal di testa (5) andando a segno in tale modo contro Chievo Verona, Frosinone (2), Fiorentina ed Hellas Verona. Con il Palermo ha segnato le sue ultime reti in Serie A.\nEmpoli e Pescara.\nIl 7 luglio 2016 firma con l'Empoli, con il quale ottiene 14 presenze nella prima parte del campionato, partendo spesso dalla panchina, e realizza solo un gol in Coppa Italia.\nIl 9 gennaio 2017 risolve il contratto con l'Empoli e firma un accordo con il Pescara, guidato dal suo ex-compagno di squadra e Nazionale Massimo Oddo. Esordisce con gli abruzzesi il 15 gennaio, nella partita persa 3-1 contro il Napoli al San Paolo. Fermato da alcuni problemi fisici, ottiene solamente 3 presenze con il Pescara che retrocede in Serie B come ultimo in classifica.\nSpezia e ritiro.\nScaduto il suo contratto col Pescara rimane svincolato per tre mesi, finch\u00e9 il 3 ottobre 2017 non firma per lo Spezia, scendendo di categoria e indossando la maglia numero 10. Debutta in Serie B, a 35 anni, quattro giorni dopo nella sconfitta per 1-0 col . Segna il suo primo gol in serie cadetta su calcio di rigore, nella gara casalinga contro il Frosinone.\nIl 28 marzo 2018, nella trasferta di Cittadella, regala i tre punti allo Spezia con una doppietta, segnando il gol decisivo con un tiro al volo da posizione defilata: i cronisti e gli sportivi associano questa prodezza al gol segnato da Marco van Basten alla Russia nel corso del ; lo stesso Gilardino dichiarer\u00e0 alla stampa di giudicare il gol come uno dei pi\u00f9 belli della sua carriera. In tutto segna 6 reti in 16 partite contribuendo alla salvezza della squadra col 10\u00ba posto, dopo aver lottato a lungo per una qualificazione ai play-off promozione. A fine stagione rescinde il suo contratto con il club ligure e il 20 settembre 2018 annuncia il ritiro dal calcio giocato.\nNazionale.\nNazionale Under-21 e olimpica.\nCon la nazionale Under-21 guidata dal tecnico Claudio Gentile ha vinto il campionato d'Europa 2004, fregiandosi anche dei titoli di migliore giocatore e capocannoniere della manifestazione con 4 gol. Chiude l'esperienza negli \"Azzurrini\" con 24 presenze e 15 reti tra il 2000 e il 2004, tuttora primatista di gol \"ex aequo\" con Andrea Pirlo.\nNell'estate 2004 disputa con la nazionale olimpica i Giochi di , dove l'Italia, sempre affidata al selezionatore Gentile, conquista la medaglia di bronzo con suo gol decisivo nella finale per il terzo posto.\nNazionale maggiore.\nConvocato dal CT Marcello Lippi, esordisce in nazionale il 4 settembre 2004, a 22 anni, in occasione della partita Italia- (2-1), valida per le qualificazioni mondiali. Il successivo 13 ottobre realizza il suo primo gol nella partita Italia- (4-3) disputata a Parma. Il selezionatore lo considera subito un titolare e lo impiega con continuit\u00e0, spesso in coppia con Luca Toni.\nViene quindi inserito nella lista dei 23 convocati per il in Germania. Nella seconda partita del girone, pareggiata 1-1 contro gli , mette a segno il gol dell'Italia con un colpo di testa su punizione di Pirlo. Autore di prestazioni altalenanti, Gilardino \u00e8 protagonista in occasione della semifinale di Dortmund contro la quando, nei primi minuti del primo tempo supplementare, colpisce il palo dopo una discesa dalla fascia e poi serve l'assist per il gol del 2-0 di Alessandro Del Piero all'ultimo minuto del secondo tempo supplementare. Non scende in campo nella finale di Berlino vinta ai rigori contro la ma, con 5 presenze e 1 gol, \u00e8 uno dei protagonisti della conquista del 4\u00ba titolo mondiale dell'Italia.\nNei due anni successivi, pur segnando un gol il 6 settembre 2006 nella sconfitta per 3-1 contro la Francia a Parigi nelle qualificazioni europee, ottiene solo 5 presenze con il nuovo CT Roberto Donadoni, e anche a causa della sua ultima opaca stagione con il Milan non viene convocato per il .\nRitorna in nazionale il 20 agosto 2008, con il CT Lippi tornato sulla panchina degli \"Azzurri\", per l'amichevole contro l' dove ritrova anche il gol allo scadere del primo tempo permettendo all'Italia di accorciare le distanze. Viene convocato per la Confederations Cup 2009 (che vede gli Azzurri eliminati al primo turno) e il 10 giugno 2009 realizza la sua prima doppietta in nazionale nella partita amichevole contro la Nuova Zelanda disputata a Pretoria.\nIl 10 ottobre 2009, dopo essere entrato nella ripresa, segna il gol del definitivo pareggio (2-2) nella gara disputata contro l' a Dublino che certifica la qualificazione dell'Italia al Mondiale 2010. Il successivo 14 ottobre, nell'ultima partita del girone di qualificazione, realizza la sua prima tripletta in nazionale nella gara vinta 3-2 in rimonta contro a Parma. Viene convocato per il in Sudafrica, dove gioca come titolare nelle prime due partite del girone, pareggiate contro e . Sostituito in entrambe le gare, viene poi lasciato in panchina nella terza partita, la fatale sconfitta contro la che sancisce l'eliminazione dell'Italia.\nDopo il disastroso Mondiale viene nominato come nuovo CT il suo ex allenatore Cesare Prandelli. Il 29 marzo 2011 Gilardino scende in campo indossando la fascia di capitano nella partita amichevole -Italia (0-2) disputata a Kiev: 30 anni dopo Giancarlo Antognoni un giocatore della Fiorentina \u00e8 nuovamente capitano azzurro. Non convocato per il , dopo una lunga assenza Gilardino torna in campo con la maglia della nazionale il 6 febbraio 2013, nell'amichevole contro i ad Amsterdam, nella quale subentra nel finale fornendo l'assist per la rete del pareggio di Marco Verratti. Ritrova il gol in nazionale nell'amichevole del successivo 31 maggio contro , conclusasi 4-0 in favore degli \"Azzurri\". Inserito dal CT Prandelli nella lista dei 23 calciatori convocati per la Confederations Cup 2013, esordisce nella prima gara del girone contro , subentrando nel finale del secondo tempo a Mario Balotelli. Dopo l'infortunio di quest'ultimo, Gilardino gioca titolare nelle successive partite disputate dall'Italia, ovvero la semifinale contro la e la finale per il terzo posto vinta contro l'.\nIl 6 settembre 2013, complici le squalifiche di Balotelli e di Osvaldo, viene schierato titolare nella partita contro la , gara di qualificazione al Mondiale 2014, dove segna nel primo tempo il gol del definitivo 1-0 per gli \"Azzurri\". Raggiunge cos\u00ec Roberto Bettega a quota 19 gol nella classifica cannonieri di tutti i tempi della nazionale, mettendo inoltre a segno la prima rete di un giocatore genoano in nazionale dopo 57 anni di distanza dal gol di Riccardo Carapellese in Italia-Francia del 15 febbraio 1956. La sua ultima presenza in nazionale rimane la partita di qualificazione contro la disputata l'11 ottobre 2013 a Copenaghen, in quanto, nonostante la buona stagione in campionato con il suo club (in cui \u00e8 autore di 15 gol), il CT Prandelli non lo inserisce nella lista dei convocati per il .\nAllenatore e dirigente.\nConclusa la carriera da calciatore all'et\u00e0 di 36 anni, avendo frattanto ottenuto le licenze da allenatore UEFA A e UEFA B, il 7 ottobre 2018 viene ingaggiato dal , militante in Serie D, per ricoprire gli incarichi di direttore tecnico e assistente dell'allenatore Luca Prina (peraltro suo mister nei Giovanissimi della Biellese nella stagione 1996-1997). A met\u00e0 ottobre sostituisce in panchina Prina, squalificato, guidando il Rezzato alla vittoria in trasferta contro la Caronnese. Il 28 febbraio 2019 diventa allenatore della squadra, con Prina che lo rileva alla carica di direttore tecnico. Termina la stagione regolare nel girone B al quarto posto con 65 punti e ai play-off viene eliminato nella semifinale del girone per mano della Pro Sesto, poi vincitrice.\nL'11 luglio 2019 firma per la , squadra militante nel campionato di Serie C, allenando cos\u00ec per la prima volta in un campionato professionistico. La squadra si piazza 14\u00aa nel girone A e il 21 luglio 2020 lascia il club piemontese.\nL\u20198 settembre seguente viene ufficializzato come nuovo allenatore del Siena che riparte dalla Serie D. L'11 gennaio 2021, di comune accordo con la societ\u00e0 toscana, interrompe la sua esperienza sulla panchina senese con la squadra al 2\u00ba posto con 2 partite in meno della capolista Tiferno Lerchi. Esattamente un mese dopo fa ritorno sulla panchina del club toscano, dopo la negativa parentesi del lettone Marian Pahars, scivolato all'8\u00ba posto a 9 punti dalla capolista Trastevere. Termina il campionato al 5\u00ba posto e ai play-off esce in semifinale proprio per mano del club romano; tuttavia in estate il Siena verr\u00e0 ripescato in Serie C e Gilardino potr\u00e0 cos\u00ec tornare ad allenare in terza serie. Tuttavia il 24 ottobre, dopo il pareggio casalingo per 1-1 contro il Pescara e nonostante il momentaneo 6\u00ba posto in classifica della squadra bianconera, la societ\u00e0 opta per l'esonero del tecnico biellese.\nStatistiche.\nTra club, nazionale maggiore e nazionali giovanili, Gilardino ha totalizzato globalmente 755 presenze segnando 273 gol, alla media di 0,36 gol a partita.\nPresenze e reti nei club.\n\"Statistiche aggiornate al 18 maggio 2018.\"\nStatistiche da allenatore.\n\"Statistiche aggiornate al 19 ottobre 2021.\""}
{"id": "1092983", "revid": "767487", "url": "https://it.wikipedia.org/wiki?curid=1092983", "title": "Ray Parker Jr.", "text": "Laureatosi alla Lawrence Technological University, \u00e8 conosciuto ai pi\u00f9 per il tema principale del film \"Ghostbusters (Acchiappafantasmi)\" (1984).\nCarriera.\nGli esordi.\nRay Parker Jr. comincia il suo viaggio nel mondo della musica quando, ancora bambino, comincia a prendere lezioni di clarinetto e di sassofono. L'idea di passare alla chitarra, strumento che lo render\u00e0 famoso di l\u00ec a poco, nasce quando, un giorno, assiste ad una performance dei The Lovin' Spoonful, ospiti del variet\u00e0 televisivo \"Ed Sullivan Show\". Le immagini mostrano John Sebastian, il chitarrista del gruppo, suonare una Fender Stratocaster bianca.\nDivenuto famoso nei circoli musicali di Detroit, all'et\u00e0 di tredici anni riceve la visita del batterista Hamilton Bohannon, che gli propone di prender parte alla band del Twenty Grand Club, luogo di ritrovo per i musicisti afroamericani dell'epoca e per i loro seguaci. L\u00ec conoscer\u00e0 alcuni volti storici della black music, come i Funk Brothers e il bassista James Jamerson, all'epoca non ancora famoso.\nSuccessivamente, un fatto storico porter\u00e0 il giovane Parker a compiere un'importante decisione: il famoso trio di compositori Holland-Dozier-Holland lascia la Motown per mettersi in proprio con la neonata Invictus Label. La stessa Motown costringe i propri musicisti a non frequentare le sale di registrazione della Invictus, lasciando una porta aperta ai giovani talenti che stavano nascendo durante la fine degli anni '60.\nL'astro del Ray Parker Jr. \"session guitarist\" viene consacrato sia dalle svariate collaborazioni con la Invictus che da alcuni autori di gran fama, quali Boz Scaggs (con il quale arriver\u00e0 anche il primo disco d'oro, \"Down Two Then Left\"), Barry White, per il quale diverr\u00e0 prima \"sideman\" nella Love Unlimited Orchestra e successivamente compositore a tutti gli effetti (\"Always Thinking Of You\" e \"You See the Trouble With Me\"), Herbie Hancock, dal quale trarr\u00e0 il \"sound\" tipico delle sue composizioni future, e Stevie Wonder, nel quale trover\u00e0 non solo un grande collaboratore, ma anche un vero e proprio \"padrino\". Con Wonder arriva anche il primo tour nazionale della durata approssimativa di un anno, nel quale avviene una breve, ma intensa, collaborazione sul palco con i Rolling Stones, all'epoca in giro per gli States.\nI Raydio.\nNel 1976, Parker subisce un grave misfatto artistico: assieme a Vini Poncia e Leo Sayer, collabora alla stesura del brano \"You Make Me Feel Like Dancing\", interpretato dallo stesso Sayer e divenuto successivamente un grande successo internazionale, ma non viene accreditato fra gli autori. Il presidente della Arista Records Clive Davis, venuto a conoscenza della faccenda e, allo stesso tempo, interessato ad un altro brano scritto da Parker e intitolato \"Jack and Jill\", decide di aggiungere alla sua scuderia di artisti il giovane chitarrista, permettendogli cos\u00ec di formare i Raydio, primo gruppo afroamericano dell'etichetta: la prima formazione \u00e8 composta da Ray Parker Jr., Arnell Carmichael, che diventer\u00e0 da qui in poi suo assiduo collaboratore, Jerry Knight e Vincent Bonham.\nNel 1977 \"Jack and Jill\" vince un Disco d'oro posizionandosi al 5\u00ba posto della classifica R&amp;B statunitense, mentre l'album \"Raydio\" (1978) raggiunge la 27\u00aa posizione della classifica generale, permettendo alla band di prenotarsi per un nuovo lavoro, l'anno successivo. L'album \"Rock On\" (1979, numero 45 US) vede un cambiamento decisivo, nel gruppo: Knight e Bonham declinano l'offerta di registrare il secondo disco, e al loro posto subentrano tre giovani talentuosi: Darren Carmichael, Charles Fearing e Larry Tolbert. Arriva cos\u00ec un altro singolo di successo, \"You Can't Change That\" (#3 US R&amp;B), che verr\u00e0 riproposto dal gruppo durante uno dei concerti di protesta organizzati dalla Musicians United for Safe Energy. La registrazione della performance \u00e8 disponibile nel triplo album dedicato alla manifestazione, \"No Nukes\" (Asylum Records). Nello stesso anno \u00e8 accreditato come chitarrista per le registrazioni degli album \"Io tu noi tutti\" e \"Images\" di Lucio Battisti, incisi ad Hollywood.\nNel 1980, sotto il nome di \"Ray Parker Jr. And Raydio\", il gruppo pubblica \"Two Places at the Same Time\" (#33 US), album che si avvale dell'aiuto di Herbie Hancock, \"guest star\" e coautore per il brano \"Tonight's the Night\". Il singolo omonimo si posizioner\u00e0 al 6\u00ba posto della classifica R&amp;B, e bisogner\u00e0 aspettare solo l'anno successivo per il primo e vero colpo grosso, ossia \"A Woman Needs Love\" (#13 US), album che vede la dipartita di D. Charmichael e Fearing. Il brano omonimo diventa un successo internazionale, ed \u00e8 il primo singolo dei Raydio a raggiungere il 1\u00ba posto della classifica R&amp;B statunitense.\nNel brano \"A Woman Needs Love\" \u00e8 presente una citazione che rimanda al precedente successo dei \"Raydio\" ovvero \"Jack and Jill\".\nNello stesso anno, dopo quattro album di successo, il gruppo decide di sciogliersi definitivamente.\nLa carriera solista.\nNel 1982, Ray Parker Jr. affronta la carriera da solista con \"The Other Woman\" (#11 US), album che conferma le capacit\u00e0 del chitarrista e che lo allontana dai criteri e dalle convenzioni musicali che impazzavano all'inizio del decennio. I due singoli di maggior successo estratti dal suddetto disco, ossia \"The Other Woman\" (#2 US R&amp;B) e \"Let Me Go\" (#4 US R&amp;B), convincono autore ed etichetta a produrre, nello stesso anno, il primo \"Greatest Hits\". Quest'ultimo include sia i primi successi del Parker solista che le hit registrate con i Raydio, contornando il tutto con due brani inediti, dei quali il pi\u00f9 noto \u00e8 \"Bad Boy\" (#6 US R&amp;B).\nNella prima met\u00e0 degli anni '80, anche la \"black music\" risente dell'avvento della musica elettronica, cominciando ad utilizzare con pi\u00f9 costanza gli strumenti appartenenti alla famiglia degli elettrofoni. Con l'album \"Woman Out of Control\" (1983, numero 45 US), Parker conferma quest'avvento storico: basti pensare ad \"Electronic Lover\" o, meglio ancora, ad \"Invasion\", brano dalla durata approssimativa di sette minuti in cui ogni strumento inserito viene surclassato dai vari sintetizzatori. Il singolo di maggior successo estratto dal disco \u00e8 \"I Still Can't Get Over Loving You\", giunto al 12\u00ba posto della classifica R&amp;B statunitense.\nGhostbusters.\nNel 1984, il regista Ivan Reitman \u00e8 in cerca di un musicista disposto a scrivere, in un lasso di tempo di pochi giorni, il brano principale per il suo ultimo lavoro, intitolato \"Ghostbusters\". Ray Parker Jr. viene invitato dai produttori ad assistere ad una proiezione del film ancora incompleto, ma un'idea vera e propria non giunge fino a tarda notte, quando il suddetto si imbatte in uno spot passato da una rete televisiva locale: ci\u00f2 gli fa tornare alla mente una breve sequenza del film, in cui i tre protagonisti pubblicizzano la propria attivit\u00e0 dal piccolo schermo. Partendo da questo presupposto, Parker scrive una sorta di jingle pubblicitario in cui \u00e8 l'ironia a regnare, convincendo appieno regista e produttori, che decidono di utilizzare il brano seppur non sia stato ancora missato a dovere. Il singolo \u00e8 subito un successo mondiale, e l'11 agosto del 1984 raggiunge la 1\u00aa posizione della Billboard Hot 100 statunitense, ove rimarr\u00e0 stabile per tre settimane. Lo stesso Ivan Reitman si propone per girarne un videoclip, che vede come protagonisti, oltre allo stesso Parker, una lunga lista di attori, fra i quali gli stessi protagonisti del film, ossia Bill Murray, Dan Aykroyd, Harold Ramis ed Ernie Hudson. Il brano si aggiudica anche una nomination agli Academy Awards per l'Oscar per la migliore canzone, premio vinto infine da Stevie Wonder per \"I Just Called to Say I Love You\", tema del film \"La signora in rosso\".\nSuccessivamente, Parker riceve una denuncia per plagio a causa della simile struttura musicale che accomuna \"Ghostbusters\" al brano degli Huey Lewis and the News intitolato \"I Want a New Drug\", entrato anch'esso nelle classifiche statunitensi nel 1984. Nel 1985 le due parti raggiungono un accordo, con Parker che paga a Huey Lewis una somma della quale non si hanno notizie fino al 2001, quando lo stesso Lewis rilascia alcune dichiarazioni strettamente personali durante una puntata del programma di VH1 \"Behind the Music\". A sua volta, Parker cita Lewis per violazione di riservatezza sull'accordo. Gli sviluppi della causa non sono stati resi pubblici.\nL'ultimo album per la Arista e il momentaneo ritiro.\nVisto il clamoroso successo discografico di \"Ghostbusters\", la Arista decide di dedicare un'antologia a Ray Parker Jr., intitolandola \"Chartbusters\". Il disco, oltre ad includere alcuni dei suoi maggiori successi, presenta anche quattro brani inediti, fra cui \"Jamie\" (6# US R&amp;B), una versione estesa di \"Ghostbusters\" e \"Christmas Time Is Here\". Sempre nel 1984, Ray Parker Jr. produce un brano per i giovanissimi \"New Edition\" capitanati da Bobby Brown: si tratta di \"Mr. Telephone Man\", a detta dello stesso Parker concepito in et\u00e0 adolescenziale ma mai registrato, sino ad ora.\nNel 1985 viene pubblicato \"Sex and the Single Man\" (#65 US AC), album di scarso successo che risente moltissimo dell'influenza portata da artisti afroamericani di successo come Prince, e il singolo pi\u00f9 importante ricavato dal suddetto \u00e8 \"Girls Are More Fun\", giunto al 21\u00ba posto della classifica R&amp;B statunitense. Dopo sette anni di stretta collaborazione, Parker decide di lasciare la Arista per la Geffen Records.\nNel 1986 Parker partecipa alla colonna sonora del film di Thomas Michael Donnelly intitolato \"Quicksilver\", incidendo assieme alla corista dei Culture Club Helen Terry il brano \"One Sunny Day/Dueling Bikes from Quicksilver\". Il singolo \u00e8 un tremendo flop, e riesce a raggiungere solo il 96\u00ba posto della Hot 100 statunitense. Nello stesso anno, viene chiamato a collaborare ad un'altra colonna sonora, ossia quella della serie animata \"The Real Ghostbusters\", eseguita dal gruppo vocale delle \"Tahiti\": in questo caso \"impegna\" i suoi studi per le varie sessioni e registra un assolo di chitarra per il brano \"Hometown Hero\".\nL'anno successivo, Ray Parker Jr. produce il suo primo ed ultimo disco assieme alla compagnia di David Geffen, ovvero \"After Dark\" (#86 US). Parker, in questo caso, si propone ai prossimi anni '90 con un sound incline pi\u00f9 all'Adult Contemporary in voga in quel periodo, che all'R&amp;B al quale aveva abituato il pubblico. Ad ogni modo, l'album si dimostra un insuccesso, mentre il singolo di punta \"I Don't Think That Man Should Sleep Alone\" diventa una discreta hit sia negli States (#5 US R&amp;B) che in Gran Bretagna (#13 UK SC). L'album, tra l'altro, si avvale della collaborazione di due compositori storici come Burt Bacharach e Carole Bayer Sager, e della cantante Soul Natalie Cole, con la quale registra un duetto intitolato \"Over You\".\nNello stesso periodo, viene scelto come co-protagonista del thriller \"Enemy Territory\" (distribuito in Italia col titolo di \"Manhattan Warriors\"), diretto da Peter Manoogian.\nDopo quattro anni di silenzio, Ray Parker Jr. firma un contratto con la MCA, e pubblica un prodotto passato del tutto inosservato. \"I Love You Like You Are\" (1991) \u00e8 un album che, come tanti altri del periodo, scinde due sonorit\u00e0 tipiche della \"black music\" degli anni '90, ossia l'R&amp;B e il Rap, e si avvale della collaborazione di due esponenti di quest'ultimo genere, Father MC e MC Mello. Ad ogni modo, il singolo di punta \"She Needs to Get Some\" non riesce neanche ad entrare in classifica.\nDopo quest'ultimo lavoro, Ray Parker Jr., a causa di alcune motivazioni di natura familiare, decide di lasciare per un lungo periodo le luci dello spettacolo.\nIl successo in Giappone e gli \"State of the Rhythm\".\n\u00c8 risaputo che in Giappone risiede un elevato numero di ammiratori di Ray Parker Jr. e del genere di cui \u00e8 esponente. Difatti, nel 1992, la BMG Victor, filiale nipponica della Bertelsmann Music Group, decide di ristampare tutti i suoi album su Compact disc, inclusi quelli incisi con i Raydio e il \"Greatest Hits\" del 1982. Il successo delle vendite \u00e8 strepitoso, ma a causa del numero limitato di copie messe sul mercato, le suddette edizioni sono considerate, quest'oggi, di una rarit\u00e0 estrema.\nAd ogni modo, \u00e8 proprio dal Giappone che la carriera di Ray Parker Jr. comincia a riprendere quota.\nNel 2002, il produttore Bingo Miki d\u00e0 al chitarrista la possibilit\u00e0 di formare una \"tour band\" avvalendosi di alcuni dei migliori musicisti giapponesi del periodo: il tastierista Mickie Yoshino, il batterista Shuichi \"PONTA\" Murakami, il percussionista Nobu Saito e il sassofonista Masato Honda. Accompagnato dall'amico Paul Jackson, bassista di una delle formazioni storiche di Herbie Hancock, Parker fonda gli State of the Rhyhtm, gruppo intento a ripercorrere alcune delle tappe pi\u00f9 importanti del genere \"Jazz/Funk\" in voga negli anni '70, naturalmente con quel pizzico di \"caribbean sound\" a lui tanto caro, come dimostrer\u00e0 anche nel successivo album \"I'm Free!\".\nDurante il concerto sito nel \"Club Citt\u00e0\" di Kawasaki, ossia la seconda delle cinque tappe previste, la Tai Studio registra l'intero show per conto dell'etichetta Nippon Crown Music, che successivamente ne trarr\u00e0 un Compact Disc distribuito soltanto in Giappone e intitolato \"Ray Parker Jr. with State of the Rhythm\". Seppur la maggior parte dei brani presentati siano cover tratte dal repertorio del suddetto Hancock (\"Chameleon\", \"Just Around the Corner\" e \"Watermalon Man\"), il disco include anche due brani composti tempo addietro dallo stesso Parker (\"It's Time to Party Now\" e \"After Midnight\") e un classico dal repertorio Blues statunitense (\"Call It Stormy Monday\" di \"T-Bone Walker\").\nGli ultimi lavori.\nDa molti anni, Ray Parker Jr. \u00e8 in continuo movimento, fra tour mondiali (spesso come chitarrista dei The Crusaders) e partecipazioni televisive.\nFra \"I Love You Like You Are\" e l'ultimo disco registrato in studio c'\u00e8 un lasso di tempo di ben quindici anni. \"I'm Free!\", oltre ad essere l'album che segna il ritorno definitivo di Parker, \u00e8 il primo ad essere distribuito dalla sua etichetta indipendente, la Raydio Music. Il brano di punta, \"Mismaloya Beach\", \u00e8 stato trasmesso pi\u00f9 volte dalle stazioni radiofoniche statunitensi. Inoltre, il disco include una reinterpretazione di \"The Guitar Man\", vecchio successo dei Bread risalente al 1972.\nNel 2009, Parker presta le sue doti canore e recitative per uno spot pubblicitario del servizio telefonico britannico \"118 118\", riproponendo una versione apposita della propria hit \"Ghostbusters\". Sempre nello stesso anno, la Bertelsmann Music Group giapponese ristampa, per la seconda volta, tutti gli album pubblicati, a suo tempo, dalla Arista Records."}
{"id": "1092984", "revid": "599013", "url": "https://it.wikipedia.org/wiki?curid=1092984", "title": "Kag", "text": ""}
{"id": "1092987", "revid": "599013", "url": "https://it.wikipedia.org/wiki?curid=1092987", "title": "Kbn", "text": ""}
{"id": "1092989", "revid": "599013", "url": "https://it.wikipedia.org/wiki?curid=1092989", "title": "Kbp", "text": ""}
{"id": "1092991", "revid": "599013", "url": "https://it.wikipedia.org/wiki?curid=1092991", "title": "Kbr", "text": ""}
{"id": "1092993", "revid": "599013", "url": "https://it.wikipedia.org/wiki?curid=1092993", "title": "Kcg", "text": ""}
{"id": "1092996", "revid": "599013", "url": "https://it.wikipedia.org/wiki?curid=1092996", "title": "Kcl", "text": ""}
{"id": "1092998", "revid": "599013", "url": "https://it.wikipedia.org/wiki?curid=1092998", "title": "Kcq", "text": ""}
{"id": "1093001", "revid": "599013", "url": "https://it.wikipedia.org/wiki?curid=1093001", "title": "Kdi", "text": ""}
{"id": "1093002", "revid": "110157", "url": "https://it.wikipedia.org/wiki?curid=1093002", "title": "Vys\u0161aja Divizion 2000", "text": "La Vys\u0161aja Divizion 2000 fu la nona edizione della massima serie del campionato russo di calcio; vide la vittoria finale dello , giunto al suo ottavo titolo, il quinto consecutivo. Capocannoniere del torneo fu Dmitrij Los'kov, calciatore della , con 15 reti.\nStagione.\nNovit\u00e0.\nDalla Vys\u0161aja Divizion 1999 erano stati retrocessi il e lo , mentre dalla Pervyj divizion 1999 erano stati promossi l' e il .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa alla fase a gironi della UEFA Champions League 2001-2002, mentre la seconda classificata veniva ammessa al terzo turno di qualificazione della UEFA Champions League. Le squadre classificate dal terzo al quinto posto venivano ammesse in Coppa UEFA 2001-2002, assieme alla vincitrice della Coppa di Russia. Le ultime due classificate erano retrocesse in Pervyj divizion.\nClassifica finale.\nLegenda:\nNote:"}
{"id": "1093004", "revid": "599013", "url": "https://it.wikipedia.org/wiki?curid=1093004", "title": "Kdl", "text": ""}
{"id": "1093007", "revid": "599013", "url": "https://it.wikipedia.org/wiki?curid=1093007", "title": "Kef", "text": ""}
{"id": "1093011", "revid": "599013", "url": "https://it.wikipedia.org/wiki?curid=1093011", "title": "Kel", "text": ""}
{"id": "1093013", "revid": "599013", "url": "https://it.wikipedia.org/wiki?curid=1093013", "title": "Kem", "text": ""}
{"id": "1093016", "revid": "599013", "url": "https://it.wikipedia.org/wiki?curid=1093016", "title": "Kgd", "text": ""}
{"id": "1093018", "revid": "599013", "url": "https://it.wikipedia.org/wiki?curid=1093018", "title": "Kgi", "text": ""}
{"id": "1093020", "revid": "599013", "url": "https://it.wikipedia.org/wiki?curid=1093020", "title": "Kgl", "text": ""}
{"id": "1093022", "revid": "599013", "url": "https://it.wikipedia.org/wiki?curid=1093022", "title": "Khh", "text": ""}
{"id": "1093024", "revid": "599013", "url": "https://it.wikipedia.org/wiki?curid=1093024", "title": "Khi", "text": ""}
{"id": "1093027", "revid": "599013", "url": "https://it.wikipedia.org/wiki?curid=1093027", "title": "Khv", "text": ""}
{"id": "1093029", "revid": "599013", "url": "https://it.wikipedia.org/wiki?curid=1093029", "title": "Kid", "text": "Kid pu\u00f2 riferirsi a:"}
{"id": "1093032", "revid": "228587", "url": "https://it.wikipedia.org/wiki?curid=1093032", "title": "Kim", "text": ""}
{"id": "1093035", "revid": "695564", "url": "https://it.wikipedia.org/wiki?curid=1093035", "title": "KIN", "text": ""}
{"id": "1093036", "revid": "834", "url": "https://it.wikipedia.org/wiki?curid=1093036", "title": "Kin", "text": ""}
{"id": "1093038", "revid": "599013", "url": "https://it.wikipedia.org/wiki?curid=1093038", "title": "Kir", "text": ""}
{"id": "1093040", "revid": "599013", "url": "https://it.wikipedia.org/wiki?curid=1093040", "title": "Kja", "text": ""}
{"id": "1093042", "revid": "599013", "url": "https://it.wikipedia.org/wiki?curid=1093042", "title": "Kke", "text": ""}
{"id": "1093044", "revid": "599013", "url": "https://it.wikipedia.org/wiki?curid=1093044", "title": "Kkn", "text": ""}
{"id": "1093046", "revid": "1488961", "url": "https://it.wikipedia.org/wiki?curid=1093046", "title": "Debora (profetessa)", "text": "Debora (\u05d3\u05b0\u05bc\u05d1\u05d5\u05b9\u05e8\u05b8\u05d4, che significa \"ape\") \u00e8, secondo il libro biblico dei Giudici, una profetessa e la sola donna del gruppo dei giudici biblici. Avrebbe esercitato questa funzione per quarant'anni circa, dal 1160 al 1121 a.C.\nRacconto biblico.\nLa storia di Debora \u00e8 raccontata due volte in due capitoli differenti (cfr. Libro dei Giudici e ). Il primo \u00e8 scritto in prosa, il secondo \u00e8 in forma di cantico (\"Cantico di Debora\"), ed \u00e8 comunemente riconosciuto come uno dei pi\u00f9 antichi esempi di poesia ebraica: sarebbe stato composto nel XII secolo a.C., poco dopo gli avvenimenti raccontati. \u00c8 inoltre uno dei primi resoconti di una donna in un ruolo eroico. \nIl Cantico di Debora presenta diverse incongruenze e ambiguit\u00e0 - al punto che \"non \u00e8 chiaro, per esempio, se sia Debora a declamare la poesia o se invece la poesia sia rivolta a lei\" - e gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) sottolineano che \"il cantico esalta le trib\u00f9 che hanno risposto all'appello di D\u00e8bora e biasima quelle che non sono venute a combattere. L'enumerazione pone molti problemi: Machir \u00e8 menzionato al posto di Manasse (v 14); al posto di G\u00e0laad, ci si aspetterebbe Gad (v 17); Meroz (v 23) non appare in nessun'altra lista di trib\u00f9\", mentre secondo gli studiosi curatori del cattolico \"Nuovo Grande Commentario Biblico\" il cantico \"\u00e8 anche la disperazione della poesia ebraica arcaica: dei 106 versi, quasi la met\u00e0 in un modo o in un altro presentano oscurit\u00e0, incertezze, ambiguit\u00e0\".\nDalla Bibbia ci vengono detti pochi elementi della vita personale di Debora. Era sposata con un certo Lappidot ed esercitava il suo compito di giudice sotto una palma, che si trovava tra R\u0101ma e Betel (cfr. Libro dei Giudici ).\nElla convoc\u00f2 Barac, ordinandogli di radunare un'armata, raccolta dalle trib\u00f9 di Neftali e di trib\u00f9 di Zabulon, per vincere i Cananei guidati da Sisara, giovane condottiero al servizio del re Iabin. Inoltre profetizz\u00f2 che l'onore di uccidere Sisara non sarebbe toccato a Barac, ma ad una donna.\nBarac sconfisse le truppe di Sisara e questi cerc\u00f2 asilo presso Giaele, moglie di un certo Eber, un Kenita che viveva in una tenda, considerato vicino ai Cananei. La donna accolse nella sua tenda il fuggiasco e gli mise a disposizione un letto, ma dopo che Sisara cadde addormentato lo colp\u00ec alla tempia con un piolo. Il cantico di Debora celebra quest'uccisione, aggiungendo un elemento patetico con il lamento della madre di Sisara, ancora ignara dell'accaduto.\nLa vittoria degli Ebrei implica la rovina totale del re cananeo Iabin e la sua morte. La pace regna allora per quarant'anni nella terra d'Israele.\nNumero di Deborah.\nPrendendo spunto da questo versetto del poema che parla di Debora, si \u00e8 definito numero di Deborah un numero adimensionale usato nello studio della fluidit\u00e0 dei materiali."}
{"id": "1093048", "revid": "599013", "url": "https://it.wikipedia.org/wiki?curid=1093048", "title": "Klk", "text": ""}
{"id": "1093050", "revid": "599013", "url": "https://it.wikipedia.org/wiki?curid=1093050", "title": "Klo", "text": ""}
{"id": "1093053", "revid": "599013", "url": "https://it.wikipedia.org/wiki?curid=1093053", "title": "Kls", "text": ""}
{"id": "1093054", "revid": "1123126", "url": "https://it.wikipedia.org/wiki?curid=1093054", "title": "Maroua", "text": "Maroua (pronuncia Ma-ru-\u00e0) \u00e8 il capoluogo della regione dell'Estremo Nord e del dipartimento di Diamar\u00e9, in Camerun. Conta circa 350.000 abitanti (aprile 2007). \u00c8 un importante centro dell'artigianato della pelle: ciabattini, calzolai, creatori di oggetti di moda sono numerosi e producono oltre che per il mercato locale e nazionale anche per quello internazionale.\nIl clima \u00e8 caldo e secco, saheliano, tranne durante la stagione delle piogge, da maggio a settembre, quando il livello di umidit\u00e0 si alza notevolmente.\nI principali prodotti agricoli coltivati intorno alla citt\u00e0 per uso alimentare sono il mais, la patata dolce, il sorgo, presente con le variet\u00e0 \"rosso\" e \"\"giallo\". Il sorgo rosso cresce durante la stagione delle piogge mentre il \"sorgo giallo\"\" si pianta alla fine della stagione delle piogge ed ha il pregio di crescere e svilupparsi rigoglioso nella stagione asciutta.\nL'allevamento bovino \u00e8 una forte fonte di reddito per la popolazione.\nMaroua \u00e8 una citt\u00e0 a vocazione turistica, data la sua vicinanza a moltissimi luoghi di interesse culturale (Pouss), paesaggistico (Rumsiki) e naturale (Parco nazionale di Waza).\nCon Mokolo \u00e8 sede della diocesi di Maroua-Mokolo della Chiesa cattolica."}
{"id": "1093057", "revid": "599013", "url": "https://it.wikipedia.org/wiki?curid=1093057", "title": "Klu", "text": ""}
{"id": "1093059", "revid": "599013", "url": "https://it.wikipedia.org/wiki?curid=1093059", "title": "Klx", "text": ""}
{"id": "1093062", "revid": "599013", "url": "https://it.wikipedia.org/wiki?curid=1093062", "title": "Kly", "text": ""}
{"id": "1093065", "revid": "599013", "url": "https://it.wikipedia.org/wiki?curid=1093065", "title": "Kmg", "text": ""}
{"id": "1093067", "revid": "599013", "url": "https://it.wikipedia.org/wiki?curid=1093067", "title": "Kmn", "text": ""}
{"id": "1093068", "revid": "767487", "url": "https://it.wikipedia.org/wiki?curid=1093068", "title": "Diamanti sporchi di sangue", "text": "Diamanti sporchi di sangue \u00e8 un film del 1978, diretto da Fernando Di Leo.\n\u00c8 una sorta di remake di \"Milano calibro 9\", ambientato a Roma. Il titolo originale della sceneggiatura non a caso era \"Roma calibro 9\" (che poi in lavorazione divenne \"Diamanti rossi di sangue\" e definitivamente \"Diamanti sporchi di sangue\"). Oltre alla somiglianza della trama, il film ripropone Barbara Bouchet in un ruolo molto simile a quello interpretato in \"Milano calibro 9\", anche se il film ne rovescia i presupposti, revisionando il film originale.\nTrama.\nRoma. Guido Mauri, insieme all'amico Marco, lavora per Rizzo, un boss della mafia. Rizzo, che avrebbe dovuto dare 40 milioni a Guido, lo manda insieme a Marco a rapinare una banca. Il colpo non riesce a causa di una chiamata anonima alla polizia. Guido, dando grande prova di amicizia, fa copertura: spara alcuni colpi contro i poliziotti mentre Marco ha il tempo per fuggire. Marco fugge ma scavalcando una finestra si rompe una gamba e rimane zoppo a vita.\nDopo 5 anni di carcere, Guido esce ed incontra la compagna Maria che lo ha aspettato. Salgono insieme su un autobus dirigendosi a casa. Due banditi di poco conto per\u00f2 fermano l'autobus per rubare il contenuto delle valigie. Guido, che pensa di essere stato incastrato da Rizzo perch\u00e9 gli doveva dare 40 milioni, e convinto ancor di pi\u00f9 di ci\u00f2 perch\u00e9 nella cassaforte che doveva svaligiare c'erano solo 2 milioni, pensa che questi due banditi siano stati mandati l\u00ec da Rizzo per ucciderlo. Eroicamente riesce a farli fuori ma la compagna viene ferita mortalmente.\nIntanto Enzo, il figlio di Maria, che lavora in uno scalo aereo, viene spronato dalla fidanzata Lisa a organizzare un colpo per impossessarsi dei diamanti che erano arrivati all'aeroporto. Enzo ne parla con gli uomini di Rizzo che mettono in atto il colpo ma, oltre a due poliziotti e a una guardia giurata uccidono anche Enzo, considerandolo poco affidabile. I diamanti vengono raffinati ma Guido e Marco organizzano un furto a danno degli scagnozzi di Rizzo. Il tagliatore di diamanti, ferito non mortalmente, chiama Rizzo e lo informa che uno dei due era zoppicante. Gli uomini di Rizzo raggiungono quindi Marco e lo uccidono torturandolo, senza per\u00f2 che questi riveli dove si trova Guido n\u00e9 dove sono i diamanti.\nGuido va da Lisa, divenuta nel frattempo amante di Tony, scagnozzo e braccio destro di Rizzo, e lo aspetta. Guido e Tony hanno uno scontro a mani libere in cui il primo ha la meglio. A questo punto Lisa confessa che a tradirlo non era stato Rizzo ma il figliastro Enzo, che si era impossessato dei suoi 10 milioni. La madre Maria lo aveva capito e per questo lo aveva cacciato di casa. Guido, comprendendo di aver sbagliato tutto, riporta i diamanti da Rizzo. Al posto di essere ucciso da un boia qualunque, Guido chiede di essere ucciso da Rizzo in persona. Rizzo, stimando Guido per il suo valore, si comporta altrettanto valorosamente e lo colpisce non mortalmente a una spalla.\nDistribuzione.\nDistribuito nei cinema italiani il 17 marzo 1978, il giorno dopo il rapimento di Aldo Moro dopo l'agguato di via Fani, il film ha incassato complessivamente 259.502.900 lire dell'epoca."}
{"id": "1093070", "revid": "21079", "url": "https://it.wikipedia.org/wiki?curid=1093070", "title": "Senatrice", "text": ""}
{"id": "1093072", "revid": "599013", "url": "https://it.wikipedia.org/wiki?curid=1093072", "title": "Kmx", "text": ""}
{"id": "1093074", "revid": "28592", "url": "https://it.wikipedia.org/wiki?curid=1093074", "title": "Insediamenti rupestri", "text": ""}
{"id": "1093075", "revid": "599013", "url": "https://it.wikipedia.org/wiki?curid=1093075", "title": "Kng", "text": ""}
{"id": "1093078", "revid": "599013", "url": "https://it.wikipedia.org/wiki?curid=1093078", "title": "Knh", "text": ""}
{"id": "1093080", "revid": "599013", "url": "https://it.wikipedia.org/wiki?curid=1093080", "title": "Knu", "text": ""}
{"id": "1093082", "revid": "28592", "url": "https://it.wikipedia.org/wiki?curid=1093082", "title": "Ittici", "text": ""}
{"id": "1093083", "revid": "599013", "url": "https://it.wikipedia.org/wiki?curid=1093083", "title": "Koa", "text": ""}
{"id": "1093086", "revid": "599013", "url": "https://it.wikipedia.org/wiki?curid=1093086", "title": "Koe", "text": ""}
{"id": "1093092", "revid": "599013", "url": "https://it.wikipedia.org/wiki?curid=1093092", "title": "Kok", "text": ""}
{"id": "1093095", "revid": "2149408", "url": "https://it.wikipedia.org/wiki?curid=1093095", "title": "Kox", "text": ""}
{"id": "1093097", "revid": "599013", "url": "https://it.wikipedia.org/wiki?curid=1093097", "title": "Krf", "text": ""}
{"id": "1093099", "revid": "599013", "url": "https://it.wikipedia.org/wiki?curid=1093099", "title": "Krp", "text": ""}
{"id": "1093101", "revid": "1186766", "url": "https://it.wikipedia.org/wiki?curid=1093101", "title": "Krr", "text": ""}
{"id": "1093103", "revid": "599013", "url": "https://it.wikipedia.org/wiki?curid=1093103", "title": "Krs", "text": ""}
{"id": "1093105", "revid": "93556", "url": "https://it.wikipedia.org/wiki?curid=1093105", "title": "Louis Chevrolet", "text": "Biografia.\nNato in Svizzera a La-Chaux-de-Fonds, trascorse soltanto i suoi primi sei mesi di vita nella citt\u00e0 natale. La sua famiglia si trasfer\u00ec nell'attuale canton Giura a Bonfol e a Beurnev\u00e9sin, dove Louis frequent\u00f2 la scuola.\nIngaggiato come meccanico da un venditore di biciclette di Beaune, in seguito part\u00ec per Parigi nel 1899, dove lavor\u00f2 per la casa automobilistica Darracq prima di attraversare l'Atlantico e stabilirsi a New York dopo un breve passaggio a Montr\u00e9al in Canada. A New York fu assunto come meccanico da De Dion-Bouton poi da Buick. Louis intraprese parallelamente una carriera da pilota automobilistico: nel 1905 divenne noto riportando la vittoria alla sua prima gara a bordo di una vettura Fiat. Louis Chevrolet non tard\u00f2 ad acquisire una solida reputazione grazie ai suoi risultati.\nTra il 1905 e il 1920, a causa di gravi incidenti, trascorse un totale di tre anni in un letto d'ospedale.\nDiventato pilota ufficiale della Buick, incontr\u00f2 l'imprenditore William Crapo Durant (proprietario di Buick e fondatore di General Motors nel 1908) con il quale si associ\u00f2 nel 1911 per fondare una nuova casa automobilistica. Approfittando della notoriet\u00e0 di Louis, il marchio prese il nome di \"Chevrolet\". Presto per\u00f2 sorsero contrasti tra i due fondatori e a seguito dell'incessante disaccordo riguardo al settore di mercato nel quale la societ\u00e0 avrebbe dovuto operare, Louis nel 1913 vendette la sua parte di azioni a Durant (ma non l'esclusiva del nome di Chevrolet).\nLouis Chevrolet decise allora di riprendere la carriera di pilota, poi con i fratelli Arthur e Gaston, entrambi piloti e meccanici, cre\u00f2 il marchio Frontenac, destinato alle competizioni e soprattutto alla 500 Miglia di Indianapolis. Partecip\u00f2 quattro volte all'Indy 500 ottenendo come miglior risultato il settimo posto nel 1919. Nel 1920, partito in prima fila, fu costretto al ritiro, ma il fratello Gaston vinse la corsa. Fu il primo trionfo della Frontenac. Nello stesso anno Gaston fu protagonista di un incidente mortale durante una corsa in California: a causa dello sfortunato evento Louis interruppe la propria carriera.\nNegli anni venti cre\u00f2 con Arthur un'impresa specializzata nella costruzione di motori d'aereo, ma cadde in rovina a seguito degli attriti con il fratello e la grande crisi del 1929. Ritorn\u00f2 alla Chevrolet come semplice meccanico nelle officine di Detroit.\nMor\u00ec nel 1941 dopo diversi attacchi cerebrali. Un suo busto compare all'ingresso del museo dell'Indianapolis Motor Speedway e il suo nome \u00e8 stato inserito nel 1969 nell'Automotive Hall of Fame."}
{"id": "1093106", "revid": "599013", "url": "https://it.wikipedia.org/wiki?curid=1093106", "title": "Krt", "text": ""}
{"id": "1093110", "revid": "599013", "url": "https://it.wikipedia.org/wiki?curid=1093110", "title": "Ksf", "text": ""}
{"id": "1093112", "revid": "599013", "url": "https://it.wikipedia.org/wiki?curid=1093112", "title": "Ksh", "text": ""}
{"id": "1093114", "revid": "599013", "url": "https://it.wikipedia.org/wiki?curid=1093114", "title": "Kst", "text": ""}
{"id": "1093117", "revid": "599013", "url": "https://it.wikipedia.org/wiki?curid=1093117", "title": "Ksu", "text": ""}
{"id": "1093119", "revid": "599013", "url": "https://it.wikipedia.org/wiki?curid=1093119", "title": "Ktd", "text": ""}
{"id": "1093121", "revid": "52400893", "url": "https://it.wikipedia.org/wiki?curid=1093121", "title": "Ktm", "text": ""}
{"id": "1093122", "revid": "599013", "url": "https://it.wikipedia.org/wiki?curid=1093122", "title": "Ktn", "text": ""}
{"id": "1093123", "revid": "2202470", "url": "https://it.wikipedia.org/wiki?curid=1093123", "title": "Sovrani dell'Afghanistan", "text": "Elenco dei sovrani che hanno governato sull'Afghanistan dal 1709 al 1973, anno di istituzione della Repubblica dell'Afghanistan."}
{"id": "1093127", "revid": "599013", "url": "https://it.wikipedia.org/wiki?curid=1093127", "title": "Ktp", "text": "Il termine KTP pu\u00f2 riferirsi a:"}
{"id": "1093129", "revid": "599013", "url": "https://it.wikipedia.org/wiki?curid=1093129", "title": "Ktr", "text": ""}
{"id": "1093131", "revid": "599013", "url": "https://it.wikipedia.org/wiki?curid=1093131", "title": "Ktw", "text": ""}
{"id": "1093133", "revid": "599013", "url": "https://it.wikipedia.org/wiki?curid=1093133", "title": "Kua", "text": ""}
{"id": "1093136", "revid": "599013", "url": "https://it.wikipedia.org/wiki?curid=1093136", "title": "Kuf", "text": ""}
{"id": "1093138", "revid": "599013", "url": "https://it.wikipedia.org/wiki?curid=1093138", "title": "Kuh", "text": ""}
{"id": "1093141", "revid": "599013", "url": "https://it.wikipedia.org/wiki?curid=1093141", "title": "Kul", "text": ""}
{"id": "1093143", "revid": "599013", "url": "https://it.wikipedia.org/wiki?curid=1093143", "title": "Kus", "text": ""}
{"id": "1093145", "revid": "599013", "url": "https://it.wikipedia.org/wiki?curid=1093145", "title": "Kuv", "text": ""}
{"id": "1093148", "revid": "599013", "url": "https://it.wikipedia.org/wiki?curid=1093148", "title": "Kva", "text": ""}
{"id": "1093150", "revid": "599013", "url": "https://it.wikipedia.org/wiki?curid=1093150", "title": "Kvx", "text": ""}
{"id": "1093152", "revid": "599013", "url": "https://it.wikipedia.org/wiki?curid=1093152", "title": "Kwa", "text": ""}
{"id": "1093155", "revid": "599013", "url": "https://it.wikipedia.org/wiki?curid=1093155", "title": "Kwi", "text": ""}
{"id": "1093157", "revid": "599013", "url": "https://it.wikipedia.org/wiki?curid=1093157", "title": "Kwj", "text": ""}
{"id": "1093162", "revid": "729019", "url": "https://it.wikipedia.org/wiki?curid=1093162", "title": "Luigi Stipa", "text": "Laureato in ingegneria civile idraulica e in ingegneria aeronautica, \u00e8 stato l'inventore di un motore precursore di quello a reazione. \u00c8 considerato anche l'inventore dell'ala a turbina, utilizzata nello Stipa-Caproni, che pu\u00f2 essere considerato il primo passo verso il concetto di aviogetto. La tecnologia da lui sviluppata fu alla base di quella del pulsoreattore, sviluppata tuttavia separatamente dagli ingegneri tedeschi come motore per le bombe volanti V1. Inoltre \u00e8 prozio del celebre ingegnere Sebastiano Stipa.\nBiografia.\nNato ad Appignano del Tronto il 30 novembre 1900 da una famiglia di onesti lavoratori, dopo gli studi elementari e quelli ginnasiali nel Seminario diocesano, consegu\u00ec la licenza liceale a Macerata. A quell'epoca l'Italia era impegnata nella prima guerra mondiale, e nel 1918 si arruol\u00f2 nel corpo dei bersaglieri, in forza all'11\u00ba Reggimento di Ancona.\nAl termine del conflitto riprese gli studi, ed ancora minorenne, fu eletto Sindaco di Appignano del Tronto, ma con l'avvento al potere del fascismo nel 1922 fu costretto a dimettersi. Nel corso del 1924 si laure\u00f2 in ingegneria civile e idraulica presso l'Universit\u00e0 di Padova. Nel corso del 1926 si iscrisse al corso di Ingegneria Aeronautica all'Universit\u00e0 di Roma, conseguendo poi la relativa laurea. Fu in questo periodo che inizi\u00f2 i suoi studi sulla propulsione a reazione, fondendo felicemente le analogie tra le leggi dell'idraulica e quelle dell'aerodinamica, per realizzare il suo sogno di costruire un aeroplano che per quei tempi poteva definirsi rivoluzionario.\nIn quello stesso anno lasci\u00f2 il mondo dell'edilizia, e nonostante le due lauree, per essere assunto presso il centro Costruzioni e Approvvigionamenti della Regia Aeronautica accett\u00f2 di entrare come \"operaio giornaliero capotecnico\". Nel 1928 divenne sottotenente di complemento, e nel frattempo fu nominato assistente del professor Ugo Ancona presso la Cattedra di Teoria e Costruzione di Motori d'Aviazione dell'Universit\u00e0 di Roma, dove intraprese la carriera universitaria, infatti oltre ad essere tra i tecnici italiani pi\u00f9 geniali del nostro secolo e un autentico precursore della moderna ingegneria aeronautica fu anche un illuminato docente universitario: dal 1928 al 1934 fu dapprima assistente alla cattedra di Teoria e Costruzione Motori d\u2019Aviazione presso la Scuola di Ingegneria Aeronautica di Roma con il professor Ugo Ancona, che sostitu\u00ec nel 1935 quando questi si ammal\u00f2. Dopo il pensionamento del professor Ancona, il Consiglio di Facolt\u00e0 nomin\u00f2 Stipa professore incaricato per l\u2019anno accademico 1936-1937. Nel frattempo Ancona mor\u00ec e ricoprendo egli anche la carica di rettore della facolt\u00e0 di Ingegneria Aeronautica venne nominato in sua vece il Generale Gaetano Arturo. Ma per Stipa l\u2019esperienza accademica sar\u00e0 destinata a chiudersi in un vicolo cieco.\nInfatti, dopo la scomparsa del professor Ancona la Scuola di Ingegneria Aeronautica band\u00ec un concorso per coprire il posto di professore titolare per la cattedra di Teoria e Costruzione Motori d\u2019Aviazione. Al concorso parteciparono l\u2019ingegner Stipa, gi\u00e0 professore incaricato di questa cattedra, e il giovane ingegnere Luigi Crocco, figlio del rettore della facolt\u00e0. A giudizio della commissione nessuno dei due candidati fu ritenuto idoneo ma il presidente della commissione stessa nomin\u00f2 suo assistente Luigi Crocco, togliendo cos\u00ec il posto a Stipa ed estromettendolo di fatto dall\u2019insegnamento dopo dieci anni di attivit\u00e0. Nel 1938-1939 il concorso fu ripetuto e Stipa super\u00f2 la prova entrando nella terna degli idonei per l\u2019assegnazione della cattedra ma questa fu assegnata definitivamente a Luigi Crocco. Con tre voti a favore e due contrari, Stipa fin\u00ec al terzo posto dietro a Crocco e dietro all\u2019ingegner Castagna, gi\u00e0 assistente del professor Panetti all\u2019Universit\u00e0 di Torino.\nL\u2019ingegnere marchigiano ricorder\u00e0 con queste parole gli avvenimenti relativi all\u2019interruzione della sua docenza universitaria: \u201cDurante il mio assistenziato avevo messo in funzione la sala prove motori di aviazione attrezzandola di un banco prove con freno idraulico di tipo Renzi, in cui era installato un motore di aviazione Fiat A.20 raffreddato ad acqua, avuto in regalo per intervento del Senatore Ancona, dalla societ\u00e0 Fiat Aviazione. La sala prove motori era fornita di tutto ed era perfettamente funzionante. Inoltre, essendo il campo motorista la mia passione, avevo gi\u00e0 scritto e studiato un tipo di motore per alta quota, avevo pubblicato un libro sulle vibrazioni dei motori di aviazione, nonch\u00e9 avevo redatto un corso di dispense ad uso degli allievi, mi sentivo quindi a mio agio nel disimpegno dell\u2019incarico. Avevo ricevuto dal Sen. Ugo Ancona ogni appoggio professionale, politico ed umano, ma la sua morte precoce nonch\u00e9 gli eventi che si erano succeduti, anche in seno dell\u2019Aeronautica Militare, furono deleteri per me anche nel campo dell\u2019insegnamento.\u201d\n .Nel 1930 ottenne il primo brevetto per uno studio su un'elica posizionata all'ingresso di una fusoliera tubolare, che fu utilizzato sul velivolo Stipa-Caproni che vol\u00f2 per la prima volta a Milano-Taliedo il 7 ottobre 1932.\nLa sua delusione per l'abbandono dello sviluppo dello Stipa-Caproni da parte della Regia Aeronautica fu cocente, ma l'aereo riscosse un grande interesse all'estero, e in particolare in Francia e Germania. Nel 1935 una ditta francese acquist\u00f2 il brevetto e lo invit\u00f2 a trasferirsi in Francia per seguire la costruzione di un bimotore sperimentale su richiesta del \"Service de recherches\" del Ministero dell'Aria francese. Condusse nuovamente con successo le esperienze di laboratorio presso gli stabilimenti sperimentali francesi di Issy-les-Moulineaux, con risultati talmente promettenti da far s\u00ec che il Ministero gli richiedesse la progettazione di un aereo bimotore a turbogetto, designato ANF Les Mureaux Stipa 203. Il prototipo venne messo in costruzione presso gli stabilimenti della ditta Ateliers Nord France, ma il precipitare della situazione politica, e in seguito bellica, port\u00f2 alla cancellazione del programma.\nPoco prima di accettare l'incarico in Francia fu verbalmente avvertito dal generale Giuseppe Valle di rinunciarvi, perch\u00e9 in caso contrario vi sarebbero state gravi conseguenze, inoltre Valle gli prospett\u00f2 l'impegno del governo italiano a sviluppare il velivolo in Patria. Accordatosi in maniera diversa con il governo francese, rinunciando a parte del compenso, chiese insistentemente che l'accordo verbale con Valle fosse rispettato, ma ci\u00f2 non avvenne. Allora intent\u00f2 una causa legale contro il Capo del governo, Mussolini, ma accusato di comportamento antipatriottico fu subito allontanato dal servizio attivo e gli fu revocato l'incarico di professore universitario presso la Scuola di Ingegneria Aeronautica. In gravi difficolt\u00e0 economiche, riusc\u00ec a sopravvivere grazie a consulenze con ditte private, continuando nel contempo a sviluppare il suo progetto. Nel 1937 la Regia Aeronautica gli propose di sviluppare un velivolo quadrimotore a patto del ritiro della sua azione legale. Accettato l'accordo, inizi\u00f2 la progettazione del velivolo da bombardamento Stipa 404 o SAI Ambrosini 404; il velivolo fu poi giudicato troppo innovativo e venne abbandonato anche per la presunta scarsa manovrabilit\u00e0. Nel contempo lo Stipa continuava a seguire la realizzazione in Francia dello Stipa 203. A causa del processo di nazionalizzazione dell'industria aeronautica francese lo Stipa 203 fu abbandonato, ed egli intent\u00f2 una causa legale contro il governo francese per il rispetto dell'accordo. Nel 1940 svan\u00ec l'ultima occasione per ritornare alla carriera universitaria, e si ritir\u00f2 ad Ascoli Piceno dove apr\u00ec uno studio tecnico.\nNel 1942 fu richiamato in servizio nella Regia Aeronautica per esigenze belliche con il grado di capitano, insegnando materie tecniche presso la Scuola sottufficiali di Orvieto. A quel tempo riprese anche l'aggiornamento dei suoi progetti di velivoli plurimotori. \nAlla firma dell'armistizio dell'8 settembre 1943, con il grado di Tenente colonnello, entr\u00f2 nella resistenza guidando un'organizzazione segreta che provvedeva al recupero e al salvataggio degli ex prigionieri alleati alla macchia. Per questa attivit\u00e0 fu decorato successivamente con la Medaglia d'argento al valore della Resistenza. Nel 1952 rientr\u00f2 in servizio nella nuova Aeronautica Militare dedicandosi alla preparazione di pubblicazioni tecniche. Nel 1953 ricopr\u00ec l'incarico di presidente della Commissione di collaudo per armi di bordo, ma a causa della sua denuncia di una presunta malversazione fu posto in congedo.\nNel 1976 gli fu concessa la Medaglia d'argento al valor militare per l'attivit\u00e0 partigiana durante la seconda guerra mondiale. Dopo una lunga causa legale, il suo avvocato, senatore Arrigo Boldrini visti gli inutili tentativi, prese la decisione di presentare una legge ad hoc per rendere giustizia al suo assistito, che fu approvata nel 1985. Come primo provvedimento fu nominato Generale Ispettore del Genio Aeronautico Ruolo Ingegneri (G.A.R.I.) a titolo onorifico. Nel 1991 gli fu concessa la Medaglia d'oro al valore aeronautico. Si spense ad Ascoli Piceno il 9 gennaio 1992. Una via di Roma porta il suo nome.\nCollegamenti esterni.\nL'Associazione di Cultura Aeronautica delle Marche su Luigi Stipa"}
{"id": "1093163", "revid": "83531", "url": "https://it.wikipedia.org/wiki?curid=1093163", "title": "Opere murarie", "text": ""}
{"id": "1093171", "revid": "83531", "url": "https://it.wikipedia.org/wiki?curid=1093171", "title": "Opere cementizie", "text": ""}
{"id": "1093173", "revid": "1149807", "url": "https://it.wikipedia.org/wiki?curid=1093173", "title": "Six Degrees - Sei gradi di separazione", "text": "Six Degrees - Sei gradi di separazione (\"Six Degrees\") \u00e8 una serie televisiva statunitense ispirata alla teoria sociologica dei sei gradi di separazione. Co-prodotta da J.J. Abrams, la serie \u00e8 stata trasmessa dopo \"Alias\" e contemporaneamente a \"Lost\". \nTrama.\nTre donne e tre uomini vivono normalmente la loro vita. Non si rendono per\u00f2 conto di essere legati irrimediabilmente tra di loro, e un singolo fatto pu\u00f2 cambiare il corso dell'intera vita. Dicono che ogni persona del pianeta sia connessa ad altre attraverso una catena di sei persone. I sei protagonisti non si conoscono. Coincidenze e fatalit\u00e0, pi\u00f9 o meno positive, li faranno incontrare. Esiste il destino? Oppure \u00e8 semplice casualit\u00e0?\nOgni protagonista ha i suoi problemi, le sue paure e nella serie vengono trattati molti temi, dal razzismo alla politica, dal tradimento alla corruzione, dalla dipendenza alla morte. Carlos (Jay Hernandez) \u00e8 un avvocato d'ufficio pieno d'ideali. Un giorno gli viene affidata la difesa di Mae (Erika Christensen), una ragazza misteriosa della quale s'invaghisce. Mae fa la babysitter a casa di Laura (Hope Davis), che conosce e diventa amica di Whitney (Bridget Moynahan). Whitney \u00e8 una famosa pubblicitaria che riscopre Steven Caseman (Campbell Scott), ex fotografo di fama caduto in disgrazia. Quest'ultimo s'innamora di Anya (Shiri Appleby), assistente di Whitney e coinquilina di Carlos."}
{"id": "1093179", "revid": "1318658", "url": "https://it.wikipedia.org/wiki?curid=1093179", "title": "Densit\u00e0 elettronica", "text": "La densit\u00e0 elettronica formula_1 corrispondente a una funzione d'onda formula_2, relativa a un sistema di N elettroni, \u00e8 una grandezza quantomeccanica molto importante in chimica quantistica. \u00c8 definita da\ncon formula_4 funzione di un elettrone.\nNel caso in cui formula_2 sia un determinante di Slater costituito a partire da \"N\" spin-orbitali formula_6 si ha:\nIntegrando formula_4 in tutto lo spazio, si ottiene il numero totale \"N\" di elettroni:\nLa densit\u00e0 elettronica funzione di due elettroni si ottiene da\nQueste quantit\u00e0 sono particolarmente importanti nell'ambito della teoria del funzionale della densit\u00e0.\nLe coordinate \"x\" utilizzate rappresentano le coordinate spin-spaziali."}
{"id": "1093183", "revid": "486946", "url": "https://it.wikipedia.org/wiki?curid=1093183", "title": "Coppa di Georgia (calcio)", "text": ""}
{"id": "1093188", "revid": "1543377", "url": "https://it.wikipedia.org/wiki?curid=1093188", "title": "Classe Uda", "text": "Le unit\u00e0 appartenenti alla classe Uda (progetto 577 secondo la classificazione russa) sono petroliere militari di piccole dimensioni, costruite negli anni sessanta.\nLa denominazione russa per questo tipo di navi \u00e8 VT, abbreviazione per Voyenyy Tanker (\"petroliera militare\").\nTecnica.\nLe petroliere classe Uda sono navi di dimensioni modeste, progettate per il rifornimento in mare della Marina Sovietica. Si tratta di unit\u00e0 piuttosto vecchie, entrate in servizio tra il 1962 ed il 1967.\nTuttavia, nonostante la loro et\u00e0, sono estremamente versatili, poich\u00e9 sono in grado di trasportare una grande variet\u00e0 di liquidi: 2.000 tonnellate di nafta, 800 di gasolio, 100 di olio lubrificante, 300 di acqua potabile e 200 di acqua.\nInoltre, hanno anche una limitata capacit\u00e0 di trasporto merci (100 tonnellate).\nArmamento.\nLe Uda non hanno armamento, anche se ogni nave ha delle postazioni per l'installazione di otto cannoni da 57\u00a0mm calibro 70. Comunque, tale armamento non risulta essere mai stato installato per il servizio operativo. Solo un'unit\u00e0 di questa classe fu avvistata armata, nel Mar Baltico: era nel 1962, e probabilmente si trattava di semplici prove di valutazione.\nIl servizio.\nAttualmente, ne risultano in servizio quattro.\nAltre due unit\u00e0, \"Dunay\" e \"Sheksna\", sono state radiate."}
{"id": "1093190", "revid": "1543377", "url": "https://it.wikipedia.org/wiki?curid=1093190", "title": "Sultani del Brunei", "text": "Il Sultano del Brunei \u00e8 il capo di Stato del Paese asiatico. La linea ereditaria della Casa regnante pu\u00f2 essere tracciata fino all'inizio del XV secolo. \nViene confermato nell'incoronazione con il leggendario pugnale damascato simbolo del potere assoluto, il \"Kris Si Naga\". Il figlio del sultano porta il titolo \"Sri Sultan\" apposto al nome, mentre il sovrano usa il prefisso \"Sultan\". \nDal 1984 il sultano ricopre anche la carica di primo ministro, prima affidata ad un Wazir della famiglia reale, il Bandahara (letteralmente \"consigliere principale\"). Il tipo di monarchia \u00e8 stato costituzionale fino al XVII secolo, quando fu abolito il Consiglio dei Principi (Parlamento) e il potere del sovrano si rafforz\u00f2 in senso assolutistico. Non tutti i sultani, tuttavia, hanno ricevuto il titolo onorifico di \"Yang di-Pertuan\" ossia \"sovrano per tutta la vita\". \nQuasi sempre le dinastie regnanti si sono intrecciate con quelle del coevo e vicino Sultanato di Sambas, in particolare: Saifuddin, Kamaluddin, Temenggong, Aqamaddin, Umar, Tajuddin e Sharifuddin. \nSultani.\nIl numero dei sultani cambia secondo l'albero genealogico considerato. Quello ufficiale del 1986 ad esempio considera Muhammad Alam \"Raja Api\" sultano dal 1825-6 al 1828, mentre in alcuni altri sono registrati 28 sultani, non avendo egli ottenuto ufficialmente l'incarico e non essendo stato investito con il \"Kris Si Naga\" (nelle mani di Pengiran Nooralam). Si tende di norma a privilegiare comunque la prima versione (29 sultani). \nDa segnalare inoltre che sua sorella, Raja Noor Alam, mantenne un grande potere come regina dal 1824 al 1826, unica donna a farlo nella storia dei Brunei (per quanto nessun titolo le sia stato riconosciuto). \nI 29 sultani sono stati:\nCasata Bolkiah ( ai sultani di Sambas) "}
{"id": "1093191", "revid": "287204", "url": "https://it.wikipedia.org/wiki?curid=1093191", "title": "Costa d\u2019Avorio", "text": ""}
{"id": "1093192", "revid": "767487", "url": "https://it.wikipedia.org/wiki?curid=1093192", "title": "Thomas Mapfumo", "text": "La sua musica (spesso classificata come afropop o ancora pi\u00f9 genericamente come world music) \u00e8 il risultato della fusione della musica tradizionale del popolo Shona con il rock e altri generi di musica popolare contemporanea occidentale, unita a testi di denuncia politica. Mapfumo definisce questo genere \"chimurenga\" (\"lotta\").\nL'opera di Mapfumo \u00e8 molto popolare in Zimbabwe, e ha influenzato numerosi musicisti zimbabwesi e africani, inclusi i Bhundu Boys e Stella Chiweshe.\nBiografia.\nMapfumo nacque nel 1945 a Marandellas (oggi Marondera), una cittadina a nord della capitale, nella Rhodesia Meridionale (l'odierno Zimbabwe). Fino a circa dieci anni visse in campagna, seguendo le usanze tradizionali del popolo Shona; poi la sua famiglia si trasfer\u00ec nella township di Mbare, presso Harare. Il contatto con la citt\u00e0 mut\u00f2 completamente lo stile di vita dei Mapfumo; Thomas, in particolare, cominci\u00f2 a interessarsi di musica, e a 16 anni divenne cantante di un piccolo gruppo musicale. Da allora, continu\u00f2 a suonare, pur dedicandosi anche ad altre attivit\u00e0 per guadagnarsi da vivere.\nNei primi anni della sua attivit\u00e0 di musicista Mapfumo si specializz\u00f2 nell'interpretare classici del rock and roll e del soul statunitense, come Otis Redding ed Elvis Presley. A met\u00e0 degli anni sessanta giunse a incidere i primi 45 giri con un gruppo chiamato Springfields.\nLa svolta musicale giunse per\u00f2 solo nel 1972, anno in cui Mapfumo fond\u00f2 il gruppo Hallelujah Chicken Run Band. Con questo gruppo Mapfumo inizi\u00f2 a sperimentare una fusione della musica tradizionale shona con il rock, in cui la chitarra elettrica sostituiva la \"mbira\" e la batteria le percussioni africane. Con questo nuovo progetto, Mapfumo inizi\u00f2 a cantare sistematicamente in lingua shona anzich\u00e9 in inglese, e a comporre testi con contenuti fortemente politici. Fu lui stesso a battezzare \"chimurenga\" questo nuovo stile, dalla parola shona per \"lotta\" e dal nome di un movimento rivoluzionario del XIX secolo. Molti dei testi di Mapfumo incitavano il popolo della Rhodesia a insorgere contro il governo, che a quell'epoca era composto esclusivamente di bianchi e attuava una politica razzista sostanzialmente allineata con quella sudafricana dell'apartheid.\nIl primo disco di Mapfumo a essere ufficialmente bandito dal governo fu \"Hokoyo!\". Nel 1979, Mapfumo fu arrestato e incarcerato senza imputazioni specifiche. Questo contribu\u00ec ad accrescere la popolarit\u00e0 del musicista, i cui brani venivano diffusi anche dalle radio dei paesi vicini, come il Mozambico. Dopo tre mesi e numerose manifestazioni di protesta, il governo dovette scarcerarlo.\nQuando il governo bianco cadde, nel 1980, Mapfumo suon\u00f2 in un concerto celebrativo insieme a Bob Marley. In seguito, continu\u00f2 a comporre canzoni politicamente impegnate; non esit\u00f2 neppure ad attaccare il governo di Robert Mugabe (di cui era stato inizialmente sostenitore) con un album significativamente intitolato \"Corruption\" (1989). Per questo motivo cominci\u00f2 a essere perseguitato dal governo, e alla fine decise di emigrare in Oregon, dove vive tuttora."}
{"id": "1093193", "revid": "28592", "url": "https://it.wikipedia.org/wiki?curid=1093193", "title": "Vita monastica", "text": ""}
{"id": "1093203", "revid": "478814", "url": "https://it.wikipedia.org/wiki?curid=1093203", "title": "Sovrani della Birmania", "text": "Questa \u00e8 la lista dei sovrani della Birmania."}
{"id": "1093211", "revid": "86757", "url": "https://it.wikipedia.org/wiki?curid=1093211", "title": "Baldovino IX di Fiandra", "text": ""}
{"id": "1093214", "revid": "110756629", "url": "https://it.wikipedia.org/wiki?curid=1093214", "title": "Re del Burundi", "text": "Il Regno del Burundi venne fondato attorno al 1680 da Ntare Rushatsi capostipite della dinastia dei Baganwa. La successione regale degli \"abami\", o re, continu\u00f2 anche dopo l'instaurarsi del protettorato tedesco (1884-1890 e quindi della sovranit\u00e0 tedesca sulla colonia dell'Africa Orientale Tedesca (1890-1916), il passaggio al Belgio (1916-1922, il protettorato sul Ruanda-Urundi da parte della Lega delle Nazioni (1922-1946), e come territorio affidato al Belgio dalle Nazioni Unite (1946-1960) e infine nuovamente come regno prima autonomo (dal gennaio 1961) e poi indipendente (dal 1\u00ba luglio 1962), fino alla proclamazione della Repubblica del Burundi, il 28 novembre del 1966.\nElenco dei re della dinastia Baganwa.\nTra gli storici che si sono occupati della monarchia del Burundi, per quanto riguarda il numero dei re e della cronologia del regno non c'\u00e8 ancora unanimit\u00e0. Il motivo \u00e8 che l'unica fonte a disposizione \u00e8 la tradizione orale, una tradizione che spesso \u00e8 contraddittoria e che sfocia pi\u00f9 nella mitologia e nella leggenda che nella storia propriamente detta.&lt;br&gt;\nRiconosciuto \u00e8 il capostipite della dinastia, Ntare Rushatsi e la successione ciclica dei nomi: Ntare (Leone), Mwezi (Luna piena), Mutaga (Mezzogiorno) e Mwambutsa (Colui che fa attraversare).&lt;br&gt;\nDai primi missionari della fine del 1800 ai monarchi degli anni cinquanta si \u00e8 sostenuto una cronologia lunga: quattro cicli di quattro re, totale sedici. Ecco perch\u00e9 Mwambutsa Bariricenge per primo si \u00e8 chiamato Mwambutsa IV e suo figlio Ntare V. A partire dal vescovo Julien Gorju negli anni trenta del XX secolo agli storici moderni della scuola franco-burundese per\u00f2 si preferisce due cicli di quattro re, totale otto.&lt;br&gt;\nMa l'intento dei missionari (Van der Burgt, Meyer) era quello di attaccare al fondatore dei numerosi regni della zona Ruhinda la dinastia del Burundi, mentre l'intento dei regnanti era quello di costruirsi un prestigio da poter opporre ai rivali rwandesi e ai regnanti belgi.&lt;br&gt;\nPer\u00f2 i moderni (Gorju, Vansina, Chr\u00e9tien, Mworoha), da inchieste sul numero delle necropoli reali e delle regine madri e dalla comparazione con la cronologia dei regnanti rwandesi, tendono a ravvicinare l'inizio della dinastia datandola verso la fine del XVII secolo, senza escludere per\u00f2, precedentemente a questa data, una qualche forma di organizzazione politica pre-ganwa, oggi non documentabile. E questa oggi \u00e8 la tesi pi\u00f9 accreditata. &lt;br&gt;\nEcco dunque l'elenco dei \"abami b'Uburundi\":\nA puro scopo informativo si trascrive anche la lista \"lunga\":"}
{"id": "1093217", "revid": "690118", "url": "https://it.wikipedia.org/wiki?curid=1093217", "title": "Veicoli militari per usi speciali", "text": "Alcuni veicoli militari hanno compiti non legati direttamente alle funzioni tattiche, strategiche o logistiche, quindi vengono raggruppati come veicoli per usi speciali, in genere questi veicoli sono assegnati organicamente ad unit\u00e0 del genio, quindi alcuni vengono indicati anche come veicoli da combattimento del genio. Data la variet\u00e0 delle missioni a cui possono essere chiamati non \u00e8 possibile darne una morfologia generale, dato che possono essere tanto ruotati quanto cingolati e come protezione variano da quella dei carri armati a una blindatura leggera atta solamente a proteggere gli occupanti dal tiro di armi portatili.\nSviluppo.\nLe origini di questi veicoli si pongono nel periodo fra le due guerre mondiali, quando, con lo sviluppo delle grandi unit\u00e0 corazzate, apparvero chiare le necessit\u00e0 di un supporto per queste unit\u00e0 molto maggiore di quello necessario nel corso della Prima guerra mondiale per le unit\u00e0 di fanteria. Nel corso della Seconda guerra mondiale si delinearono chiaramente le missioni per cui era richiesto (o, almeno, era molto opportuno) l'intervento di veicoli speciali: in particolare sminamento, recupero di veicoli pesanti (carri armati) incidentati o danneggiati, predisposizione di ponti di fortuna in presenza di reazione nemica. Un uso particolare di questi veicoli fu la demolizione di ostacoli, realizzata montando un obice di calibro relativamente elevato nella torretta di un carro armato.\nOrganicamente i veicoli per usi speciali nell'esercito tedesco erano presenti a livello di corpo d'armata, mentre nell'esercito britannico erano raggruppati nella \"79th Armoured Division\", mentre i veicoli per la riparazione dei carri erano distribuiti a livello REME di armata o di corpo d'armata. In genere nell'Esercito Statunitense i veicoli per usi speciali erano distribuiti a livello di corpo d'armata.\nMentre nel corso della Seconda guerra mondiale questi veicoli erano adattamenti, spesso effettuati sul campo, di veicoli (generalmente cingolati o semicingolati) esistenti, successivamente si sono sviluppati come veicoli da combattimento veri e propri ed attualmente sono indicati come veicoli da combattimento del genio pi\u00f9 che come veicoli per usi speciali. Parallelamente allo sviluppo come veicoli specializzati sono anche sviluppate altre missioni per questi veicoli.\nMissioni dei veicoli per usi speciali.\nLe missioni dei veicoli per usi speciali sono praticamente quelle per cui non \u00e8 tatticamente conveniente utilizzare un veicolo non specializzato o per cui l'uso di un veicolo con compiti pi\u00f9 generali non sarebbe conveniente dal punto di vista economico.\nSminamento.\nPer tutta la Seconda guerra mondiale \u00e8 stato cercato, soprattutto da parte degli Stati Uniti, di realizzare un sistema che, applicato ai carri armati, permettesse a questi di aprire una corridoio in un campo minato. In genere il meccanismo finalizzato alla detonazione delle mine prima che queste fossero impegnate dal carro doveva avere le seguenti caratteristiche\nLa prima caratteristica richiedeva un meccanismo che facesse esplodere le mine o che le portasse alla superficie (in modo tale che potessero essere facilmente asportate dalla fanteria o dal genio). Un meccanismo che facesse esplodere le mine doveva esercitare sul terreno una pressione sufficiente ad attivare il meccanismo di detonazione delle mine anticarro, predisposto ad attivasi solo in presenza di una pressione nettamente superiore a quella che poteva essere esercitata da un uomo a piedi. Questo comportava che il meccanismo di sminamento avesse una massa notevole oppure che urtasse il terreno con una certa violenza praticamente in modo continuo. I meccanismi portavano le mine alla superficie dovevano smuovere il terreno per una certa profondit\u00e0 o una certa larghezza, quindi esercitavano sul mezzo che li utilizzava una forza di reazione estremamente elevata. Nel corso della guerra gli Stati Uniti svilupparono una serie di meccanismi, qui ne vengono elencati solo i pi\u00f9 significativi per le varie tipologie\nSuccessivamente alla Seconda guerra mondiale sono stati sviluppati meccanismi per l'apertura di varchi in campi minati simili a quelli descritti sopra, comunque in linea di massima il forzamento di campi minati \u00e8 diventato un compito del genio, che opera con i suoi veicoli appositamente attrezzati, soprattutto affidandosi all'uso di esplosivi che permettano di aprire un varco facendo esplodere le mine \"per simpatia\".\nVeicoli gettaponte.\nUn veicolo gettaponte militare \u00e8 un mezzo corazzato attrezzato per la posa di ponti temporanei attraverso piccoli fossati, generalmente non oltre i 20 m di larghezza, per permettere il passaggio di mezzi anche di considerevole peso. Sono usati anche per superare ostacoli di diversa natura come ad esempio scarpate o passaggi dal fondo talmente irregolare da non permettere il passaggio ai mezzi dell'esercito come ad esempio fosse o siti paludosi. Fra i veicoli gettaponte esistono anche modelli in grado di unirsi l'uno all'altro per formare un ponte di barche per permettere l'attraversamento di corsi d'acqua anche molto ampi. Alcuni di questi hanno la particolarit\u00e0 di essere anfibi e addirittura di potersi trasformare in piccoli traghetti, come ad esempio il tedesco M3 Amphibious Rig.\nCostruzioni campali.\nPer le costruzioni campali in prima linea spesso sono necessari bulldozer (anche di tipo corazzato) o ruspe per creare fossati o terrapieni in tempi brevi e senza l'utilizzo di notevoli quantit\u00e0 di manodopera. Dato che spesso queste operazioni devono essere svolte in prossimit\u00e0 del nemico, i veicoli che le compiono devono essere protetti almeno nei confronti del fuoco di armi leggere, quindi attualmente queste attivit\u00e0 sono svolte dai veicoli da combattimento del genio, appositamente attrezzati e protetti. Nel corso della Seconda guerra mondiale in genere furono modificati veicoli (particolarmente carri armati) gi\u00e0 esistenti per fornirli di lame da bulldozer o di escavatori. Data la loro notevole esperienza nel campo i pi\u00f9 prolifici di tali modifiche furono gli Stati Uniti, che dall'inizio della guerra fino a oggi hanno prodotto lame per bulldozer da adattare a tutti i carri armati. Invece nel campo dei veicoli specializzati, praticamente hanno utilizzato tutti i bulldozer per uso civile militarizzandoli.\nRecupero e riparazione di veicoli pesanti.\nLa prima azione bellica in cui furono usati i carri armati fu la Battaglia della Somme, il 15 settembre 1916. In quell'occasione 32 carri armati, schierati su un fronte di 8\u00a0km, avanzarono verso le trincee nemiche, dopo pochi metri il 50% dei veicoli era fermo, o per offesa nemica, o per guasti meccanici. Quindi, fin dai primi minuti dell'impiego di questa nuova arma, apparve chiaro che era necessario organizzare un sistema di recupero per i mezzi incidentati. Tuttavia, solo nel periodo fra le due guerre mondiali inizi\u00f2 lo studio di veicoli studiati appositamente per il recupero dei carri armati danneggiati o incidentati.\nAll'inizio della Seconda guerra mondiale i tedeschi erano orientati all'utilizzo di semicingolati per il recupero dei carri danneggiati (notare che la massa dei carri tedeschi era data da Panzer I, II e 38(t)), ma, nel corso della guerra, aumentando il peso dei carri in linea, furono costretti ad utilizzare veicoli sempre pi\u00f9 pesanti, arrivando fino al Bergepanther, derivato dal Panzer V Panther.\nInvece in campo alleato, quando il carro M3 Lee/Grant fu sostituito nella linea di combattimento dal molto superiore M4 Sherman, diversi scafi furono utilizzati come veicoli recupero sia dai britannici (BARV e ARV) sia dagli americani (M31), e successivamente furono adibite a questo ruolo le prime versioni dell'M4 (M32).\nSuccessivamente alla Seconda guerra mondiale praticamente ogni MBT ebbe un veicolo da recupero apposito.\nSupporto del genio.\nI veicoli da combattimento del genio presentano forse la pi\u00f9 ampia gamma di tipologie nell'ambito dei veicoli da impiego tattico, andando dal carro armato al carro armato da combattimento armato con bocche da fuoco a tiro curvo (Crusader CS, Churchill CS, FV 4003) fino a veicolo derivati dai veicoli trasporto truppe fino a veicoli studiati appositamente per questo impiego, quindi forniti di attrezzature particolari e che non presentano pi\u00f9 nessuna somiglianza morfologica con altre tipologie di veicoli.\nQuesti veicoli, anche se in alcuni casi apparvero gi\u00e0 nella Seconda guerra mondiale, come il Sd.Kfz. 251 e di carri di supporto britannici, in realt\u00e0 furono concepiti come tipologia autonoma negli anni '60, quindi le prime realizzazioni di veicoli nati con le caratteristiche necessarie per questi sono della seconda met\u00e0 di tale periodo. Il primo veicolo standardizzato come CEV (\"Combat Engineer Vehicle\" - Veicolo da combattimento del genio) negli Stati Uniti fu l'M102, basato sullo scafo del carro M47 Patton, di cui per\u00f2 furono costruiti solo i prototipi. Il primo veicolo ad essere costruito in serie (243 esemplari) fu l'M728, su scafo M60 Patton a partire dal 1966 armato con un obice da 165\u00a0mm e fornito di una gru a capra imperniata sulla torretta e di una pala anteriore. Altro veicolo destinato a questo uso fu il M113, attrezzato appositamente con una lama per spianare il terreno.\nIn ambito NATO meritano di essere ricordati il \"Centurion AVRE\" (\"Armoured Vehicle Royal Engineers\"), armato con un obice da 165\u00a0mm per le demolizioni e fornito di una lama da bulldozer anteriore, praticamente l'ultima realizzazione di questo tipo di veicolo. In Germania fu sviluppato in 68 esemplari il \"Pionierpanzer\" su scafo Leopard 1, distribuito anche all'Esercito Italiano, come armamento aveva solo due mitragliatrici MG 59 7,62 mm e 6 mortai lanciafumogeni, ma era fornito di una gru e di una lama per lavori di terra. In Francia venne rielaborato il veicolo trasporto truppe AMX-VCI, sempre fornito di gru e lama da bulldozer.\nInfine merita di essere menzionato il \"FV 180 CET\" (\"Combat Engineers Tractor\" - Trattore da combattimento del genio), che fu il primo veicolo progettato appositamente per questo uso (cio\u00e8, non derivato da veicoli preesistenti) nel 1966, venne costruito a partire dal 1975, il veicolo del peso di poco pi\u00f9 di 17 t era corazzato in lega leggera ed era in grado di galleggiare con una preparazione limitata. Era fornito di una pala scavatrice e di mortai lanciafumogeni, ma erano previsti diversi kit per impieghi particolari (gru, guide per realizzare ponti di barche, barre di spinta in acqua).\nNel campo del Patto di Varsavia \u00e8 da notare il veicolo \"IMR\", su scafo T-55 con una pala meccanica anteriore e la torretta sostituita da una gru a braccio telescopico ruotante.\nMotocicli.\nUna gamma particolare di veicoli per usi speciali sono i motocicli, che hanno avuto la massima diffusione fra la Prima guerra mondiale e la met\u00e0 del XX secolo. Attualmente (2007) i motocicli non sono pi\u00f9 utilizzati per compiti tipicamente militari."}
{"id": "1093220", "revid": "767487", "url": "https://it.wikipedia.org/wiki?curid=1093220", "title": "\u04da", "text": "La ', minuscolo ', chiamata anche schwa con dieresi, \u00e8 una lettera dell'alfabeto cirillico. Viene usata solo nella versione cirillica modificata per la lingua hanti dove rappresenta la vocale semichiusa centrale non arrotondata //. \nI codici Unicode sono per il maiuscolo U+04DA e per il minuscolo U+04DB."}
{"id": "1093224", "revid": "486946", "url": "https://it.wikipedia.org/wiki?curid=1093224", "title": "Fondo di investimento", "text": ""}
{"id": "1093235", "revid": "1573940", "url": "https://it.wikipedia.org/wiki?curid=1093235", "title": "\u048a", "text": "La ', minuscolo ', chiamata anche i corta con cediglia, \u00e8 una lettera dell'alfabeto cirillico. Viene usata solo nella versione cirillica modificata per la lingua sami di Kildin dove rappresenta la consonante palatale approssimante sorda //."}
{"id": "1093237", "revid": "1798099", "url": "https://it.wikipedia.org/wiki?curid=1093237", "title": "Sulla terrazza", "text": "Sulla terrazza \u00e8 un dipinto del pittore francese Pierre-Auguste Renoir, realizzato nel 1881 e conservato al The Art Institute di Chicago.\nDescrizione.\nInizialmente denominato \"Les Deux S\u0153urs\" [Le due sorelle] (l'attuale titolazione venne assegnata dal primo proprietario Paul Durand-Ruel), il dipinto, secondo la ricostruzione del critico Francois Daulte, raffigura l'allora diciottenne futura attrice Jeanne Darlot e una bambina di cui si ignora l'identit\u00e0, mentre si rilassano sulla terrazza della Maison Fournaise, un ristorante dell'isola di Chatou, sulle rive della Senna. La giovane donna presenta un volto sereno e spensierato: la bambina, incorniciata da un esuberante cappello fiorito, \u00e8 leggermente intimidita e si avvicina impercettibilmente alla donna, lanciando all'osservatore uno sguardo incuriosito e teneramente intimidito.\nOltre di loro vi \u00e8 una balaustra e una fitta vegetazione fluviale, elementi con i quali il pittore separa nettamente il primo piano dallo sfondo paesaggistico. Il brano paesistico \u00e8 di grande qualit\u00e0 e raffigura la Senna con alcuni canottieri e, sulla sponda opposta, alcune abitazioni dalle pareti chiarissime e quasi accecanti. \"Sulla terrazza\" rivela in maniera esemplare la sensibilit\u00e0 luministica del pittore, il quale ha offerto esempi della propria capacit\u00e0 di plasmare la luce gi\u00e0 in dipinti come \"Colazione in riva al fiume\" o come il \"Ritratto di Alphonsine Fournaise\".\nL'opera, iniziata nell'aprile 1881, fu acquistata il 7 luglio dello stesso anno dal noto mercante d'arte Paul Durand-Ruel per la bella cifra di 1,500 franchi. L'opera, esposta al pubblico nella primavera del 1882 alla settima mostra degli Impressionisti, giunse nel 1883 nelle mani di Charles Ephrussi, per poi fare nuovamente ritorno nel 1892 nella collezione di Durand-Ruel. Nel 1925 il dipinto fu infine venduto per centomila dollari da una collezionista di Chicago, Annie S. Coburn, e nel 1933 fu generosamente donato al museo d'arte della stessa citt\u00e0, dove si pu\u00f2 ammirare tuttora."}
{"id": "1093238", "revid": "1317408", "url": "https://it.wikipedia.org/wiki?curid=1093238", "title": "Ballo in campagna", "text": ""}
{"id": "1093240", "revid": "119967861", "url": "https://it.wikipedia.org/wiki?curid=1093240", "title": "Ballo in campagna e Ballo in citt\u00e0", "text": "Ballo in campagna (\"Danse \u00e0 la campagne\") e Ballo in citt\u00e0 (\"Danse \u00e0 la ville\") sono due dipinti del pittore francese Pierre-Auguste Renoir, realizzati nel 1883 e conservati al Mus\u00e9e d'Orsay di Parigi.\nDescrizione.\nRenoir realizz\u00f2 i due quadri nel 1883 su commissione del mercante Paul Durand-Ruel, il quale voleva che il pittore consacrasse due tele al tema dei divertimenti mondani e agresti dei parigini. Nei due \"Balli\", esplicitamente concepiti come \"pendant\" da appendere l'uno accanto all'altro, si avverte un deciso distacco dalle opere precedenti: Renoir, infatti, si accorge di aver ormai esaurito le possibilit\u00e0 offerte dalla maniera impressionista e, per questo motivo, modella le figure con maggiore precisione dei dettagli, memore della pittura plasticamente definita di Raffaello Sanzio, che appena due anni prima aveva potuto ammirare a Roma. Il \"Ballo in campagna\" e il \"Ballo in citt\u00e0\", in effetti, furono i primi esiti di quello che divenne poi universalmente noto come \u00abstile \"aigre\"\u00bb.\nLe due opere raffigurano due aspetti diversi, se non antitetici, del ballo. Nel \"Ballo in citt\u00e0\" Renoir si rivolge ai balli dell'alta societ\u00e0 parigina, dove le convenzioni e la rigidit\u00e0 dei rapporti sociali hanno avuto la meglio sulla spontaneit\u00e0. I due danzatori atteggiano le loro membra moderatamente, se non in maniera ridicolmente rigida. La sobria e forse artificiosa eleganza che esibisce questa tela si ritrova anche nell'austerit\u00e0 dello sfondo, dove si scorge un'algida semicolonna di marmo, e nella tavolozza, dominata da toni freddi, che tuttavia non esitano a offrire brani di particolare preziosit\u00e0 pittorica, come nel caso dell'abito da sera della donna, bianco perla con sfumature rosa e blu. Ad aver posato per il dipinto sono Paul Auguste Lothe, amico del pittore, e Suzanne Valadon, importante voce della scena artistica parigina.\nNel \"Ballo in campagna\" i due ballerini si liberano dalle inibizioni che imprigionano i rapporti sociali in citt\u00e0 e si cimentano in una danza spontanea e roteante. La scena prende luogo all'aperto, nelle campagne fuori Parigi, in una terrazza ombrosa dove \u00e8 stato appena consumato un pranzo: lo possiamo capire dal tavolino presente lungo il margine destro della tela, ancora ingombro dei resti del pasto e di un bicchiere di vino bianco non completamente bevuto. Possiamo immaginare che, dopo l'intervento dei clarinetti e delle fisarmoniche, i vari commensali si siano lasciati trascinare dal ritmo musicale effervescente e popolare da essi prodotto e abbiano bruscamente interrotto il pasto, dando inizio a un ballo disinvolto e movimentato. L'entusiasmo \u00e8 palpabile: in basso a destra scorgiamo un cappello di paglia caduto a terra, evidentemente caduto da qualche altra coppia che ha ballato in precedenza. Anche le due monumentali figure che invadono quasi completamente la tela si stanno lasciando andare alla beatitudine del ballo e alla \"joie de vivre\". L'uomo, acceso dal desiderio di ballare, ha infatti rapito la sua damigella dal tavolo e non le ha neanche consentito di posare il ventaglio, evidente sinonimo di estate, trascinandola in un ballo incalzante e vorticoso. A dirigere le danze \u00e8 infatti l'uomo, che afferra delicatamente la mano di lei (quella che impugna il ventaglio) e la orienta e, con il braccio destro, ne cinge la corpulenta vita: il suo volto \u00e8 impreziosito da una barba soffice e curata e all'amata rivolge uno sguardo devoto, attento e premuroso. La donna ha le mani guantate, indossa un vaporoso cappello rosso - era impensabile, per una signora dell'epoca, frequentare luoghi pubblici senza guanti e con il capo scoperto - e il suo corpo \u00e8 avvolto da una pallida mussolina fiorita. La donna adagia la sua mano sinistra sulla spalla del suo cavaliere, e lancia all'osservatore uno sguardo raggiante e comunicativo. \u00c8 evidente, dunque, come questo ballo galeotto sia distante anni luce dalle danze contenute e artefatte che avevano luogo nelle sale dei palazzi borghesi di Parigi. Altrettanto significativa \u00e8 la scelta dei modelli: per il maschio posa sempre Paul Auguste Lothe, mentre la figura femminile stavolta non \u00e8 pi\u00f9 la Valadon, bens\u00ec Aline Chargot, futura moglie del pittore."}
{"id": "1093243", "revid": "1543377", "url": "https://it.wikipedia.org/wiki?curid=1093243", "title": "Federazione calcistica dell'Uzbekistan", "text": "La Federazione calcistica dell'Uzbekistan (in uzbeco O\u02bbzbekiston Futbol Federatsiyasi,\nin inglese Uzbekistan Football Federation, acronimo UFF) \u00e8 il corpo governativo del calcio in Uzbekistan e cui spetta la gestione della nazionale di calcio e del campionato locali.\nL'organismo \u00e8 stato fondato nel 1946 ed \u00e8 membro della FIFA e dell'AFC dal 1994."}
{"id": "1093244", "revid": "32658", "url": "https://it.wikipedia.org/wiki?curid=1093244", "title": "Altafiumara", "text": ""}
{"id": "1093245", "revid": "767487", "url": "https://it.wikipedia.org/wiki?curid=1093245", "title": "\u04c5", "text": "La ', minuscolo ', chiamata anche elle con cediglia, \u00e8 una lettera dell'alfabeto cirillico posizionata tra la \u041b e la \u041c. Viene usata solo nella versione cirillica modificata per la lingua sami di Kildin dove rappresenta la consonante fricativa alveolare laterale //."}
{"id": "1093246", "revid": "1543377", "url": "https://it.wikipedia.org/wiki?curid=1093246", "title": "Femme nue dans un paysage", "text": "Femme nue dans un paysage \u00e8 un dipinto del pittore francese Pierre-Auguste Renoir, realizzato nel 1883 e conservato al Mus\u00e9e de l'Orangerie di Parigi.\nL'opera fu dipinta due anni dopo che Renoir si rec\u00f2 in Italia. Fu un viaggio foriero di cambiamenti drastici nella sua pittura, suscitati dalla ricezione delle forme plasticamente definite della pittura pompeiana e del disegno classico di Raffaello. Unendo il ricordo di Raffaello con quello di Ingres, venerato sin dalla giovinezza, Renoir introdusse nella sua arte un gusto per le figure volumetricamente ben definite da un disegno sicuro. La \"Femme nue dans un paysage\" fu uno dei primi esiti di questo mutamento stilistico, che culminer\u00e0 nel 1887 con la realizzazione delle \"Grandi bagnanti\".\nLa \"Femme nue dans un paysage\" si rivolge infatti ai dettami dello stile cosiddetto \"aigre\". A essere raffigurata, infatti, \u00e8 una donna dalle forme opulenti, prorompenti di vitalit\u00e0 gioiosa: lei vive pienamente la sua fisicit\u00e0, e in questo modo incarna la quintessenza della femminilit\u00e0. L'opera, nel suo complesso, rispetta fedelmente le prescrizioni dello stesso Renoir, il quale afferm\u00f2: \u00aba me piacciono le pitture che mi fanno desiderare [...] di carezzarle se rappresentano donne\u00bb."}
{"id": "1093250", "revid": "36426", "url": "https://it.wikipedia.org/wiki?curid=1093250", "title": "Jeunes filles au piano", "text": "Jeunes filles au piano \u00e8 un dipinto del pittore francese Pierre-Auguste Renoir, realizzato nel 1892 e conservato al Mus\u00e9e d'Orsay di Parigi.\nDescrizione.\nRenoir, dopo aver eseguito l'opera nel 1892, la espose alla sua rassegna personale presso la galleria di Paul Durand-Ruel. Da l\u00ec fu acquistata da Henri Roujon, il quale intendeva radunare i dipinti dei pittori ancora viventi pi\u00f9 celebri e riunirle in una sala al palazzo del Lussemburgo, interamente dedicata all'arte contemporanea. Appare dunque palpabile la grandissima notoriet\u00e0 raggiunta da Renoir in questi anni.\nL'opera raffigura due ragazze della borghesia parigina che dialogano e si esercitano a suonare il pianoforte. Renoir si sofferma sui vari particolari dell'abitazione familiare, restituendo un'immagine che coglie magistralmente la deliziosa immersione delle due fanciulle negli esercizi musicali: \"Jeunes filles au piano\", in effetti, \u00e8 un dipinto che riprende la maniera sciolta, immediata e spontanea di Berthe Morisot, pittrice impressionista dedita alla raffigurazione di donne che svolgono attivit\u00e0 di vario tipo entro le mura domestiche. Brani di particolare preziosit\u00e0 pittorica sono il vaso posto sul pianoforte, la chioma bionda e fluente che incornicia il viso angelico della ragazza in primo piano e la sua mano destra, appoggiata sulla tastiera dello strumento come se volesse accarezzarlo.\nDal punto di vista tematico l'opera segna un definitivo distacco dallo stile \"aigre\". Le forme di questo dipinto, infatti, sono descritte da linee morbide e dolci e sono irrorate di una luminosit\u00e0 fresca e diffusa: si avverte chiaramente, dunque, l'abbandono di quella maniacale rigidit\u00e0 formale che caratterizzava molte delle precedenti opere \"aigre\". \u00c8 a partire da questi quadri infatti che Renoir inizia a concepire gli opposti impressionisti e raffaelleschi come aspetti unilaterali di un'unit\u00e0 in grado di ricomprenderli entrambi."}
{"id": "1093253", "revid": "767487", "url": "https://it.wikipedia.org/wiki?curid=1093253", "title": "\u04cd", "text": "La ', minuscolo ', chiamata anche emme con cediglia, \u00e8 una lettera dell'alfabeto cirillico. Viene usata solo nella versione cirillica modificata per la lingua sami di Kildin dove rappresenta una nasale bilabiale sorda ."}
{"id": "1093261", "revid": "767487", "url": "https://it.wikipedia.org/wiki?curid=1093261", "title": "\u048e", "text": "La ', minuscolo ', chiamata erre con barra, \u00e8 una lettera dell'alfabeto cirillico. Viene usata solo nella versione cirillica modificata per la lingua sami di Kildin dove rappresenta la consonante vibrante alveolare sorda //."}
{"id": "1093271", "revid": "767487", "url": "https://it.wikipedia.org/wiki?curid=1093271", "title": "\u04ec", "text": "La ', minuscolo ', chiamata anche E con dieresi, \u00e8 una lettera dell'alfabeto cirillico. Viene usata solo nella versione cirillica modificata per la lingua sami di Kildin dove rappresenta la vocale //, usata solo dopo le consonanti \u0414, \u041d e \u0422 palatalizzate. "}
{"id": "1093273", "revid": "122183560", "url": "https://it.wikipedia.org/wiki?curid=1093273", "title": "Il viaggio meraviglioso di Nils Holgersson", "text": "Il viaggio meraviglioso di Nils Holgersson (in svedese \"Nils Holgerssons underbara resa genom Sverige\") \u00e8 un romanzo per bambini, di tipo fiabesco, pubblicato nel 1906 dalla scrittrice svedese Selma Lagerl\u00f6f, che tre anni dopo sarebbe divenuta la prima donna a fregiarsi del Premio Nobel per la letteratura. Il libro fu ideato dall'autrice, insegnante elementare, come libro didattico di geografia da utilizzare nelle scuole; grazie alla fusione di fantasie popolari e realt\u00e0. Il risultato per\u00f2 and\u00f2 ben oltre ed il libro divenne un classico della letteratura per l'infanzia.\nTrama.\nL'opera narra delle avventure di Nils Holgersson, un ragazzino svedese, che ha l'abitudine di tirare brutti scherzi agli animali. Dopo aver catturato un coboldo in un retino da farfalle, viene rimpicciolito da quest'ultimo e da quel momento inizia a comprendere il linguaggio animale. Trascinato via da una cordicella alla zampa di un'oca domestica chiamata M\u00e5rten (pronuncia svedese \"Morten\"), compie un viaggio sulla sua groppa, insieme allo stormo di oche selvatiche al quale M\u00e5rten si aggrega. Grazie a questa avventura Nils viene istruito sulla geografia e sui problemi sociali della Svezia; uno degli episodi pi\u00f9 significativi \u00e8 quello che riguarda la descrizione di una fabbrica di fiammiferi, luogo dove centinaia di bambine lavorano e si ammalano a causa delle pessime condizioni igieniche. Alcuni scrittori, tra cui Bianca Pitzorno, hanno ritenuto questo episodio un richiamo e forse un omaggio alla \"Piccola Fiammiferaia\" di Andersen.\nAlla fine il bambino dimostra di aver imparato ad amare gli animali quando salva l'oca M\u00e5rten, destinata a finire in padella. Il coboldo gli restituisce dunque le dimensioni normali. L'oca domestica torna di buon grado assieme alle vecchie compagne nell'aia, mentre le oche selvatiche riprendono il loro viaggio verso sud e Nils le saluta per sempre; ma in lontananza ode, in risposta, solo uno starnazzare.\nInfluenze culturali.\nIn Scandinavia il libro \u00e8 talmente celebre da dare il nome ad un treno, un aereo (a forma di oca) e parecchi ristoranti; inoltre la compagnia marittima tedesca TT Line, impegnata nei collegamenti tra Germania e Svezia, fin dal 1962 utilizza il nome \"Nils Holgersson\" per una delle sue navi in servizio tra Travem\u00fcnde e Trelleborg; attualmente, siamo alla sesta generazione di navi \"Nils Holgersson\". Nel 1981 ne \u00e8 stato tratto un anime dal titolo \"Nils no fushigi na tabi\", coproduzione nipponico-tedesca, trasmesso anche in Italia dalla Rai col titolo di \"Nils Holgersson\".\nIl racconto ebbe un'influenza cruciale anche su Konrad Lorenz, Nobel 1973 per Medicina e Fisiologia, come sar\u00e0 lui stesso ad affermare durante la conferenza per la consegna del premio: \u00abhowever, another important factor came in: Selma Lagerl\u00f6f's Nils Holgersson was read to me - I could not yet read at that time. From then on, I yearned to become a wild goose and, on realizing that this was impossible, I desperately wanted to have one and, when this also proved impossible, I settled for having domestic ducks\u00bb. \n(\"... tuttavia, un altro fattore importante \u00e8 stato quando mi \u00e8 stato letto il racconto Nils Holgersson di Selma Lagerl\u00f6f - non sapevo a quell'epoca ancora leggere. Da allora in poi, desiderai ardentemente di diventare un'oca selvatica e, rendendomi conto che questo era impossibile, ho voluto disperatamente averne una e solo quando questa cosa si \u00e8 rivelata impossibile, io mi sono risolto per le anatre domestiche\").\nAdattamenti televisivi e cinematografici.\nIl romanzo \u00e8 stato oggetto di pi\u00f9 adattamenti per il cinema e la televisione, tra i quali:"}
{"id": "1093277", "revid": "438678", "url": "https://it.wikipedia.org/wiki?curid=1093277", "title": "La morte negli occhi del gatto", "text": "La morte negli occhi del gatto \u00e8 un film del 1973 diretto da Antonio Margheriti.\nTrama.\nNel castello scozzese di Dragstone, appartenente a Lady Mary MacGrieff e a suo figlio James, giunge espulsa dal collegio Corringa, figlia di Lady Alicia sorella di Lady Mary. Sulla famiglia grava una spaventosa leggenda: chiunque dei MacGrieff venga ucciso da qualcuno dello stesso sangue diventa vampiro. Poco dopo l'arrivo di Corringa, viene uccisa violentemente la madre e qualche giorno dopo muore anche un servitore. Gli omicidi proseguono con la morte di un medico, amante di Lady Mary, della prostituta Suzanne e di un altro servitore.\nDopo aver ingiustamente sospettato di James - che \u00e8 stato accusato a torto di aver ucciso da piccolo la sorella, perch\u00e9 vera colpevole era la madre, che viene considerato malato di mente e nel quale trova, invece, un protettore innamorato - e dopo aver creduto che ad uccidere il primo servitore sia stata Lady Alicia, diventata forse vampira, l'\"escalation\" di delitti e una contingenza convincono Corringa che l'assassina \u00e8 Lady Mary. Tentando di sfuggirle la giovane si nasconde nei sotterranei, dove per\u00f2 la raggiunge il vero assassino, deciso a sterminare tutti i parenti per impossessarsi del castello.\nSi tratta del falso cappellano Robertson - ucciso prima che l'omicida ne assumesse l'identit\u00e0 -, in realt\u00e0 un MacGrieff residente negli Stati Uniti. Ha appena ucciso anche Lady Mary, ma mentre sta per colpire Corringa viene freddato dalla polizia accorsa assieme a James, scampato come la ragazza allo sterminio dei MacGrieff.\nProduzione.\n\"La morte negli occhi del gatto\" \u00e8 stato girato tra febbraio e marzo 1972. La protagonista \u00e8 interpretata dall'attrice britannica Jane Birkin, all'epoca ancora principalmente nota per la famosa canzone \"Je t'aime... moi non plus\" cantata in coppia con il fidanzato Serge Gainsbourg. Lo stesso Gainsbourg appare nel film in una piccola parte.\nDistribuzione.\nIl film \u00e8 stato distribuito nei cinema italiani il 12 aprile 1973. Ha incassato complessivamente 219.556.000 lire a livello nazionale.\nIn Germania Ovest \u00e8 uscito il 7 dicembre, col titolo \"Sieben Tote in den Augen der Katze\", mentre in Francia il 23 gennaio 1974, come \"Les Diablesses\"."}
{"id": "1093301", "revid": "416175", "url": "https://it.wikipedia.org/wiki?curid=1093301", "title": "Numerale", "text": "I numerali sono i termini che in una frase forniscono precise informazioni su quantit\u00e0 numeriche. \nA volte sono considerati una parte del discorso a s\u00e9, altre volte sono invece inseriti nella categoria degli aggettivi e dei pronomi. Quando accompagnano nomi hanno la funzione di aggettivi (aggettivi numerali) e quando il nome a cui si riferiscono manca fungono da pronomi (pronomi numerali). Possono essere anche sostantivi, come nella frase \"il tre\" \u00e8 un numero dispari..\nIn molte lingue del mondo essi hanno caratteristiche che li distinguono sia dagli aggettivi che dai sostantivi, e per questo i linguisti tendono a classificarli come una parte del discorso a s\u00e9. Per fare un esempio, bench\u00e9 in italiano essi abbiano molto in comune con gli aggettivi, ne differiscono morfologicamente perch\u00e9 sono invariabili (ad eccezione di \"uno\", \"mille\", \"milione\" e \"miliardo\") e sintatticamente perch\u00e9 si collocano sempre prima del nome che accompagnano.\nIn base al tipo di informazione che danno, si distinguono in diversi gruppi. I pi\u00f9 importanti sono i seguenti:\nNumerali cardinali.\n1, 2, 3, 4, 5, 6, 7, 8, 9,10,100,10000,10000000,1000000000000,1000000000000000000000\nNumerali ordinali.\nprimo, secondo, terzo, quarto, quinto, sesto, ecc.\nDerivati da numerali ordinali.\nprimario, bisestile (dal lat. \"bis sextus\", quindi \u00e8 anche numerale collettivo), secondino, terzino, Settimio, tredicesima, Tredicino, ecc.\nAltri numerali.\nNumerali moltiplicativi.\nDoppio, triplo, quadruplo, quintuplo, centuplo, ecc.\nDuplice, triplice, quadruplice, ecc...\nAmbiguo, bifido, biforcuto, bifronte, trifido, tricornuto, decano, ecc.\nNumerali frazionari.\nMet\u00e0, un terzo, due sesti, ecc.\nFanno parte dei numerali frazionari anche quelli che indicano:\nFrazionari per classi quantitative eterogenee (quantili).\nQuintile, decile, centile, ecc.\nVerbi derivati da numerali frazionari.\nUnificare, dimezzare, squartare, decimare, ecc.\nNumerali distributivi.\nA due a due, uno ciascuno, tre per volta, ogni quattro.\nFanno parte dei numerali distributivi anche quelli che indicano:\nNumerali collettivi.\nUn paio, un ambo, una coppia, una terna, una triade, una decina, una dozzina, l'aggettivo \"dozzinale\", un'infinit\u00e0, ecc...\nFanno parte dei numerali collettivi anche quelli che indicano:\nAggettivi derivati da numerali collettivi.\nDozzinale, bisestile (dal lat. \"bis sextus\", quindi \u00e8 anche numerale ordinale), ecc. \nEtimologia e paralleli.\nGli studi comparati delle lingue indoeuropee hanno ricostruito una radice *pel- che doveva denotare in generale l'atto di piegare, avvolgere, intrecciare, attorcigliare o torcere.\nQuesta radice compariva anche in forme derivate, ottenute con l'aggiunta di suffissi, dando probabilmente *plek- e *pel-to-. Tutte queste radici potevano poi comparire in vari gradi vocalici, ad esempio nella forma *polt-.\nDa queste radici indoeuropee, riconducibili ad un'unica radice arcaica, le lingue indoeuropee che si sono sviluppate successivamente hanno derivato una grande quantit\u00e0 di termini.\nLatino.\nVerbi \"plicare\", \"plectere\" e loro derivati.\nDalla radice *plek- il latino ha derivato il verbo plicare (participio plicatus e plicitus), che conserva pi\u00f9 o meno tutti i significati attribuiti all'originale indoeuropeo, e il verbo plectere (participio plexus), che ha il significato pi\u00f9 specifico di 'intrecciare' o 'tessere'.\nA partire da questi verbi il latino costruisce tutta una serie di derivati per mezzo di opportuni prefissi. Usando prefissi preposizionali si ottengono i verbi applicare, complicare, complectere, explicare, implectere, implicare, replicare eccetera.\nPrefissi moltiplicativi.\nOltre ai prefissi costituiti da preposizioni, si ottengono un gran numero di derivati utilizzando dei prefissi che esprimono delle quantit\u00e0, e pi\u00f9 precisamente delle molteplicit\u00e0. Il prototipo di tutti questi derivati \u00e8 multiplicare, formato col prefisso multi- corrispondente all'aggettivo multus, 'molto'. Originariamente il verbo composto aveva dunque il significato di 'piegare pi\u00f9 volte', ma successivamente ha assunto il medesimo significato che ha 'moltiplicare' in italiano. Usando numerali specifici si ottengono poi i verbi duplicare, triplicare, quadruplicare eccetera, col significato di moltiplicare per due, per tre, per quattro eccetera.\nPu\u00f2 sembrare singolare che un verbo che originariamente aveva il significato di 'ripiegare in pi\u00f9 parti' abbia finito col significare 'moltiplicare' anzich\u00e9 'dividere'. In realt\u00e0 questo secondo significato, che \u00e8 antitetico al primo, si \u00e8 mantenuto in rare espressioni, tant'\u00e8 che nel caso particolare di duplicare si possono avere entrambi i significati, e se nei verbi questa ambiguit\u00e0 \u00e8 rimasta quasi invisibile, nella formazione degli aggettivi e dei sostantivi - come si vedr\u00e0 fra poco - \u00e8 invece emersa pienamente.\nTutti questi verbi esprimenti molteplicit\u00e0 possono essere posti in forma aggettivale usando i participi, sicch\u00e9 si ottengono multiplicatus, duplicatus, triplicatus, quadruplicatus eccetera. Il significato di tutti questi sostantivi \u00e8 lo stesso dei termini da essi derivati nell'italiano: 'moltiplicato', 'duplicato', 'triplicato', eccetera.\nSuffissi \"-plex\" e \"-plus\".\nCome si \u00e8 visto il participio del verbo plicare oltre alla forma plicatus ha anche la forma plicitus, ma *multiplicitus e le altre forme analoghe non sono attestate. Esistono invece due suffissi che consentono di costruire degli aggettivi analoghi. Tali suffissi sono -plex (radice -plic-) e -plus. Il primo deriva probabilmente dalla forma *plek- della radice indoeuropea, mentre il secondo potrebbe derivare direttamente da *pel-. Con questi due suffissi si ottengono due serie parallele di aggettivi esprimenti molteplicit\u00e0:\nIn italiano dalla prima serie di aggettivi derivano 'molteplice', 'duplice', 'triplice', 'quadruplice' eccetera; mentre dalla seconda serie derivano 'multiplo', 'doppio', 'triplo', 'quadruplo', eccetera.\nSe questa \u00e8 la derivazione etimologica dei termini in italiano, non \u00e8 detto che il significato si sia mantenuto. Prima di affrontare questo problema bisogna per\u00f2 avere ben chiaro, come punto di riferimento, quale sia il significato degli esiti in italiano. \nIn italiano con 'molteplice', 'duplice', 'triplice', 'quadruplice' eccetera si connota qualcosa formato da pi\u00f9 parti, o pi\u00f9 specificatamente, da due parti, tre parti, quattro parti, eccetera. Da questo punto di vista i termini italiani hanno conservato quello che doveva essere il significato originario dei termini latini in -plex, il cui suffisso indica appunto qualcosa che \u00e8 stato ripiegato in pi\u00f9 parti. Ma se l'italiano mostra di aver recuperato, per questi aggettivi, il significato etimologico originario, questo non \u00e8 vero per il latino, nel quale multiplex, duplex, triplex, quadruplex, eccetera connotano sia ci\u00f2 che \u00e8 costituito da pi\u00f9 parti, sia ci\u00f2 che \u00e8 diverse volte pi\u00f9 grande di una grandezza data. E in particolare quando questi aggettivi compaiono in forma sostantivata, il significato \u00e8 sempre quest'ultimo.\nL'altra serie di termini italiani \u00e8 'multiplo', 'doppio', 'triplo', 'quadruplo' eccetera. Questi, contrariamente ai precedenti, mantengono tutta la loro ambivalenza, poich\u00e9 connotano sia una grandezza diverse volte pi\u00f9 grande di una grandezza data, sia qualcosa suddiviso in pi\u00f9 parti. Ad esempio 'doppio' pu\u00f2 significare 'due volte pi\u00f9 grande', ma in espressioni come 'filo doppio' o 'doppia copia' esso connota un oggetto costituito da due parti. Lo stesso vale per tutti gli altri aggettivi. Anche nel caso in cui questi aggettivi si pongano in forma sostantivata questa ambiguit\u00e0 permane. Infatti se da una parte 'il multiplo', 'il doppio', 'il triplo', 'il quadruplo' eccetera indicano solitamente qualcosa che \u00e8 un certo numero di volte pi\u00f9 grande di un oggetto dato, i corrispondenti femminili 'una multipla', 'una doppia', 'una tripla', 'una quadrupla' eccetera si riferiscono invece a degli oggetti che sono costituiti da pi\u00f9 parti. Il latino, che come si \u00e8 visto conserva questa ambiguit\u00e0 per i termini in -plex, la conserva pienamente anche per i termini in -plus al pari dell'italiano, cosicch\u00e9 in latino entrambe le serie di aggettivi (e di sostantivi o avverbi derivati) mantiene quel duplice e opposto significato.\nCome si \u00e8 detto entrambe le serie di aggettivi si possono sostantivare. E dalla prima serie di aggettivi si ricavano poi anche i sostantivi astratti multiplicitas, duplicitas, una forma tarda triplicitas, eccetera. Tutti questi sostantivi mantengono, al pari dei loro estesi in italiano, quella originaria ambivalenza.\nPrefisso \"sim-\".\nFinora si sono considerate tutte le molteplicit\u00e0 tranne quella particolare molteplicit\u00e0 che \u00e8 l'unit\u00e0. A questo scopo il latino utilizza il prefisso sim-, che deriva da una radice indoeuropea ricostruita come *sem- e significante 'uno' o 'assieme', nel senso di 'come un tutt'uno'. \u00c8 lo stesso prefisso che si trova in simul ('in un solo tempo', cio\u00e8 'assieme' in senso temporale, o anche 'in una sola volta'), singulus ('uno solo', cio\u00e8 'singolo'), semper ('per... sempre'), similis ('di un solo tipo', dunque 'simile') eccetera.\nUnendo questo prefisso ai suffissi -plex e -plus si ottengono simplex e simplus, entrambi riferiti originariamente a ci\u00f2 che \u00e8 costituito da una sola parte, e passati poi a connotare ci\u00f2 che \u00e8 'semplice', con tutti i significati del termine italiano.\nNon esistono invece le forme verbali *simplicare o *simplectere, n\u00e9 i loro derivati.\nGreco.\nVerbo \"plekein\" e derivati.\nDalla radice indoeuropea *plek- il greco ha derivato il verbo plekein, che significa 'intrecciare', 'torcere', 'attorcigliare'. Dalla stessa radice del verbo si ricavano l'aggettivo plektos, 'intrecciato', e i sostantivi plekt\u0113, 'spira' o 'nodo' o groviglio', plexis, 'intreccio', plegma, 'oggetto intrecciato' e quindi 'canestro', plokos, 'ricciolo', e altri numerosi termini derivati.\nAnche in greco, come avviene in latino, dal verbo plekein si possono ottenere una serie di termini derivati aggiungendo ad esso dei prefissi preposizionali: emplekein (analogo al latino implicare), symplekein (analogo al latino complicare), eccetera.\nPrefissi e suffissi moltiplicativi.\nIl greco ha il suffisso -plax (radice -plak-) che \u00e8 analogo al suffisso latino -plex. Da tale suffisso si ottiene diplax ('doppio' o 'duplice') e triplax ('triplo' o 'triplice').\nInvece al posto del suffisso latino -plus troviamo in greco il suffisso -ploos e la variante -plasios. Si ottengono cos\u00ec gli aggettivi diploos e diplasios ('doppio' o 'duplice') con il sostantivo diplon ('il (rad) doppio) e l'avverbio dipl\u0113i ('due volte'); gli aggettivi triploos e triplasios ('triplo' o 'triplice'); gli aggettivi tetraploos e tetraplasios ('quadruplo' o 'quadruplice') con l'avverbio tetrapl\u0113i; l'aggettivo pentaploos o pentaplasios ('quintuplo' o 'quintuplice'); eccetera.\nPer indicare una generica molteplicit\u00e0 si usa il prefisso polla-, corrispondente all'aggettivo polys (radice poll-), ottenendo pollaploos e pollaplasios ('multiplo' o 'molteplice').\nQuanto agli esiti del prefisso indoeuropeo *sem- bisogna tenere presente che rispetto alle altre lingue indoeuropee il greco solitamente trasforma la sibilante iniziale in una aspirata, cosicch\u00e9 quel prefisso lo si trova nella forma he- (come in hekaton, 'cento') o ha-, a seconda che derivi dal grado vocalico pieno della radice indoeuropea o da quello ridotto *sm-. Da questa seconda forma deriva haploos, che \u00e8 del tutto analogo ai latini simplus e simplex e significa parimenti 'semplice'.\nLingue germaniche.\nVerbi e termini derivati.\nDalla radice *pel-to- il germanico arcaico ha derivato un verbo ricostruito come *falthan o *faldan, che era equivalente al latino plicare/plectere e al greco plekein. Da questo verbo arcaico derivano poi i termini corrispondenti e derivati delle lingue germaniche moderne. In inglese fold esprime sia il verbo 'piegare' sia il sostantivo 'piega', mentre l'aggettivo \u00e8 folded, 'piegato'. In tedesco abbiamo il verbo falten il sostantivo Falte e l'aggettivo faltig. (Il termine gotico derivante da *falthan/faldan, col significato di 'piega di una veste', si \u00e8 diffuso anche fra le lingue romanze ai tempi delle invasioni barbariche e in italiano ha dato 'falda'.)\nSuffissi moltiplicativi.\nOltre alla forma verbale, da quella radice il germanico arcaico ha ricavato anche un suffisso ricostruito come *-falthaz o *-faldaz, e corrispondente al suffisso latino -plex e a quello greco -plax. Nell'inglese questo suffisso si ritrova nella forma -fold, mentre nel tedesco si ha -faltig. Tutti questi suffissi sono aggettivali, cio\u00e8 producono degli aggettivi. Tuttavia in inglese, come pure in latino, tali suffissi si lasciano sostantivare non avendo una forma specificatamente aggettivale. Diverso \u00e8 invece il caso del tedesco, che usa un suffisso specificamente aggettivale con terminazione in -ig. In tal caso per sostantivare gli aggettivi in -faltig bisogna aggiungere un suffisso nominale, cio\u00e8 un suffisso idoneo a trasformare un aggettivo in un sostantivo.\nA questo scopo le lingue germaniche usano dei suffissi derivati da suffissi del protogermanico ricostruiti come *-nis e *-khaidus. Essi formano dei sostantivi astratti che indicano uno stato o una condizione, sicch\u00e9 *A-nis e *A-khaidus (dove 'A' sta per un aggettivo) significa propriamente 'l'essere A' o 'il fatto di essere A', o 'la condizione di essere A'. Da questi due prefissi l'inglese ha ricavato -ness e -hood, mentre il tedesco per il primo ha mantenuto la forma -nis, mentre da secondo ha derivato le due forme -heit/-keit.\nPer sostantivare gli aggettivi in -faltig il tedesco usa il suffisso nominale -keit, producendo sostantivi in -faltigkeit che sono equivalenti a quelli che il latino esprimerebbe in -plicitas. L'inglese, come si \u00e8 detto, pu\u00f2 sostantivare gli aggettivi in -fold, e se volessimo costruire un parallelo con il tedesco dovremmo pensare ad una forma *-foldhood. Tale forma tuttavia appare piuttosto improbabile, perch\u00e9 l'inglese tende ad usare -ness con maggiore frequenza, anche laddove il tedesco usa -heit/keit. Dunque la forma parallela in inglese, quella atta a rendere il latino -plicitas, sarebbe pi\u00f9 propriamente -foldness, che \u00e8 effettivamente attestata.\nIn tedesco oltre al merdese -faltig troviamo poi il suffisso -fach, che corrisponde al latino -plus e al greco -ploos. L'inglese non ha un corrispondente suffisso aggettivale di origine germanica, e usa -fold per entrambe le sfumature, oppure ricorre al suffisso -ple ricavato dal latino.\nPrefissi moltiplicativi.\nNelle lingue germaniche in parallelo al latino multus e al greco polys troviamo una serie di termini derivati da una radice germanica ricostruita per lo pi\u00f9 come *managa-. Da questa derivano, ad esempio, l'inglese many, che come prefisso appare nella forma mani-, e il prefisso tedesco mannig- che si trova in molti termini composti.\nPer le quantit\u00e0 specifiche, si usano gli stessi nomi dei numeri, con eventuali aggiustamenti fonematici.\nAggettivi e sostantivi moltiplicativi.\nDall'unione dei prefissi moltiplicativi con i suffissi aggettivali moltiplicativi, in inglese si ottiene manifold, che corrisponde al latino multiplex mentre in tedesco si ottiene mannigfaltig e mannigfach, che corrispondono rispettivamente al latino multiplex e multiplus.\nPassando alla forma sostantivata, in inglese - come si \u00e8 detto - si pu\u00f2 mantenere manifold, mentre in tedesco si ha Mannigfaltigkeit, entrambi corrispondenti al latino multiplicitas.\nPer quanto questi siano i paralleli ricostruibili su una base puramente etimologica, nelle lingue germaniche i derivati di *managafalthaz/managafaldaz oltre ad esprimere il concetto di 'molteplicit\u00e0' esprimono anche quello di 'variet\u00e0' e 'diversit\u00e0', in quanto esprimono sia lo stato di ci\u00f2 che \u00e8 un multiplo di un oggetto dato, sia lo stato di ci\u00f2 che \u00e8 costituito da varie parti, come pu\u00f2 essere ad esempio un insieme di oggetti considerati elementari (punti, eccetera).\nQuanto alle quantit\u00e0 specifiche, in inglese abbiamo twofold, threefold, fourfold, fivefold, eccetera (ma non esiste *onefold), mentre in tedesco abbiamo einfach (con tutti i significati dei latini simplex e simplus, anche quelli estesi), zweifach, dreifach, f\u00fcnffach eccetera."}
{"id": "1093303", "revid": "114450744", "url": "https://it.wikipedia.org/wiki?curid=1093303", "title": "Alpi del Beaufortain", "text": "Le Alpi del Beaufortain (detto anche \"Massiccio del Beaufortain\" oppure \"Alpi Graie Nord-occidentali\") sono un gruppo montuoso delle Alpi Graie. Si trovano soprattutto nel dipartimento francese della Savoia ed in minor parte in quello dell'Alta Savoia. La vetta pi\u00f9 elevata \u00e8 il Roignais che raggiunge i 2.995 .\nToponimo.\nPrendono il nome dalla citt\u00e0 di Beaufort che si trova nel mezzo del gruppo montuoso e dalla regione circostante.\nGeografia.\nSi trovano tra la val d' Arly e la Tarantasia ad est della citt\u00e0 di Albertville.\nConfinano:\nRuotando in senso orario i limiti geografici sono: col du Bonhomme, Colle de la Croix du Bonhomme, Vall\u00e9e des Chapieux, fiume Is\u00e8re, Albertville, torrente Arly, Sella di Meg\u00e8ve, torrente d'Arbon, fiume Arve, Val Montjoie, Col du Bonhomme.\nSuddivisione.\nIn accordo con le definizioni della SOIUSA le Alpi del Beaufortain si suddividono in due supergruppi alpini e cinque gruppi:\nIl primo supergruppo raccoglie le montagne a sud di Beaufort mentre il secondo quelle a nord.\nRifugi alpini.\nPer facilitare l'escursionismo e la salita alle vette il gruppo montuoso \u00e8 dotato di alcuni rifugi:"}
{"id": "1093308", "revid": "287204", "url": "https://it.wikipedia.org/wiki?curid=1093308", "title": "Spalletti", "text": ""}
{"id": "1093310", "revid": "1745361", "url": "https://it.wikipedia.org/wiki?curid=1093310", "title": "Fairlight CMI", "text": "Il Fairlight CMI (\"Computer Musical Instrument\") \u00e8 stato il primo sintetizzatore-campionatore digitale. \u00c8 stato progettato nel 1979 dai fondatori della Fairlight, Peter Vogel e Kim Ryrie ed era basato su un sintetizzatore a doppio microprocessore, il \"Qasar-M8\", progettato da Tony Furse a Sydney. Ha acquistato popolarit\u00e0 nei primi anni Ottanta e ha finito per competere sul mercato con il Synclavier della New England Digital.\nAdozione.\nI primi acquirenti del Fairlight CMI furono Iva Davies degli Icehouse, Herbie Hancock, Kate Bush, Peter Gabriel, Mike Oldfield, Richard James Burgess, Todd Rundgren, Nick Rhodes dei Duran Duran, il produttore Rhett Lawrence, Stevie Wonder ed EBN dei EBN-OZN, che misero in contatto gli esperti della Fairlight con la comunit\u00e0 dei musicisti americani. Tra i primi album commerciali eseguiti con il CMI c'erano \"Never for Ever\" di Kate Bush (1980), prodotto da Richard James Burgess e John L. Walters, e \"Magnetic Fields\" di Jean-Michel Jarre (1981). Jarre utilizz\u00f2 molto lo strumento anche in \"The Concerts in China\" e \"Zoolook\". Alan Parsons fece largo uso del CMI nei suoi album degli anni '80, in particolare nelle canzoni \"Sirius\" ed \"Eye in the Sky\", ambedue contenute nell'album che prende il titolo da quest'ultima. Il film \"Liquid Sky\" era caratterizzato da una colonna sonora interamente eseguita al Fairlight CMI.\nIl Fairlight fu utilizzato nell'ultimo album dei The Buggles, \"Adventures in Modern Recordings\" e, dopo lo scioglimento dei The Buggles, Geoff Downes continu\u00f2 a utilizzarlo con gli Yes e gli Asia. Anche nella canzone di Peter Gabriel \"Shock The Monkey\" e nell'album omonimo dell'artista il CMI era utilizzato, come anche negli album \"The Unforgettable Fire\" degli U2 e \"Album\" dei Public Image Ltd, in quest'ultimo suonato da Ry\u016bichi Sakamoto. Il brano \"AEIOU Sometimes Y\" degli \"EBN-OZN\" \u00e8 stato il primo singolo americano registrato interamente con un Fairlight CMI, pubblicato nel 1983 dall'Elektra Records e dall\"'Artista Records\" in Gran Bretagna. L'album \"Feeling Cavalier\", sempre degli \"EBN-OZN\", \u00e8 stato registrato anch'esso interamente tramite Fairlight CMI, ed \u00e8 stato il primo album americano ad avere questa particolarit\u00e0. Comunque, un precedente album intitolato \"Erdenklang - Computerakustische Klangsinfonie\" dei musicisti austriaci \"Hubert Bognermayr\" e \"Harald Zuschrader\", pubblicato nel 1982 era quasi interamente basato sul Fairlight. Il nome \"Erdenklang\" \u00e8 stato successivamente utilizzato come nome di una casa discografica. Un uso particolarmente creativo e musicalmente eccelso del Fairlight lo si ritrova nell'album di pop elettronico-sperimentale intitolato \"Identity\" registrato nel 1984 dal duo ZEE col tastierista dei Pink FLoyd Richard Wright e Dave Harris, ex membro dei Fashion.\nIn Italia fu introdotto da Franco Serafini che ne divenne \"endorser\", oltre che importatore e distributore insieme a Pietro Pellegrini, utilizzandolo largamente in sala di registrazione sia nei propri album che in quelli di molti altri artisti con i quali collabor\u00f2 come arrangiatore e strumentista. Nel 1983 Roby Facchinetti lo utilizz\u00f2 nell'album \"Tropico del nord\" dei Pooh e in seguito lo utilizz\u00f2 anche nei live della band. In questo speciale elenco non va dimenticato Detto Mariano che ha usato il Fairlight Series IIx fin dal 1983 nei film \"Exterminator of the year 3000\", \"\u00c8 arrivato mio fratello\" e \"Il ragazzo di campagna\" per poi utilizzare l'aggiornamento Fairlight Series III nei film \"Grandi Magazzini\" \"Il burbero\" e \"C'era un castello con 40 cani\".\nStoria.\nIl \"Fairlight CMI\" \u00e8 un'evoluzione di un precedente sintetizzatore chiamato \"Qasar M8\", creato da Furse e nato come tentativo di creare il suono mediante una sintesi di Fourier. A dispetto della ridotta potenza di calcolo disponibile al tempo, mediante l'adozione di un inusuale parallelo di due microprocessori Motorola 6800, il sistema permetteva di modificare direttamente sullo schermo, mediante una penna ottica, i parametri della sintesi di Fourier che avrebbero generato l' onda sonora. Sfortunatamente per\u00f2, riuscendo solo a sintetizzare multipli esatti del tono fondamentale, non era in grado di riprodurre suoni sufficientemente realistici. In seguito quindi Vogel e Ryrie, principalmente per la buona potenza di calcolo ottenuta dall'hardware, chiesero a Furse la possibilit\u00e0 di adottare sotto licenza il suo progetto. In un ulteriore tentativo di generare suoni realistici mediante la sintesi armonica, iniziarono ad analizzare i suoni di strumenti reali, campionandoli. Vogel, dopo avere campionato un secondo di un brano per pianoforte trasmesso da un programma radiofonico, si accorse che, riproducendolo a diverse velocit\u00e0, suonava sorprendentemente naturale, pi\u00f9 di qualsiasi suono di sintesi precedentemente ottenuto. Cos\u00ec nacque il campionatore digitale (Campionamenti di suoni analogici in playback, uniti all'uso delle audiocassette furono in circolazione dagli anni Cinquanta, quando nacquero strumenti come la tastiera \"Chamberlin\" e il Mellotron).\nDal 1979 il funzionamento del \"Fairlight CMI Series I\" poteva dirsi dimostrato, ma la qualit\u00e0 del suono non era paragonabile agli standard professionali. Il campionamento era infatti possibile a una frequenza massima di 24 kHz, corrispondenti a circa 10KHz di banda passante, con una risoluzione di 8 bit. Questo limite venne elevato con la \"Series II\" del 1982 che permetteva un campionamento a 32KHz e una banda passante di circa 15KHz, ma ancora con una risoluzione di 8 bit. Nel 1983 il supporto MIDI fu aggiunto nella \"Series IIx\", e nel 1985 con la \"Series III\" si ottenne, con una frequenza di 44.1KHz e 16 bit di risoluzione, un campionamento di qualit\u00e0 CD.\nIl Fairlight funziona con il suo sistema operativo, chiamato \"QDOS\" (una versione modificata del sistema operativo Motorola \"MDOS\") e ha un menu guida GUI piuttosto arretrato (in confronto agli standard odierni). Il sistema di base sfrutta un gran numero di processori Motorola 6800, con cards diverse collegate ognuna a ogni parte del sistema, come il driver del display, l'interfaccia della tastiera, ecc. Il principale dispositivo, oltre alla tastiera, per interagire con il sistema era una penna ottica, che veniva utilizzata per selezionare le impostazioni da un display verde monocromatico.\nIl modello Series III declin\u00f2 la penna ottica (che era considerato una delle parti pi\u00f9 fragili del sistema) a favore di un'interfaccia a tavoletta grafica, che fu collocata dentro la tastiera. Questo modello fu costruito attorno a processori Motorola 68000 e 6809 con sistema operativo Microware OS-9 di Livello II. Uno dei software pi\u00f9 significativi inclusi nel Fairlight era il cosiddetto \"Page-R\", che permetteva di modificare in tempo reale sequenze e pattern; questo sistema \u00e8 stato largamente copiato da software di sintetizzatori precedentemente creati. Per questo software, era in commercio anche un'ulteriore tastiera, il cui acquisto era facoltativo.\nIl Fairlight era uno strumento ben costruito, assemblato a mano e fatto con componenti molto costosi; di conseguenza il suo prezzo era piuttosto elevato (circa \u00a320.000 per un \"Series I\"). Bench\u00e9 le versioni di uscita pi\u00f9 tarda avessero un prezzo minore a causa dell'abbassamento dei prezzi dei componenti, strumenti con simili caratteristiche e prezzi molto minori cominciarono a moltiplicarsi. La Fairlight riusc\u00ec a sopravvivere fino alla met\u00e0 degli anni ottanta, basandosi principalmente sulla notoriet\u00e0 del suo nome e del suo status di cult, ma soffrendo il fatto che pochi potevano permettersi i suoi prezzi.\nLa Fairlight and\u00f2 in bancarotta a causa dei costi eccessivi di costruzione degli strumenti - 20.000 dollari australiani per ogni elemento. Dopo un ultimo disperato tentativo di salvare qualcosa tutti i macchinari vennero venduti all'asta in un processo mondiale. Peter Vogel nel 2005 ha dichiarato \"Eravamo fiduciosi di riuscire a vendere e pagare i debiti, ma questo era un affare terribilmente costoso... Le nostre vendite stavano migliorando proprio all'ultimo minuto, ma ancora non ci permettevano di pagare i debiti e gli R&amp;D\".\nInfluenze.\nIl successo del \"Fairlight CMI\" caus\u00f2 l'introduzione di strumenti da campionamento anche da parte di altre aziende produttrici. La New England Digital modific\u00f2 il suo \"Synclavier\" per renderlo utilizzabile come campionatore, mentre la E-Mu produsse una tastiera/campionatore meno costoso degli altri: l'Emulator.\nNegli Stati Uniti d'America una nuova compagnia produttrice di campionatori chiamata Ensoniq introdusse nel 1985 l'Ensoniq Mirage, facendo s\u00ec che la tecnica del campionamento fosse utilizzabile anche da musicisti che non potevano permettersi gli strumenti pi\u00f9 costosi. Bench\u00e9 il Mirage fosse in poche parole il campionatore economico con molta memoria in meno, con un costo inferiore ai 2000 dollari, era sufficientemente potente per segnare l'inizio del declino del CMI. In aggiunta a questi sistemi a basso prezzo, cominciarono a quei tempi ad apparire delle cards aggiuntive per i computer, dal prezzo molto economico, come per esempio \"Greengate DS3\", basata sulla tecnologia Apple-II.\nArtisti che usano o hanno usato il Fairlight CMI.\nUna curiosit\u00e0 riguarda il cantante, batterista e leader dei Genesis Phil Collins che, sul retro del suo LP No Jacket Required del 1985, dichiara \"\"There is no Synclavier on this record\u201d\", come a volere prendere le distanze dal sound del famoso campionatore."}
{"id": "1093317", "revid": "709565", "url": "https://it.wikipedia.org/wiki?curid=1093317", "title": "Roboamo", "text": "Era figlio di Salomone e della moglie ammonita Naama. Regn\u00f2 per 17 anni dal 931 al 914 a.C. ed alla sua morte gli succedette il figlio Abia di Giuda.\nLa sua storia \u00e8 raccontata soprattutto dalla Bibbia e precisamente nei \"Libri dei Re\" e nei \"Libri delle Cronache\".\nRacconto biblico.\nQuando il re Salomone mor\u00ec Roboamo gli succedette sul trono.\nMa come tutti i re del tempo, per poter regnare egli doveva ottenere l'alleanza delle trib\u00f9 d'Israele. Intraprese allora un viaggio a Sichem per incontrare i capitrib\u00f9 l\u00ec riuniti. Ma questi, sotto la guida di Geroboamo, ne approfittarono per presentargli le loro richieste: essi chiedevano imposte meno pesanti e l'abolizione delle corv\u00e9e, che erano state istituite sotto il regno di Salomone per abbellire Gerusalemme.\nInvece di seguire i consigli degli anziani, gi\u00e0 consiglieri del padre, Roboamo prefer\u00ec seguire quelli dei propri consiglieri, suoi coetanei. Rifiut\u00f2 dunque brutalmente di acconsentire alle richieste delle trib\u00f9. Geroboamo e le trib\u00f9 del Nord non accordarono la loro alleanza a Roboamo e si costituirono in regno separato, il Regno di Israele.\nRitornato a Gerusalemme, Roboamo si accorse che solamente due trib\u00f9 gli erano rimaste fedeli: quella di Beniamino e quella di Giuda. Costitu\u00ec quindi con queste il Regno di Giuda.\nNel racconto biblico, la sorte del regno di Roboamo \u00e8 legata all'infedelt\u00e0 di Salomone nei confronti di Yahweh. Il precedente re aveva infatti sposato tantissime donne (\"settecento principesse e trecento concubine\"), di cui molte straniere. Sarebbero state queste donne a spingerlo ad adorare altri d\u00e8i. Questa infedelt\u00e0 irrit\u00f2 Yahweh, il quale, apparendo a Salomone, gli annunci\u00f2 che gli avrebbe tolto il regno, ma, per l'amore che ebbe sempre per Davide, lo avrebbe tolto non a lui in vita, ma al figlio, Roboamo appunto.\nQuasi cinque anni dopo l'incoronazione di Roboamo il regno di Giuda sub\u00ec l'invasione degli Egiziani guidati dal faraone Sisach, che giunse con le sue truppe fino a Gerusalemme, ove si appropri\u00f2 del tesoro del Tempio e di quello della reggia di Roboamo. Inoltre, durante il regno di Roboamo, vi fu una continua conflittualit\u00e0 con quello di Geroboamo.\nMogli e figli.\nIl Secondo Libro delle Cronache attribuisce a Roboamo 18 mogli e 60 concubine dalle quali egli avrebbe avuto 28 figli e 60 figlie. Pi\u00f9 dettagliatamente il libro citato menziona come mogli:"}
{"id": "1093320", "revid": "400694", "url": "https://it.wikipedia.org/wiki?curid=1093320", "title": "Claudio Pavone", "text": "Fu presidente, per il quadriennio 1995-1999, della Societ\u00e0 italiana per lo studio della storia contemporanea nonch\u00e9 direttore della rivista di studi storico-politici \"Parolechiave\".\nBiografia.\nDurante la Seconda guerra mondiale prest\u00f2 servizio nella Guardia alla frontiera a Malles, nei pressi dei confini con Svizzera e Germania (che nel 1938 aveva annesso l\u2019Austria, che torner\u00e0 indipendente dopo la guerra) e pertanto lontano dai fronti di guerra, ma ottenne una lunga licenza nell'aprile 1943 a causa della scomparsa del padre, gi\u00e0 avvocato al servizio di Confindustria, che gli consent\u00ec di essere assunto come impiegato di Confindustria. Nell'autunno del 1943 si un\u00ec alla Resistenza. Tale esperienza, oltre ad incidere sulla sua coscienza civile e sulla sua visione politica, si riveler\u00e0 determinante anche per la sua attivit\u00e0 di ricercatore scientifico nel campo storico, sia dal punto di vista dei campi prescelti sia da quello dell'orizzonte personale attraverso il quale analizzarli.\nFinita la guerra, la sua occupazione sar\u00e0, per molti anni, quella di funzionario statale: rilevante il suo ruolo nella sistemazione dell'Archivio Centrale dello Stato e nella progettazione e direzione della Guida generale degli Archivi di Stato, che si riveleranno il luogo ideale per i suoi interessi e le sue passioni, consentendogli di venire, quotidianamente, a contatto con la gran parte dei documenti dell'allora recentissima storia italiana del fascismo, della seconda guerra mondiale e dell'antifascismo.\nDal 1975 fu professore incaricato e dal 1980 al 1991 professore associato di storia contemporanea presso l'Universit\u00e0 di Pisa. Fu presidente della SISSCO dal 1995 al 1999.\nNel 2007 venne insignito del \"Premio Internazionale Ignazio Silone\" per la saggistica.\nSposato in seconde nozze con Anna Rossi-Doria, mor\u00ec a Roma il 29 novembre 2016, il giorno prima di compiere 96 anni.\nContributo storiografico.\nPavone pubblic\u00f2, per Bollati Boringhieri, \"Alle Origini della Repubblica\", analisi storica del percorso che, dalla caduta del fascismo, il 25 luglio 1943, porter\u00e0 alla scelta popolare della Repubblica nel referendum del 2 giugno 1946.\nNel 1991 dette alle stampe \"Una guerra civile. Saggio storico sulla moralit\u00e0 nella Resistenza\", una corposa analisi delle origini, delle motivazioni prossime e remote e dei rispettivi intenti alla base dello scontro tra la Resistenza e i fascisti della Repubblica Sociale Italiana. L'opera \u00e8 celebre per aver accolto nel mondo accademico la denominazione di guerra civile per gli anni 1943-1945, fino ad allora limitata quasi esclusivamente alla saggistica di matrice neofascista."}
{"id": "1093326", "revid": "15756", "url": "https://it.wikipedia.org/wiki?curid=1093326", "title": "Atto d'Indipendenza dell'Impero del Messico", "text": "Un giorno dopo l'entrata dell'esercito trigarante a Citt\u00e0 del Messico, il 27 settembre 1821, Agust\u00edn de Iturbide ordin\u00f2 che la Suprema Giunta Provissoria Governativa si riunisse presto per eleggere il Presidente della Reggenza dell'Impero, cos\u00ec che nel pomeriggio venisse redatto l'Atto d'Indipendenza della Nuova Nazione. La presidenza fu affidata allo stesso Iturbide e nel pomeriggio venne firmato dalla giunta il seguente documento:\nAtto d'Indipendenza dell'Impero del Messico.\n\"La nazione messicana che, per trecento anni non ha avuto volont\u00e0 propria e libero uso della voce, esce oggi dall'oppresione nella quale ha vissuto. Gli eroici sforzi dei suoi figli sono stati coronati, ed \u00e8 stata consumata l'impresa, eternamente memorabile, che un genio superiore a qualsiasi ammirazione ed elogio, amore e gloria della sua patria, cominci\u00f2 ad Iguala, prosegu\u00ec e arriv\u00f2 alla fine superando ostacoli insuperabili.\"\n\"Restituita, questa parte del settentrione all'esercito proprietario dei diritti che gli concesse l'autore della vita, e riconoscono per innegabili e sacri le nazioni colte della terra, nella libert\u00e0 di costituirsi come meglio credano per la propria felicit\u00e0; e con rappresentanti che possano manifestare la volont\u00e0 e i suoi ideali; comincia a fare uno dei tanti preziosi doni, e dichiara solennemente per mezzo della Giunta Suprema dell'Impero, che \u00e8 una Nazione Sovrana, e indipendente dall'antica Spagna, con la quale, nel futuro, non manterr\u00e0 altra unione che quella di un'amicizia stretta, a seconda di quello che diranno i trattati; e verranno intavolati rapporti di amicizia con le altre potenze, in base a quello che dice il Piano di Iguala e il Trattato di C\u00f3rdoba, infine si sosterr\u00e0 con ogni sforzo e si sascrificheranno tutti gli averi e le vite dei cittadini (se fosse necessario) questa dichiarazione, fatta nella capitale dell'Impero il 28 settembre del 1821, primo giorno dell'indipendenza Messicana.\""}
{"id": "1093329", "revid": "287204", "url": "https://it.wikipedia.org/wiki?curid=1093329", "title": "Bruno Fischer", "text": " Ha usato anche lo pseudonimo Russell Gray."}
{"id": "1093330", "revid": "767487", "url": "https://it.wikipedia.org/wiki?curid=1093330", "title": "Joseph Mar\u00e9chal", "text": "Docente all'Istituto Superiore di Filosofia dell'Universit\u00e0 Cattolica di Lovanio, fond\u00f2 una scuola di pensiero chiamata Tomismo Trascendentale, nel quale tent\u00f2 di unire il pensiero teologico e filosofico di S.Tommaso d'Aquino con quello di Immanuel Kant. \nBiografia.\nFormazione.\nMar\u00e9chal entr\u00f2 nella Compagnia di Ges\u00f9 nel 1895 e, dopo il dottorato in Biologia a Lovanio (1905) si specializz\u00f2 inizialmente in Psicologia sperimentale, trascorrendo un periodo a Monaco di Baviera con Wilhelm Wundt (1911). In verit\u00e0, fino alla fine della sua vita Mar\u00e9chal disse che il suo interesse concreto era piuttosto per la Psicologia che non per la Filosofia.\nTomismo Trascendentale.\nChiamato tempestivamente dal Papa Leone XIII per ravvivare la teologia Tomista, egli inizi\u00f2 a studiare approfonditamente le opere di S. Tommaso d'Aquino con lo scopo di comprendere la coerenza interna del suo sistema, con le opere di altri autori scolastici, filosofi moderni e scienziati dell'epoca. Da questo (ed in particolare dalle influenze dell'idealismo trascendentale di Kant) emerse un nuovo e pi\u00f9 dinamico Tomismo, riconquistando l'unione di \"azione e potere\" del pensiero originale. Lo sviluppo del suo pensiero poteva essere afferrato nei cinque \"Cahiers\" (vedi sotto: Opere) nei quali dopo l'esposizione della debolezza del tomismo tradizionale, egli valut\u00f2 la filosofia di Kant (terzo \"Cahier\") come quella che l'aiut\u00f2 a proporre un Tomismo modernizzato nei \"Cahier\" 4 e 5. \nInfluenza.\nIl lavoro di Mar\u00e9chal ebbe una grande influenza sui teologi contemporanei e filosofi come: Gaston Isaye, Joseph de Finance, Karl Rahner, Bernard Lonergan e J.B. Lotz. Egli prosegu\u00ec nello stesso modo i suoi studi di psicologia e misticismo. Fino alla sua morte (11 dicembre 1944) egli insegn\u00f2 Filosofia e Psicologia sperimentale alla Casa degli Studi dei Gesuiti in Lovanio, Belgio. (Coll\u00e8ge philosophique et th\u00e9ologique Saint Albert de Louvain)."}
{"id": "1093332", "revid": "110157", "url": "https://it.wikipedia.org/wiki?curid=1093332", "title": "Parlamento Sami della Norvegia", "text": "Il Parlamento sami \u00e8 l'organo rappresentativo del popolo Sami di Norvegia.\nStoria.\n\u00c8 stato istituito nel 1989 nella citt\u00e0 di Karasjok, in Norvegia. Nel 2000 si \u00e8 pensato di trasferirlo in un nuovo edificio, che potesse meglio essere rappresentativo della cultura e della tradizione dei Lapponi. L'edificio, circondato da un bosco, presenta gli interni in betulla (una delle specie di alberi pi\u00f9 rappresentativa delle tradizioni Sami) e la sala dell'assemblea principale \u00e8 disposta come una tenda gamma (l'abitazione tradizionale Sami). \u00c8 qui presente anche la biblioteca in lingua Sami che comprende circa 35.000 volumi."}
{"id": "1093336", "revid": "15756", "url": "https://it.wikipedia.org/wiki?curid=1093336", "title": "Poker Flat Recordings", "text": "La Poker Flat recordings \u00e8 un'etichetta indipendente tedesca fondata dal dj e musicista Steve Bug, che nel tempo \u00e8 diventata la maggiore label nella diffusione del genere minimal e tech house in Europa.\nStoria.\nNata nel 1998 dopo l'esperienza di Steve Bug con la raw elements, la Poker Flat nasce con l'intento di promuovere la corrente minimal di cui Bug era pioniere; in particolare fondando una vera e propria branca di questo genere che fu chiamata microhouse dove cio\u00e8 la house music veniva contaminata da una concezione minimalista proveniente dalla techno. La politica della label \u00e8 sempre stata quella di promuovere giovani artisti, e infatti negli anni si \u00e8 vantata di aver lanciato tanti nomi nella scena europea, in particolare quello di trentem\u00f8ller, dj/produttore danese che con una serie di produzioni tech house (infettate da minimal e talvolta da una vena electroclash) pubblicate su questa label, fa s\u00ec che si puntino i riflettori sulla Poker Flat, e il suo catalogo, diventando cos\u00ec uno dei maggiori responsabili dell'affermazione del genere nel mercato europeo dal 2003 circa in poi."}
{"id": "1093337", "revid": "439868", "url": "https://it.wikipedia.org/wiki?curid=1093337", "title": "Headroom", "text": "In elettronica, col termine headroom si intende il margine che esiste tra il livello nominale di un segnale ed il massimo livello che un dato sistema \u00e8 in grado di gestire correttamente (per es. prima che si verifichi la saturazione del dispositivo con conseguente clipping del segnale), ed \u00e8 spesso espresso in decibel. Il termine headroom \u00e8 frequentemente usato in ambito audio per descrivere la capacit\u00e0 di un circuito amplificatore di gestire segnali di ampiezza superiore a quella nominale.\nPer esempio, un amplificatore progettato per accettare al suo ingresso segnali ad un livello nominale di -10 dBV che saturasse a +20 dBV avrebbe un headroom pari a 30 dB.\nIl concetto di headroom \u00e8 complementare a quello di rapporto segnale/rumore: infatti, rispetto al livello nominale del segnale, il primo descrive il margine superiore prima della saturazione del sistema, mentre il secondo descrive il margine inferiore prima del rumore di fondo del sistema. Ricorrendo a questi due concetti \u00e8 possibile descrivere l'intervallo entro il quale un sistema \u00e8 in grado di gestire correttamente un segnale prima che questo venga degradato dalla saturazione o dal rumore di fondo.\nIl fenomeno di distorsione che si verifica quando il segnale supera l'headroom \u00e8 sfruttato in ambito musicale - esclusivamente nel trattamento di segnale audio analogico - specialmente ricorrendo ad amplificatori valvolari, per ottenere particolari timbriche. Tale tecnica \u00e8 chiamata \"overdrive\" e consente di ottenere quello che viene comunemente detto \"suono crunch\". L'alterazione del segnale audio analogico sopra (o in prossimit\u00e0) della soglia di Headroom avviene gradualmente; mentre la sua esasperazione produce sonorit\u00e0 volutamente distorte, una saturazione minima viene invece percepita come un \"suono pi\u00f9 caldo\", meno secco, come per esempio quando vengono effettuate registrazioni di audio su nastri magnetici in modo analogico, eccedendo in modo lieve i livelli di headroom del nastro stesso; questo non produce alta fedelt\u00e0 del segnale registrato rispetto a quello da registrare, ma tale alterazione viene da molti percepita e ricercata come un gradevole effetto di \"colorazione\" del suono."}
{"id": "1093340", "revid": "599013", "url": "https://it.wikipedia.org/wiki?curid=1093340", "title": "Hasan Salihamid\u017eic", "text": ""}
{"id": "1093344", "revid": "43168976", "url": "https://it.wikipedia.org/wiki?curid=1093344", "title": "Radiodiffusione", "text": ""}
{"id": "1093345", "revid": "138642", "url": "https://it.wikipedia.org/wiki?curid=1093345", "title": "Il genio \u00e8 fuori dalla bottiglia", "text": ""}
{"id": "1093349", "revid": "78273", "url": "https://it.wikipedia.org/wiki?curid=1093349", "title": "Euzsebiusz Smolarek", "text": ""}
{"id": "1093351", "revid": "123923868", "url": "https://it.wikipedia.org/wiki?curid=1093351", "title": "The Crack", "text": "The Crack \u00e8 l'album di debutto del gruppo musicale britannico The Ruts. I brani pi\u00f9 conosciuti di questo album sono \"Babylon's Burning\" e \"Something That I Said\"."}
{"id": "1093356", "revid": "219110", "url": "https://it.wikipedia.org/wiki?curid=1093356", "title": "Diga di Malpasset", "text": "La diga di Malpasset era uno sbarramento artificiale costruito a circa 7\u00a0km da Fr\u00e9jus, sul torrente Reyran, nel dipartimento del Var, in Francia. La diga si ruppe nel 1959 causando un'inondazione che provoc\u00f2 la morte di 423 persone. I danni ammontarono a 68 milioni di dollari statunitensi.\nCollasso della diga.\nIl cedimento avvenne alle 21:13 del 2 dicembre 1959. Circa 50 milioni di metri cubi di acqua scesero a valle a una velocit\u00e0 di 70\u00a0km/h, con un'onda di piena alta circa 40 metri. L'onda distrusse l'abitato di Malpasset, dove si lament\u00f2 la quasi totalit\u00e0 delle 421 vittime ufficialmente censite; venti minuti dopo il crollo della diga, l'onda arriv\u00f2 sino a Fr\u00e9jus. Si tratta della pi\u00f9 grave catastrofe dovuta a bacini idraulici artificiali e al loro esercizio che abbia mai interessato la Francia.\nCostruzione.\nL'obiettivo della diga - costruita con la tecnica dell'arco semplice - era quello di permettere l'irrigazione della piana nella zona di Frejus, accumulando le acque del torrente Reyran, normalmente a secco durante l'inverno. Il progetto si deve ad Andr\u00e9 Coyne, mentre il primo invasamento fu condotto nel 1954."}
{"id": "1093357", "revid": "104458", "url": "https://it.wikipedia.org/wiki?curid=1093357", "title": "Disastro del Frejus", "text": "Il disastro del Frejus \u00e8 un tragico episodio occorso la sera del 2 dicembre 1959 a seguito del crollo dello sbarramento della diga di Malpasset sul lago omonimo. Un'onda di circa 50 milioni di m\u00b3 scivol\u00f2 dall'invaso, colpendo prima Malpasset e Bozon, villaggi posti a valle della diga, e poi Fr\u00e9jus, cittadina a valle del Var. La tragedia provoc\u00f2 la morte di 421 persone, anche se si ritiene che il numero sia incerto.\nDinamica.\nNegli ultimi mesi del 1959, il dipartimento del Var fu interessato da forti piogge che causarono ingenti danni in molte cittadine della Provenza. Il 1\u00ba dicembre 1959 gli sfioratori dello sbarramento di Malpasset erano pienamente funzionanti, anche se verso il pomeriggio il livello dell'acqua dell'invaso inizi\u00f2 a salire notevolmente, ma comunque la situazione non venne presa in considerazione. Il 2 dicembre l'acqua del bacino aveva quasi raggiunto l'orlo, gli sfioratori iniziarono a danneggiarsi e di conseguenza la diga non fu pi\u00f9 in grado di contenere ulteriore acqua.\nAlle 21:13 del 2 dicembre 1959 nella diga si apr\u00ec una grossa falla che inizi\u00f2 a far fuoriuscire un'enorme quantit\u00e0 di acqua. Il crollo della diga fu quasi immediato e l'invaso si svuot\u00f2 quasi del tutto. L'onda che si gener\u00f2 a seguito del crollo conteneva all'incirca 50 milioni di m\u00b3 ed era alta 40 metri. Scivolando a valle ad una velocit\u00e0 pari a circa 70 km/h, l'onda colp\u00ec l'abitato di Malpasset, dove si lament\u00f2 quasi la totalit\u00e0 delle 421 vittime ufficialmente censite. Dopo aver distrutto il paese, l'acqua, seguendo il percorso del Reyran, tocc\u00f2 le case del borgo di Bozon, dove vi furono alcune vittime. Quasi 20 minuti dopo il crollo l'onda, che era ancora alta 4 o 5 metri, arriv\u00f2 a Fr\u00e9jus, dove vi furono danni irreparabili agli edifici, qualche vittima e molti feriti. La furia dell'acqua termin\u00f2 nella foce del Reyran nel Mar Mediterraneo.\nLa tragedia fu la pi\u00f9 grave in Francia per quanto riguarda i disastri idrogeologici.\nIndagini.\nL'indagine si concluse attribuendo il crollo alla cattiva qualit\u00e0 del calcestruzzo impiegato nella costruzione della diga, completata e posta in esercizio solo dieci anni prima, in particolare alla sua disomogeneit\u00e0. Ulteriore concausa furono le violente piogge abbattutesi nei giorni precedenti l'evento sulla Costa Azzurra. Le acque piovane ebbero modo di infiltrarsi sotto le fondazioni poich\u00e9, allorch\u00e9 furono condotte le sommarie indagini geologiche preliminari che risultano dagli atti giudiziari, le rocce sulle quali queste poggiavano si rivelarono permeabili assai pi\u00f9 di quanto stimato.\nAssociazione Vittime del Frejus.\nL'Associazione Vittime del Frejus, fondata qualche tempo dopo il disastro, si impegna tutt'oggi a far luce sulla verit\u00e0 della tragedia di Malpasset, indagando anche su chi e che cosa abbiano causato il crollo della diga e della morte di 421 persone."}
{"id": "1093359", "revid": "90227", "url": "https://it.wikipedia.org/wiki?curid=1093359", "title": "Anania e Safira", "text": ""}
{"id": "1093361", "revid": "124203202", "url": "https://it.wikipedia.org/wiki?curid=1093361", "title": "Santuario di Ercole Vincitore", "text": "Il santuario di Ercole Vincitore \u00e8 uno dei maggiori complessi dell'architettura romana in epoca repubblicana. Rientra nella tipologia dei santuari cosiddetti ellenistici, risalenti ai secoli II-I a.C. e costruiti sull'onda della grande influenza culturale esercitata dalla cultura ellenistica dopo la definitiva conquista romana della Grecia (146 a.C.). Situato a Tivoli, \u00e8 il pi\u00f9 grande tra i santuari italici dedicati ad Ercole e il secondo di tutto il Mediterraneo dopo quello di \"Gades\" in Spagna. Venne edificato tra gli ultimi decenni del II secolo a.C. e l'82 a.C. Ulteriori interventi si ebbero, soprattutto nella zona del teatro, in epoca augustea. Svetonio racconta che qui Augusto amministr\u00f2 la giustizia in numerose occasioni, sotto i portici del santuario.\nIl Culto di Ercole.\nL'antica citt\u00e0 di Tivoli si identificava col culto di Ercole (\"Herculaneum Tibur\") proprio in virt\u00f9 della sua posizione strategica e lo venerava sia come dio guerriero (\"Hercules Victor\" o \"Invictus\"), al quale era stata votata e dedicata una vittoria sugli Equi (anche se la tradizione ce ne tramanda una sui volsci), sia come protettore dei commerci e della transumanza delle greggi, attivit\u00e0 fondamentale per l'originaria economia cittadina.\nIl culto di Ercole, uno dei pi\u00f9 importanti del Lazio, fu comune, sotto varie forme, a molte civilt\u00e0 del Mediterraneo. A differenza dell'Herakles greco, venerato soprattutto come semi-dio, l'Hercules italico \u00e8 principalmente una divinit\u00e0, protettrice di tutte le attivit\u00e0 civilizzatrici legate ai secoli dell'inurbamento (VIII-VII a.C.), dalle bonifiche al disboscamento, dalla regolazione delle acque alla transumanza ai commerci con tutte le loro implicazioni. Analogamente, in altri contesti mediterranei o mediorientali, altre divinit\u00e0 assumono, in epoche diverse, la stessa funzione civilizzatrice: Melqart presso i Fenici, Gilgame\u0161 presso gli Assiro-babilonesi e Semo Sancus presso i popoli dell'Italia centrale. Solo in epoca arcaica viene gradualmente assimilato all'Herakles greco, tramite lo \"Harkle\" etrusco. Ebbe anche funzione di divinit\u00e0 ctonia, tipica di territori ricchi di pozzi, sinkhole e polle di risalita, come quello tiburtino. Fu venerato a Tivoli sia come \"Hercules Victor\" (o \"Invictus\") sia come \"Hercules Saxanus\" (in quanto protettore delle attivit\u00e0 estrattive del travertino). Il culto di \"Hercules Victor\" potrebbe essere proprio originario di Tivoli e la tradizione vuole che fosse esportato a Roma in et\u00e0 tardo-repubblicana da Marcus Octavius Herennius, ricco mercante di olio, forse identificabile con quell'Herennius che fu \"tibicinus\" e poi \"Magistratus Herculaneus\" presso il santuario tiburtino, il quale fece costruire nel Foro Boario a Roma un tempio circolare, il pi\u00f9 antico rivestito in marmo tra quelli conservati, dedicato a \"Hercules Victor\" o \"Invictus\" (o a \"Hercules Olivarius\") ed erroneamente chiamato,fino a pochi decenni fa, Tempio di Vesta.\nIl santuario di Ercole Vincitore ospitava un collegio di musici (\"tibicines\") tra i pi\u00f9 importanti e ben frequentati d'Italia. Secondo la tradizione i \"tibicines\" romani, in segno di protesta per le limitazioni alla loro professione, entrarono in sciopero e si rifugiarono a Tibur, ospiti del collegio degli omologhi tiburtini presso l'area del santuario. Anche la danza era legata al culto di Ercole Vincitore che, unica divinit\u00e0 oltre a Marte, aveva un collegio di Salii, sacerdoti che nelle occasioni sacre praticavano una caratteristica danza durante la quale si batteva a terra il piede per tre volte consecutive (\"tripudium\"). Le danze e i canti del culto si celebravano alle idi di agosto, come ricordato da Virgilio nell'VIII libro dell\"'Eneide\".\nLa struttura del tempio, con il teatro adagiato sulla collina dominato dal luogo sacro vero e proprio, ha molte affinit\u00e0 con la vicina e coeva area sacra del santuario della Fortuna Primigenia a Palestrina, ancora ben conservata e visitabile, anche se ne discosta per l'ampiezza del \"temenos\", per la collocazione della cavea del teatro, per il doppio portico e soprattutto per la presenza della \"via tecta\".\nStruttura.\nSi trattava di una struttura di dimensioni imponenti, la cui opera di restauro \u00e8 stata completata solo nel giugno 2011. \nSecondo recenti sondaggi e scavi, soprattutto nella zona del teatro e del tempio, sembrerebbe che le fasi della costruzione siano state almeno due. Nella prima, il cui progetto risalirebbe almeno al quarto decennio del II secolo a.C., la struttura del Santuario sarebbe stata diversa da quella poi definitiva, con un fronte a terrazze digradanti, simile al santuario della Fortuna Primigenia della vicina \"Praeneste\", e con una pianta trapezoidale, che per l'asimmetricit\u00e0 ricorderebbe, pur con molte differenze, quella del tempio di Giove Anxur a Terracina. Un cedimento generalizzato della struttura avrebbe portato all'interruzione dei lavori, ripresi solo qualche decennio pi\u00f9 tardi con un progetto completamente diverso. Questa sarebbe la seconda fase, i cui interventi principali furono due:\nNe risult\u00f2 un complesso a pianta rettangolare (188 x 144), a cinque livelli nella sua sezione nord, quella verso il fiume, che gradualmente si riducono in direzione NO-SE, fino ai 2 livelli addossati al banco calcareo, costituito, come in quasi tutto il territorio dell'antica Tibur, di tartaro, una forma molto irregolare di carbonato di calcio (CaCO3) di origine fluviale. Questo particolare substrato geologico consent\u00ec di livellare abbastanza agevolmente la collina riportando a nord il terreno che si toglieva a sud, per preparare la piattaforma necessaria alla costruzione del santuario, anche nella sua prima fase. Nello stesso tempo la diversa resistenza e compattezza del basamento, una ampia sezione del quale \u00e8 costituito, come abbiamo visto, da terreno di riporto, ha determinato almeno in parte la sopravvivenza o la rovina delle diverse parti del complesso, specialmente della \"via tecta\" e dei numerosi locali adiacenti, pi\u00f9 o meno grandi, in buona parte crollati, oltre che per interventi distruttivi del VI secolo d.C., in seguito a sommovimenti o terremoti, uno dei quali fu quello fortissimo del 1349. Oggi della \"via tecta\" e dei locali adiacenti si conserva poco pi\u00f9 del 50%, essendo andati distrutti quelli in posizione nord - ovest. Peraltro, per diverse ragioni, anche la sezione SE, apparentemente di dimensioni considerevolmente minori dell'altra, pur appoggiata al banco calcareo \u00e8 stata in buona parte interessata da crolli. \nLa \"via tecta\" si trova al terzo livello e attraversa diagonalmente la struttura da NE a SO, per cui i grandi locali che si trovano lungo il suo percorso e che si affacciano sul costone nord vanno via via aumentando di superficie.\nAl quarto livello si trova il piazzale superiore, il \"temenos\", o spazio sacro. Al centro di questo spazio e in posizione arretrata, si trova il tempio col suo podio, il cui rivestimento \u00e8 in parte conservato solo nella parte sud. Il podio era cavo, con stanze cieche delimitate da robuste murature e riempite di terra, tranne 2 che si trovano in corrispondenza dell'abside della cella del tempio, forse adibite a stanza oracolare e/o favissa. Era alto m 6,50, ed era all'esterno completamente rivestito di travertino elegantemente modanato, come si pu\u00f2 vedere nei piccolo tratto conservato. Nella parte anteriore, quella rivolta a ovest verso Roma, una scalinata a due rampe, incorniciata da due avancorpi ornati ciascuno di una fontana monumentale, metteva in collegamento il \"temenos\" con il tempio. Sul latro ovest, tra questa scalinata e il muro di ambito della cavea del teatro antistante, rimaneva uno spazio di meno di 2 metri, cosa abbastanza strana per una struttura cos\u00ec grande, soprattutto in relazione all'affollamento del \"temenos\" che si poteva verificare in alcune situazioni particolari. Questa anomalia si spiega osservando i resti dell'ossatura della scalinata: un crollo della struttura, originariamente pi\u00f9 corta e ripida, costrinse i costruttori a scavalcare con archi di sostegno la parte crollata e a ricostruire la scalinata pi\u00f9 lunga e meno ripida, facendo avanzare corrispondentemente i due avancorpi, nei quali dagli scavi risulta chiaramente la presenza di 2 fontane, una, quella posteriore, tamponata e trasformata in \"piscina limaria\", l'altra, quella anteriore, funzionante e dotata di piccoli basamenti per statue a pelo d'acqua.\nIl tempio, \"ottastilo, periptero sine postico\" (cio\u00e8 con il fronte di 8 colonne, circondato da colonne ma non nel lato posteriore), era alto m 18,50, aveva un pronao con 3 file di colonne e una cella con 2 ordini di colonne. Le due stanze agibili sotterranee del podio, una delle quali aveva un accesso con una scaletta (come si pu\u00f2 vedere dai rilievi del Thierry del 1863), erano forse adibite a deposito votivo e stanza oracolare.\nIl tempio era quindi alto complessivamente m 25, aveva una copertura a tetto a due spioventi dipinto di giallo, ed era visibile da Roma.\nIl \"temenos\", lo spazio rettangolare su cui sorgeva il tempio, era circondato su 3 lati da 2 ordini di portici, cosiddetti portico inferiore e portico superiore (di quest'ultimo ci restano solo un capitello e un basamento di colonna, conservati nell'Antiquarium, aperto in occasione di mostre, e un'altra base di colonna non visibile perch\u00e9 ricoperta di terreno), mentre il quarto lato era aperto verso la Campagna Romana. Del portico inferiore si conserva circa la met\u00e0 del tratto est, quello sul lato lungo posteriore al podio del tempio, e circa la met\u00e0 del lato nord. Si apriva direttamente sul \"temenos\", quindi si trova allo stesso livello, il quarto, del podio e della scalinata del tempio ed \u00e8 composto di archi separati da semicolonne in calcestruzzo ricoperte in \"opus incertum\" mentre la sua copertura \u00e8 a botte. Il portico superiore, invece, si trovava al quinto livello, leggermente arretrato rispetto a quello inferiore e, rispetto a quest'ultimo, aveva archi di grandezza quasi doppia che si aprivano su una grande terrazza con balaustra e transenne. Questa consentiva, passando sopra il portico inferiore, una passeggiata di circa 550 metri, compresa la passerella che girava sulla sommit\u00e0 del podio tutto intorno al tempio, anch'esso al quinto livello.\nPosteriormente ai due portici, inferiore e superiore, si aprivano altri locali, in gran parte perfettamente conservati, che si affacciavano anche sul lato nord con grandi finestroni ed erano collegati da scale interne alla sottostante \"via tecta\" ed ai locali ad essa adiacenti. La tecnica costruttiva di questi locali, che si sviluppavano quindi su tre livelli (terzo, quarto e quinto) ed erano rispettivamente in corrispondenza di \"via tecta\", portico inferiore e portico superiore (questi ultimi scomparsi), \u00e8 complessivamente in \"opus caementicium\". La particolarit\u00e0 sta nella sofisticata struttura delle volte e degli archi di scarico dei locali del terzo livello, quelli che si aprono sulla \"via tecta\", che consentirono di sopraelevare al quarto e quinto livello anche con pareti a sbalzo, raccordando il peso della struttura soltanto con degli enormi arconi in conci di travertino dalla parte della strada, di cui due ancora perfettamente conservati. Questa ardita tecnica costruttiva \u00e8 uno degli elementi che suggeriscono tempi diversi per i due lati della \"via tecta\" e costituisce un ulteriore elemento di conferma della costruzione in due fasi. I locali erano adibiti alle varie funzione esercitate nel santuario di Ercole, vero e proprio centro polifunzionale: magazzini, stalle, locali per contrattazioni, locande, alloggi, depositi, banche, refettori, foresterie, scuole, collegi, sale per riunioni, botteghe, fabbriche di ex-voto ecc.\nIl portico superiore aveva una copertura a tetto a due spioventi senza capriate, che appoggiava con grandi travi longitudinali su una fila di colonne di spina, in calcestruzzo, alte almeno 9 metri, con un diametro di circa 90 cm, scanalate in stucco e dipinte di grigio, con basamenti e capitelli dipinti di giallo. Di fronte ai pilastri che formavano aperture ad arco a tutto sesto c'erano basi onorarie e statue di cittadini illustri, imperatori, magistrati del santuario ecc. La pi\u00f9 importante tra le statue rinvenute nel corso degli anni in questa zona \u00e8 quella del c.d. Generale di Tivoli, conservata nel Museo Nazionale Romano di Palazzo Massimo a Roma. \u00c8 una statua che ritrae un ufficiale dell'esercito romano in \"nudit\u00e0 eroica\", cio\u00e8 abbigliato con un drappo e, nel suo caso, con una \"lorica\" (corazza) appoggiata vicino. Non si sa chi ritraesse, anche se alcuni hanno ipotizzato che possa trattarsi del grande generale tiburtino di epoca augustea Lucio Munazio Planco, fondatore di Basilea (\"Raurica\") e di Lione (\"Lugdunum\"), sepolto nel grande Mausoleo di Gaeta.\nIl teatro ha delle caratteristiche particolari. Infatti la sua pendenza \u00e8 abbastanza atipica rispetto ai teatri greci e anche rispetto alle prescrizioni che pi\u00f9 tardi Vitruvio far\u00e0 nel suo \"De architectura\". al punto che alcuni archeologi hanno ipotizzato che non si tratti di un teatro, bens\u00ec di una scalinata semicircolare che serviva a distribuire i pellegrini lungo il \"temenos\". Ma la presenza di ben 3 \"vomitoria\" (le uscite per gli spettatori), della scena e della fossa dell\"'auleum\" (il sipario fatto con stoffe e stecche di legno che si abbassava all'inizio dello spettacolo), nonch\u00e9 dei due \"aditus\", gli ingressi per il pubblico, hanno fugato ogni dubbio al riguardo. La pendenza anomala si spiega cos\u00ec con la necessit\u00e0 di costruire la cavea rispettando i due piani che erano restati indenni dagli smottamenti, quello della scena (originariamente terrazza ultima di sostruzione) e quello del \"temenos\" e del podio del tempio.\nStoria.\nLa storia del Santuario di Ercole Vincitore \u00e8 affascinante e particolarmente complessa.\nCorrelazione tra il Santuario e la posizione strategica dell'antica Tibur.\nIl culto dell'Hercules italico \u00e8 antichissimo.\nDal suo canto, Tibur nasce non casualmente allo sbocco della valle dell'Aniene, proprio nel punto in cui il fiume, fin da epoca pleistocenica, crea un salto complessivo di circa 160 metri per scendere nella Campagna Romana. La gestione di questo passaggio obbligato, anche per mezzo di fortificazioni sui crinali circostanti, riassume la funzione e la prosperit\u00e0 della citt\u00e0, fin da prima della sua costituzione in citt\u00e0 vera e propria che avvenne, come nella maggior parte dei centri dell'Italia centrale, per sinecismo nei secoli IX-VII a.C. L'insediamento, e prima ancora, gli insediamenti di trib\u00f9 diverse risalenti almeno alla tarda et\u00e0 del bronzo (XIII - XI sec.a.C.) si trovavano infatti sulla direttrice principale di collegamento per commerci e transumanza tra gli altipiani appenninici dell'Abruzzo e delle Puglie, ricchi di bovini, e la ferace Campagna Romana, dove gi\u00e0 in et\u00e0 tardo-micenea un grande centro di mercato internazionale e di commercio del sale si andava sempre pi\u00f9 affermando all'incrocio di alcune delle pi\u00f9 importanti strade del Mediterraneo: il Foro Boario posto in una zona di guado del Tevere vicino all'isola Tiberina, nucleo della futura Roma. La data tradizionale della fondazione di \"Tibur\", secondo l'antiquaria romana, era il 1215 a.C.\nBuona parte di questa grande strada di transumanza \u00e8 punteggiata da luoghi di voto e devozione alla divinit\u00e0 Hercules: da Sulmona ad \"Alba Fucens\", dai tempietti lungo la valle dell'Aniene a quelli a valle di \"Tibur\" presso le sorgenti delle \"Aquae Albulae\", a Settecamini e poi nella zona di S.Lorenzo, fino ad arrivare al Tempio di Ercole Vincitore di Ostia antica, stazione terminale del commercio del sale. Questo perch\u00e9 Hercules era il nume protettore del duro lavoro, della lealt\u00e0 nel commercio (come ci racconta la tradizione della decima fatica, quella della cattura dei buoi di Gerione, durante la quale l'eroe \"bonific\u00f2\" il Foro Boario dalla presenza di briganti - Caco/Faunus) delle transazioni commerciali e finanziarie.\nDunque come la storia della citt\u00e0 di Tibur, anche quella del Santuario di Ercole \u00e8 collegata con la grande strada di transumanza (in seguito grande via di approvvigionamento per Roma repubblicana e poi imperiale).\nStrutture preesistenti.\nSappiamo, come abbiamo visto, che l'imponente Santuario tiburtino fu costruito a cavallo tra i due secoli, II e I a.C. Non sappiamo, per\u00f2, se alcune strutture precedenti alle fasi della costruzione, e che possiamo ancor oggi ben individuare (resti di strade basolate, in parte riutilizzate per costruire \"cubilia\" in basalto, blocchi in \"opus quadratum\" di cappellaccio di travertino allineati per oltre 40 m., ecc) e risalenti almeno al IV secolo a.C., appartengano a precedenti templi, o sacelli, dedicati alla stessa divinit\u00e0, o comunque a strutture di carattere sacro oppure a costruzioni adibite ad altri usi.\nLa teoria della preesistenza di un piccolo santuario di Hercules nella zona sottostante dell'Acquoria, dove un ponte e un comodo guado da tempi immemorabili garantivano il passaggio dell'Aniene a uomini e mandrie, \u00e8 per\u00f2 oggi guardata con molto scetticismo, soprattutto per la nota regola della persistenza, nell'antichit\u00e0 classica, dei culti e del relativo \"fanum\", che erano legati strettamente ai luoghi in cui la divinit\u00e0 si \u00e8 manifestata. In questo senso \u00e8 difficile credere che lo stesso santuario si sia voluto ricostruire in un luogo totalmente diverso da quello originario, anche se non molto lontano. Si pensa piuttosto che il santuario dell'Acquoria, risalente almeno al VII secolo a.C., sia stato dedicato a una non meglio identificata divinit\u00e0 delle acque.\nResta per\u00f2 il dubbio che una qualche forma di tempio o sacello dedicato a Hercules dovesse esistere in una citt\u00e0 che da secoli era attraversata, con un traffico sempre crescente, da carovane di carri e di bestiame, e anche perch\u00e9 la dedica della vittoria sugli Equi e il nuovo appellativo di \"Victor\" (o \"Invictus\"), risalente all'inizio del IV secolo a.C., pu\u00f2 forse essere compresa soltanto in una situazione in cui il culto della divinit\u00e0 era gi\u00e0 presente nella citt\u00e0 di Tibur. Ma certamente, qualsiasi struttura fosse presente, non era paragonabile, come imponenza e soprattutto come concezione, a quella del II-I secolo a.C.\nQuello che sappiamo con certezza \u00e8 che, in tutto il territorio romano, e principalmente sulle direttrici terrestri e marittime che ne collegavano le varie parti con Roma, il commercio ebbe un'impennata, una prima volta dopo la fine della Seconda guerra punica (212 a.C.), poi dopo la conquista della Grecia (146 a.C.) concomitante con la definitiva distruzione di Cartagine.\nForse non \u00e8 un caso che l'esigenza di costruire un complesso enorme per l'epoca, specialmente se paragonato alla citt\u00e0 che lo ospitava (fuori dalle mura), nacque allora dopo questi avvenimenti. Pi\u00f9 specificamente, l'esigenza, manifestatasi nella seconda fase della costruzione, di inglobare una strada all'interno del santuario, avvenuta nel primo decennio del i secolo a.C., pu\u00f2 essere messa in correlazione con il cambio di status politico di Tibur, da Civitas Foederata a Municipio Romano, avvenuto nell'87 a.C. alla fine della Guerra Sociale, ma gi\u00e0 maturo sicuramente nei decenni precedenti: infatti, sia quando era citt\u00e0 indipendente sia quando, dal IV secolo a.C. era diventata Civitas Foederata, Tibur aveva mantenuto il controllo dell'importante strada ormai di commercio, e poteva riscuotere il pedaggio sul ponte (o sui ponti) dell'Aniene situati poco prima del salto della cascata. Ma ormai, divenuta Tibur parte della Repubblica e avviandosi a perdere la sua residua autonomia amministrativa, non era pi\u00f9 pensabile esercitare questo tipo di controllo, per cui si decise di \"sacralizzarlo\", eliminando il pedaggio sui ponti e trasferendolo a valle, nella Via Tiburtina che, caso unico per una strada pubblica di grande importanza, si fece passare all'interno del Santuario con la copertura della \"via tecta\" avvenuta prima dell'89 a.C.. Qui il pedaggio, sotto varie forme, come abbiamo visto, sarebbe avvenuto come offerta alla divinit\u00e0, con in pi\u00f9 il grande flusso di denaro delle \"decime\". In ogni caso il Santuario, sia che sia stato costruito allora per la prima volta sia che fosse la ricostruzione e ampliamento di uno pi\u00f9 antico, fece s\u00ec che Tibur fosse sempre pi\u00f9 strettamente legata al culto di Ercole.\nFunzionamento e ricchezza del Santuario.\nLe ricchezze accumulate nel corso dei decenni dal santuario sono difficilmente immaginabili e quantizzabili.\nSappiamo che, in ossequio a quanto la tradizione diceva fosse stato fatto da Ercole nel Foro Boario dopo l'uccisione di Caco, si offriva al santuario la \"decima\" di ogni guadagno percepito o spesa effettuata al suo interno, nonch\u00e9 di ogni transazione. Tutti gli scambi avvenivano al suo interno, al riparo da briganti o da fedifraghi (per Hercle! si diceva per suggellare un patto) e quindi il movimento di denaro, o di greggi (\"pecunia\" viene da \"pecus\") al suo interno era enorme. La \"decima\" si pagava in denaro o in natura (10% delle greggi). In quest'ultimo caso gli addetti specializzati conservavano le greggi o le mandrie negli ampi locali sul lato nord della \"via tecta\" rivendendoli prima possibile a prezzi ovviamente concorrenziali. Oltre a questa parte squisitamente commerciale, il cuore del complesso era rappresentato dal Tempio. Del resto una delle ragioni delle numerose costruzioni di Santuari in varie citt\u00e0 del Lazio (Tibur, Praenestae, Terracina, Gabii ecc) e di altre localit\u00e0 dell'Italia centrale era infatti quella di attrarre i pellegrini, che, ieri come oggi, portavano ricchezza anche al di fuori delle rotte commerciali. I pellegrini portavano offerte, in denaro e in ex voto, i quali, spesso in oro e argento, venivano periodicamente rimossi e fusi, mentre quelli in terracotta venivano stipati nelle \"favisse\", o fosse votive. I pellegrini avevano bisogno di alloggiare e di mangiare, o di prestiti in denaro,e per questo il complesso offriva servizi di locanda a pagamento e servizi bancari. L'amministrazione del Santuario era autonoma, ed era gestita da un collegio di \"Magistrati Herculanei\".\nInoltre, man mano che la ricchezza e la potenza del Santuario aumentavano, ricchi mercanti o uomini politici, senatori, proconsoli, generali ci tenevano a fare donazioni, per accattivarsi la benevolenza dei sacerdoti e della divinit\u00e0, perch\u00e9 essere annoverai tra i benefattori del \"fanum\" dava prestigio, o semplicemente per essere ricordati.\nUn'altra fonte di entrata per il santuario era rappresentata dai \"thensauri\" o cassette delle elemosine, collocate in punti strategici alle uscite della citt\u00e0, specialmente sui sentieri che consentivano ai viandanti di non passare nella \"via tecta\" per entrare o uscire da Tibur.\nInoltre alcuni studiosi pensano che il passaggio nella \"via tecta\", strategico per il santuario ma altres\u00ec comodo e conveniente per la maggior parte dei commercianti e dei mandriani, sia stato, da un certo momento in poi, \" a pedaggio\", il che costituiva una fonte non trascurabile di guadagno per le casse del Fanum Herculi.\nIn epoca tardo-repubblicana e imperiale il traffico che attraversava la citt\u00e0 di Tibur (e quindi il Santuario di Ercole Vincitore) era aumentato al punto tale che occorse allestire campi di sosta e di smistamento per carri e mandrie, con relativi servizi di assistenza e controllo sanitario, a monte e a valle del ponte (I resti di un ponte romano infatti, probabilmente caduto nella grande piena del 105 d.C. descritta da Plinio il Giovane si vedono ancora in un'incisione del Venturini della fine del '600) che attraversava l'Aniene nella zona dei Templi dell'Acropoli (anch'essi costruiti nel periodo dell'inizio dello splendore della citt\u00e0, II-I sec.a.C.). I campi di sosta a monte (verso l'Abruzzo) erano probabilmente in localit\u00e0 Crocetta, a circa dalla citt\u00e0, quelli a valle dal clivus tiburtinus arrivavano fin quasi al Ponte Lucano. Questi terreni erano tutti di propriet\u00e0 del santuario.\nLa disponibilit\u00e0 di capitali concretizzatasi in pochi decenni fece s\u00ec che Ottaviano utilizzasse il tesoro del santuario, che faceva parte comunque del pubblico erario, per allestire l'esercito per la battaglia di Filippi. Ciononostante le ricchezze del santuario tiburtino continuarono ad aumentare, grazie anche alle funzioni di prestito del denaro (che era riservato al \"curator Fani\", l'unico che poteva esercitare l'usura senza macchiarsi di sacrilegio) e al commercio esercitato direttamente, specialmente il commercio di olio con l'isola di Delo, uno dei centri commerciali pi\u00f9 potenti del Mediterraneo. Anche il famoso Herennius, che negli ultimi decenni del II secolo d.C. aveva costruito a Roma, nel Foro Boario, il tempio circolare di Hercules Victor (o \"Invictus\", o \"Olivarius\") era, secondo la tradizione, sia un Magistratus Herculaneus sia un mercante, anch'egli con un fondaco nell'isola di Delo.\nSvetonio, come abbiamo visto, ci dice che Augusto esercitava la giustizia nei portici del Santuario. Immediatamente a valle del complesso c'\u00e8 un'area che, forse gi\u00e0 dal I secolo a.C. era di pertinenza imperiale, e dove probabilmente esisteva una grande villa nella quale potevano soggiornare gli imperatori ogni volta che frequentavano il grande santuario, esercitando la giustizia probabilmente in un'area adiacente al portico superiore, rilevata dal Thierry nel 1863 e ancora in attesa di essere scavata con criteri scientifici, la c.d. basilica.\nAnche i sacerdoti imperiali, o \"augustales\", pian piano si sovrapposero agli \"herculanei\". Il culto dell'Imperatore, in determinati casi, si sovrappose a quello di Hercules. Ce lo attestano alcune lapidi funerarie in cui si parla di \"Sodales Augustales o Herculanei Augustales\".\nApice e decadenza.\nIl prestigio del santuario e la sua ricchezza raggiunsero l'apice in epoca imperiale, probabilmente sotto l'imperatore Adriano (117-138 d.C.) che aveva trasferito il suo palazzo di governo a pochi km da Tibur, nella sua \"Villa tiburtina\", l'odierna Villa Adriana. Tutti i terreni lungo la via tiburtina, per una profondit\u00e0 di circa un km a destra e a sinistra, da Vicovaro a Ponte Lucano, appartenevano al santuario e costituivano la parte \"immobile\" del suo sterminato \"thesaurus\" (i \"bona fanatica\"). Venivano messi a profitto affittandoli o facendoli coltivare direttamente.\nTutti questi possedimenti diventarono, nel corso dei secoli V e VI, nell'epoca del pieno abbandono del Santuario, \"res nullius\", e furono in qualche modo presi, usurpati, donati, occupati, finendo poi per formare quasi tutte il patrimonio della Chiesa tiburtina, che, dal X secolo in poi si avvalse, per rivendicarne il diritto di propriet\u00e0, di un documento del V secolo, risultato recentemente un falso di epoca carolingia, la \"Charta Cornuziana\".\nNel IV secolo, tra l'editto di Milano (313) e quello di Tessalonica (380) l'attivit\u00e0 del santuario di Ercole si ridusse inevitabilmente. Le incursioni per tutta la valle dell'Aniene di bande organizzate dedite alla distruzione di templi e sacelli pagani, organizzate e fomentate dai monaci basiliani che erano annidati sopra la Villa di Nerone (il \"Sublacum\"), portarono anche qui qualche danno. Ma fu con il \"Codex Theodosianus\" (391-2) che tutte le attivit\u00e0 religiose vennero interrotte, anche se le autorit\u00e0 civili mantennero vive nel santuario le attivit\u00e0 sociali e organizzative (feste rionali, attivit\u00e0 sociali e ricreative, attivit\u00e0 sportive ecc).\nNon si hanno notizie del destino del grande complesso che, gi\u00e0 nel V secolo, \u00e8 probabile che abbia iniziato ad essere oggetto di spoliazioni, ragion per cui molte statue furono nascoste anche lontano dalla loro collocazione originaria (ad esempio nella fossa dell'auleum, nel teatro).\nLa guerra greco-gotica.\nNel VI secolo Tibur fu coinvolta pesantemente nella guerra greco-gotica (535-553) che fu devastante per quasi tutto il territorio italiano. Data la sua posizione, Tibur, e in special modo il santuario di Ercole, fu utilizzato come fortezza di appoggio per assediare Roma, o per romperne gli assedi. Prima Belisario, con un contingente di 500 Isauri (mercenari anatolici), al comando dei due generali Magno e Sintue, poi Totila (entrato probabilmente proprio per il tradimento degli Isauri, anche se Procopio addossa la colpa ai tiburtini, senza per\u00f2 convincere) stabilirono nella fortezza rappresentata dal santuario il loro quartier generale. Fu in questi anni che Totila, per renderlo meglio difendibile anche dalla parte della citt\u00e0, tagli\u00f2 addirittura il banco roccioso al quale era appoggiato a est, minandone gravemente la struttura, e vi trasfer\u00ec il tesoro imperiale.\nLa leggenda agiografica di santa Sinforosa e la fine della memoria di Ercole.\nNella fase bizantina e dopo la fine della guerra, inizi\u00f2 nel Vi e VII secolo, non solo per Tibur ma per tutto il Lazio, un periodo di forte influenza greca. Gi\u00e0 durante la guerra, forse per scongiurare gli effetti del contatto della popolazione coi Goti, cristiani anche loro ma di fede \"ariana\" (fede sopravvissuta, tra le popolazioni Gote, al Concilio di Nicea del 325 che l'aveva condannata come eretica), il clero, in buona parte di lingua greca, rispolver\u00f2 due leggende martiriali, quella dei \"septem fratres\" martirizzati da Adriano sulla via Tiburtina (dove, in localit\u00e0 Settefratte si trovano i resti di una basilica martiriale), e quella della matrona Sinforosa, moglie di Getulio e cognata di Amanzio, unendole nella nuova leggenda agiografica (\"passio\") di Santa Sinforosa e dei sette figli, scritta probabilmente a Tivoli in quegli stessi anni, che sarebbero stati fatti uccidere da Adriano sulla spianata del santuario (\"fanum\") di Ercole. I corpi dei sette figli furono fatti seppellire dallo stesso imperatore, sempre secondo la \"passio\", distante dal tempio (\"templum\") ma nell'area strettamente connessa col \"fanum\" nel suo insieme, in un posto chiamato \"ad septem biothanatoi\", che in greco significa \"i sette assassinati\".\nQueste nuova celebrazioni e festivit\u00e0 furono caratterizzate, molto probabilmente, da grande partecipazione popolare. Il fermento devozionale che possiamo immaginare in un periodo di grandi distruzioni e di perdita di ogni riferimento pu\u00f2 spiegare la scomparsa della memoria popolare sulla natura di questo enorme complesso, che da allora in poi si chiam\u00f2 \"i Vot\u00e0ni\", parola risultante dalla rapida corruzione dello sconosciuto termine greco (biothanatoi, bothanati, botani, vot\u00e0ni), nella parte sud, dove si era voluto collocare il seppellimento dei sette figli di Sinfor\u00f2sa, e \"Porta Scura\" dalla parte opposta, dov'\u00e8 la \"via tecta\". Questo risulta almeno da un documento, il Regesto della Chiesa Tiburtina, del X secolo, che per\u00f2 attesta una situazione sicuramente risalente ad almeno 100 o 200 anni prima. Fu probabilmente proprio questa nuova identificazione con la neo-patrona di Tivoli a far dimenticare l'antica dedicazione a Ercole.\nDal XVI secolo a quasi la met\u00e0 del XIX, le rovine furono credute quelle della Villa di Augusto, poi della Villa di Mecenate. Il santuario di Ercole veniva cercato, in analogia con quello di Palestrina, nel tessuto della citt\u00e0 con la cella principale nel luogo di ubicazione della Cattedrale.\nTrasformazioni e riusi medievali.\nTutta l'area del \"temenos\" venne dunque, gi\u00e0 dall'atto Medioevo, adibita a vigna (\"vinea que dicitur Vot\u00e0no\") anche nella zona sovrastante la \"via tecta\" (Porta Scura).\nFu forse nel XII secolo che, nelle maestose e robustissime rovine del santuario (forse ancora in buona parte rivestite di marmi), si stabil\u00ec un gruppo di Benedettini, sostituiti nel 1229 dai Francescani, i quali sistemarono alcuni locali del quarto livello, all'altezza del portico inferiore, e vi costruirono una Chiesa, S. Maria del Passo, con annesso convento. Ben presto desiderarono cambiar posto e avvicinarsi al centro della citt\u00e0. Questo almeno risulta da una supplica del 1240 a Bonifacio IX che la riporta dicendo che \"la vetust\u00e0 degli edifici minaccia crolli, l'acqua fa un rumore assordante, la strada vicina e frequentata li rende disonesti\". Solo molti anni dopo, a met\u00e0 del secolo, i Francescani riuscirono a farsi trasferire nella chiesa di S. Maria Maggiore (che chiamarono S. Francesco) soppiantando anche l\u00ec i Benedettini. Nel frattempo si stanziarono nelle rovine del santuario, forse proprio tra i resti del tempio trasformato in S. Giovanni in Vot\u00e0no, le Monache clarisse, che vi resteranno fino al 1477, quando Sisto IV accoglier\u00e0 la loro richiesta e le trasferir\u00e0 nel convento di S.Caterina al Riserraglio (da dove, poi, nel 1571 il cardinale Ippolito II d'Este le far\u00e0 trasferire nella chiesa e convento di S. Michele Archangelo alla Cittadella, l'attuale S. Giorgio). \u00c8 a quel periodo, XII-XIII sec., che risalgono le due grandi \"calcare\" vicino al podio, grandi buche nel terreno dove furono bruciate grandi quantit\u00e0 di marmi e travertini per fare calce proprio per la costruzione di queste chiese.\nNel XV secolo una nobile famiglia tiburtina, i Theobaldi, occup\u00f2 due piani del braccio nord del Santuario, tamponando le enormi mura e costruendovi una villa, impiantando inoltre un giardino all'italiana, torretta compresa, nella parte anteriore che era crollata probabilmente nel terremoto del 1349.\nLa scuola dei Gesuiti.\nNel 1549 questi locali erano nella disponibilit\u00e0 di un gesuita spagnolo, don Luis de Mendoza, che li diede in uso a Ignazio di Loyola (il quale proprio a Tivoli dieci anni prima aveva visto approvata la sua Regola da Papa Paolo III Farnese) per risiedervi e per la fondazione di una Scuola pubblica e gratuita, che sarebbe stata la prima del Continente europeo. Questa scuola dur\u00f2 fino al 1552, arrivando a contare fino a 92 studenti, per la maggior parte di bassa estrazione sociale, per lo pi\u00f9 figli di contadini, e sopportando attacchi soprattutto del clero tiburtino al quale Ignazio forse sottraeva fedeli. Anche per questo genere di difficolt\u00e0 Ignazio di Loyola nel 1552 trasfer\u00ec la sua Scuola, che rimarr\u00e0 per secoli il fulcro del sistema educativo tiburtino, al centro della citt\u00e0 in quello che da allora si chiam\u00f2 \"il Collegio\", e vicino al quale il Vignola costruir\u00e0, pochi anni dopo, la chiesa del Ges\u00f9 (o di Santa Sinforosa) distrutta il 26 maggio 1944 dai bombardamenti alleati.\nLa trasformazione in polo industriale.\nLe sorti del complesso del Santuario di Ercole Vincitore mutarono radicalmente con la costruzione della Villa d'Este. Gi\u00e0 il luogo era raggiunto dai due pi\u00f9 grandi e antiche acquedotti sotterranei, il Forma (scavato per primo nel II secolo a.C. appositamente per la costruzione e il funzionamento del santuario) e il Brizio. Con la costruzione della Villa d'Este le rovine del santuario forno inondate dalle acque di scarico della Villa (circa 800 litri/sec). Queste acque in parte furono usate per l'irrigazione degli \"orti delle monache\", passati quasi integralmente al Cardinale Ippolito, in parte furono lasciate precipitare nella sottostante \"via tecta\" e lasciate scorrere fino a ricadere nel fiume, 40 metri pi\u00f9 in basso. Questa grande quantit\u00e0 di acqua fu sfruttata dalla Camera Apostolica che, sotto Clemente VIII Aldobrandini (1592-1605), inizi\u00f2 l'impianto di una fonderia e di una fabbrica di moschetti e archibugi, le cui macchine avrebbero funzionato, analogamente a quanto avevano fatto per secoli le manifatture e i mulini tiburtini, con la forza dell'acqua. Il progetto si concretizz\u00f2 definitivamente per\u00f2 solo nel XVII secolo con Paolo V Borghese che, nel 1608, diede in appalto protetto la fabbrica, unica nello Stato Pontificio a produrre armi, archibugi, zappe, corazze \"e altri oggetti alla bresciana\", alla quale fu destinato per decreto tutto il legname tagliato nel raggio di 15 miglia e che utilizzava l'enorme massa d'acqua per muovere i mantici che servivano a far funzionale l'altoforno per la fusione del ferraccio.\nCon fasi alterne e con alterne fortune si susseguirono nello stesso luogo fonderie, fabbriche di chiodi e di viti, cartiere ed infine centrali elettriche. Tutto grazie alla disponibilit\u00e0 di questa grande quantit\u00e0 d'acqua, alla presenza di grandi locali dalle mura solidissime e alla vicinanza della strada.\nAlla fine del '600 risale il trasferimento, appena a valle del Santuario (e anche in alcuni dei locali del II livello, dove si trova un Rifugio di S. Ignazio, cappella con pregiati stucchi ormai in rovina, probabilmente allestita negli anni di permanenza del fondatore dei Gesuiti nei locali del Santuario di Ercole) della Polveriera Nerli-Giustiniani, prima collocata nelle rovine della Villa di Manilio Vopisco in localit\u00e0 Cornuta appena fuori della porta S.Angelo, all'Acropoli tiburtina, e proprio sopra alcune caverne del baratro della Villa Gregoriana, adibiti all'epoca a \"salnitriere\" (attualmente in questi locali c'\u00e8 il ristorante \"Il Ciocco\"). All'ennesima esplosione si decise, a furor di popolo, di spostarla a valle della citt\u00e0, sulla strada per Roma, dove le \"polveri\" erano destinate. Una gran parte delle acque di scarico delle fonderie fu cos\u00ec utilizzata dalla Polveriera e form\u00f2, al momento di tornare nel fiume, le famose Cascatelle di Mecenate, celebratissime dai pittori del Grand Tour.\nQuesto fino al 1884. In quell'anno, infatti, la Societ\u00e0 per le Forze Idrauliche per l'Industria e l'Agricoltura acquis\u00ec tutto il costone nord della citt\u00e0, dove scaricavano tutti gli antichi acquedotti sotterranei (Spada, Casacotta, Forma e Brizio), e soprattutto il complesso del Santuario d'Ercole dove affluiva l'acqua di Villa d'Este e quella dei due acquedotti principali, Forma e Brizio. Fatto questo con molta spregiudicatezza, non senza contrasti, querele e contenziosi (in parte ancor oggi aperti) tutte le acque furono convogliate dall'ingegner Raffaele Canevari (una celebrit\u00e0 dell'epoca) nell'omonimo \"canale\" che finiva nella condotta forzata e poi nella appena costruita Centrale Elettrica Acquoria Mecenate 1, collocata appena sotto l'estremit\u00e0 del santuario, all'altezza del I-II livello. Da questa centrale, nel 1892, part\u00ec la corrente alternata che, per la prima volta al mondo, illumin\u00f2 una citt\u00e0 a distanza. Roma, per la precisione, zona Porta Pia.\nNel Santuario furono impiantate negli stessi anni le \"Cartiere di Tivoli\", di propriet\u00e0 di Giuseppe Segr\u00e8, padre del futuro premio Nobel per la fisica Emilio e discusso amministratore della Villa d'Este per conto dell'imperatore d'Austria Francesco Giuseppe fino al 1920. In questa doppia veste e soprattutto in relazione all'utilizzo della acque nelle strutture industriali del Santuario di Ercole Vincitore, il Segr\u00e8 si oppose in ogni modo alla confisca della Villa d'Este da parte dello Stato italiano, che riusc\u00ec ad annetterla al Pubblico Demanio soltanto nel 1920.\nLe \"Cartiere di Tivoli\", dette anche popolarmente \"Mecenate\" o \"Segr\u00e8\", rimasero in funzione fino agli anni '60 del '900, mentre gi\u00e0 dalla fine degli anni '20 la nuova Centrale Elettrica Acquoria Mecenate 2, che dal 1902 aveva soppiantato la prima posta all'altezza del I livello del Santuario, venne alimentata non soltanto dal Canale Canevari ma anche da un altro canale sotterraneo proveniente dall'appena costruito bacino S.Giovanni, con la creazione di un vascone di raccolta per l'acqua posto proprio sul podio, sul quale furono cancellate tutte le tracce del tempio. Nel 1962, per merito dell'archeologo Domenico Faccenna, venne sventato un tentativo di lottizzazione dell'area dei \"Vot\u00e0ni\", quella posta sulla parte sud del complesso (mentre quella nord era stata interessata sempre dagli insediamenti industriali), e l'area archeologica divenne propriet\u00e0 demaniale.\nNel 1993 l'Enel rinunciava a qualsiasi pretesa sul Santuario di Ercole e tombava il canale Canevari (le cui acque da allora tornano indietro nel mascone di Vesta e da l\u00ec nel bacino Vescovali), lasciando la piena disponibilit\u00e0 dell'area alla Soprintendenza.\nStoria recente.\nNegli anni 2008/2009 l'area del santuario \u00e8 stata oggetto di una serie di interventi di restauro e valorizzazione, in particolar modo del teatro. I lavori hanno portato alla luce parte delle strutture originarie e condotto al recupero e all'apertura al pubblico del complesso.\nDal settembre 2016, il santuario \u00e8 riunito, sotto un'unica gestione autonoma, ai siti monumentali di Villa Adriana, di Villa d'Este, della Mensa Ponderaria e del Mausoleo dei Plauzi. Si tratta di un organismo che catalizza le eccellenze del territorio e si configura quale sistema unico di valorizzazione del patrimonio. L\u2019Istituto si \u00e8 dato il nome VILLAE, col quale allude all\u2019amenit\u00e0 e all\u2019accoglienza del territorio su cui insiste. Sin dal principio, l\u2019Istituto Villa Adriana e Villa d\u2019Este ha messo in atto un vivace programma di iniziative espositive e culturali, promosso dal direttore Andrea Bruciati e portato avanti dal personale tecnico e scientifico delle VILLAE:\n\"E dimmi che non vuoi morire. Il mito di Niobe,\" Santuario di Ercole Vincitore, 6 luglio - 24 settembre 2018 (a cura di Andrea Bruciati e Micaela Angle)\nhttps://www.beniculturali.it/mibac/export/MiBAC/sito-MiBAC/Contenuti/MibacUnif/Comunicati/visualizza_asset.html_1914604492.html\nhttps://www.beniculturali.it/mibac/export/MiBAC/sito-MiBAC/Contenuti/MibacUnif/Eventi/visualizza_asset.html_1179617077.html;\n\"Le stanze di Ferenc\", Villa d'Este, 17 dicembre 2018 - 17 febbraio 2019 (a cura di Andrea Bruciati)\nhttps://www.beniculturali.it/mibac/export/MiBAC/sito-MiBAC/Contenuti/MibacUnif/Eventi/visualizza_asset.html_1574606012.html ;\n\"Eva vs Eva. La duplice valenza del femminile nell\u2019immaginario occidentale\", Villa d\u2019Este e Santuario di Ercole Vincitore, 10 maggio - 3 novembre 2019 (a cura di Andrea Bruciati, Massimo Osanna e Daniela Porro)\nhttps://www.beniculturali.it/mibac/export/MiBAC/sito-MiBAC/Contenuti/MibacUnif/Eventi/visualizza_asset.html_2063678585.html;\n\"Villae Film Festival\", Villa d\u2019Este, 2 \u2013 8 dicembre 2019 (direttore artistico Andrea Bruciati)\nhttps://www.beniculturali.it/mibac/export/MiBAC/sito-MiBAC/Contenuti/MibacUnif/Comunicati/visualizza_asset.html_477094052.html;\n\"Apr\u00e8s le d\u00e9luge.\" \"Viaggio tra opere riemerse e misconosciute\", Villa d\u2019Este e Santuario di Ercole Vincitore, in corso (a cura di Andrea Bruciati, con Benedetta Adembri e Micaela Angle)\nhttps://www.beniculturali.it/mibac/export/MiBAC/sito-MiBAC/Contenuti/MibacUnif/Comunicati/visualizza_asset.html_1526061809.html."}
{"id": "1093362", "revid": "77358", "url": "https://it.wikipedia.org/wiki?curid=1093362", "title": "Mstislav Rostropovich", "text": ""}
{"id": "1093374", "revid": "228587", "url": "https://it.wikipedia.org/wiki?curid=1093374", "title": "Tribuna di Antonello Gagini", "text": "La Tribuna marmorea della Cattedrale di Palermo fu la pi\u00f9 importante e imponente opera di scultura realizzata da Antonello Gagini su commissione di Giovanni Patern\u00f2 (primo contratto 1507, seconda rielaborazione di contratto 1510) redatto alla presenza del vicer\u00e9 di Sicilia Raimondo de Cardona e il sovraintendente della maramma Simone Ventimiglia, marchese di Geraci. Ad essa lo scultore lavor\u00f2 dal 1509 al 1536, anno della sua morte. L'opera fu portata a termine dai figli Antonino, Giacomo e Vincenzo nel 1574.\nDescrizione.\n \nLa tribuna alta 25 metri circa, ricopriva l'intera abside della navata centrale della Cattedrale ed era strutturata in tre ordini di nicchie sovrapposti. Le nicchie del primo ordine ospitavano 14 statue di santi, al di sotto e al di sopra delle quali vi erano collocate le formelle in altorilievo con le storie dei rispettivi santi e i tondi in altorilievo degli angeli portacorona. Anche il secondo ordine era composto da 14 nicchie con rispettivi santi, il terzo ordine ne conteneva 12.\nSull'asse mediano dell'abside vi erano due nicchie pi\u00f9 grandi: in basso nel primo ordine, quella contenente la statua di \u201c\"Maria assunta in cielo tra gli angeli\"\u201d; in alto, compresa da secondo e terzo ordine, quella con le statue del \"Cristo risorto\" e i tre soldati. L'intero apparato culminava in alto con la semicalotta absidale in cui era raffigurato il \"Padreterno\"\" in stucco, opera realizzata da Vincenzo Gagini.\nNel 1797, in occasione della ristrutturazione della Cattedrale iniziata nel 1780, la Tribuna fu letteralmente demolita: le 45 statue, i 14 angeli e le 14 formelle furono dislocate altrove all'interno e all'esterno della Cattedrale stessa. Nei primi lustri del XIX secolo sulla coronatura dei merli \u00e8 documentata la collocazione di numerose statue, oggi disposte nella navata principale, nel transetto e nell'abside. Anche le 14 paraste, che rappresentavano una parte strutturale della Tribuna, furono riadattate nella \"\"Cappella di Santa Rosalia\" all'interno della Cattedrale, il \"Padreterno\" in stucco fu totalmente distrutto.\nPrimitiva disposizione.\nLa seguente esposizione riassume la descrizione della disposizione degli elementi riportata da Gioacchino di Marzo sulla base dei resoconti di critici e di storici che hanno dettagliato l'opera prima dell'intervento del 1780.\nRealizzazioni e attribuzioni.\nTutte le statue degli Apostoli sono realizzazioni attribuite per stile alla mano di Antonello Gagini 1533 come le sculture dei Dottori della Chiesa la cui collocazione risale all'anno 1534.\nTutti i bassorilievi con scene di \"Vita degli Apostoli\" sono realizzazioni attribuite alla mano di Antonello Gagini.\nDi Antonello Gagini: sempre attribuibili alla mano del caposcuola le statue di \"Sant'Ambrogio\", \"Sant'Agostino\", \"San Gregorio Magno\", \"San Matteo Evangelista\".\nDi Antonino Gagini: \"San Cristoforo\" 1537, \"Santa Ninfa\" 1539 (*), \"Santa Cristina\" 1539 (*), \"San Cosma\" 1539 (*), \"San Domenico\" 1539 (*), \"San Francesco d'Assisi\" 1539 (*), \"Sant'Antonio abate\" 1539 (*), \"Santa Maria Maddalena\" 1539 (*), \"San Lorenzo\" 1537, \"Assunzione di Maria\". \nDi Giacomo Gagini: \"San Sebastiano\" 1537, \"Santo Stefano\" 1537, \"San Benedetto Abate\" 1539 (*).\nAttribuzione incerta: \"San Luca\", \"San Marco\", \"San Damiano\" 1539 (***), \"San Lucia\" 1539 (**), \"Sant'Oliva\" 1539 (****), \"Santa Caterina da Bologna\" 1539 (**), \"San Giovanni Evangelista\", \"Sant'Agnese\" 1539 (****), \"Sant'Agata\" 1539 (****), \"San Girolamo\" 1534, \"Cristo Risorto\", i tre \"Soldati\", \"Sepolcro di Maria\", \"Processione del feretro di Maria\".\nLe attivit\u00e0 di indoratura e coloritura dei panneggi (azzuolo, oro, nero), degli sfondi dei teatrini, delle cornici, del risalto di particolari, dei titoli descrittivi, sono effettuate da Antonello Crescenzio, artista legato alla famiglia Gagini come compare in qualit\u00e0 di padrino di battesimo.\nAttuali dislocazioni.\nLe attuali dislocazioni delle opere disassemblate della Tribuna di Antonello Gagini all'interno della cattedrale in seguito all'intervento promosso da Ferdinando Fuga e pesantemente posto in opera dal palermitano Giuseppe Venanzio Marvuglia sotto la direzione dei lavori di Giovan Battista La Licata. Nei primi lustri del XIX secolo \u00e8 documentata la disposizione sulla coronatura esterna dei merli o depositate nella \"Cappella delle Sacre Reliquie\" fino all'intervento del cardinale Ernesto Ruffini nel 1950 circa.\nL'attuale collocazione dei manufatti \u00e8 effettuata sui pilastri della navata centrale, ai vertici del transetto, presso i pilastri della cupola, sui contrafforti e nell'emiciclo dell'abside.\nAltri elementi decorativi e Plastico della Tribuna.\nDue capitelli di parasta, due frammenti di parasta e un frammento di cornice marcapiano sono conservati presso il Museo diocesano di Palermo. Nello stesso Museo \u00e8 esposto il Plastico della Tribuna, in legno-gesso, scala 1:10, realizzato dal 1998 al 2000 da Salvatore Rizzuti e i suoi allievi presso la sua Cattedra di Scultura dell'Accademia di belle arti di Palermo, a partire dalle ricostruzioni sulla base delle fonti operate da Hanno Walter Kruft.\nGalleria d'immagini.\nRicostruzione fotografica primitive posizioni documentate da Gioacchino di Marzo"}
{"id": "1093385", "revid": "339392", "url": "https://it.wikipedia.org/wiki?curid=1093385", "title": "Alloctono (biologia)", "text": ""}
{"id": "1093387", "revid": "486946", "url": "https://it.wikipedia.org/wiki?curid=1093387", "title": "Sostakovic", "text": ""}
{"id": "1093389", "revid": "73169", "url": "https://it.wikipedia.org/wiki?curid=1093389", "title": "Se otto ore vi sembran poche", "text": "Se otto ore vi sembran poche \u00e8 un canto popolare di lavoro italiano, di autore anonimo, originario dei primi anni del XX secolo. Nasce come canto di protesta delle mondine, teso a rivendicare \"le otto ore\" come massimo orario di lavoro giornaliero ed \u00e8 riferibile all'iniziativa del deputato socialista Modesto Cugnolio, che present\u00f2 un progetto di legge in tal senso (1906).\nDivenne popolare nel periodo del biennio rosso (1919-1920). \u00c8 stato riproposto da Giovanna Daffini, da Giovanna Marini, Anna Identici e Maria Carta.\nVenne anche cantata nel secondo dopoguerra dagli operai e dai lavoratori in generale legati al Partito Comunista Italiano in una versione leggermente modificata, e indirizzata contro la politica di Mario Scelba. Venne nuovamente cantata durante le contestazioni del 1968 e 1977.\nLa canzone \u00e8 conosciuta anche con titoli diversi come Se otto ore son troppo poche, Se otto ore o Le otto ore.\nIl 1 Maggio 2020 Ortensia Giovannini e Claudio Argiolas, rispettando la storia del brano come \"canto di contestazione\", ne riadattano il testo per criticare l'attivit\u00e0 del Ministero dell'Istruzione Italiano nei confronti dei precari della scuola pubblica. Il brano \"Se 8 ore / Precari Version\" \u00e8 stato condiviso su diverse pagine legate ai concorsi della scuola e al precariato di terza fascia."}
{"id": "1093392", "revid": "729019", "url": "https://it.wikipedia.org/wiki?curid=1093392", "title": "Servizio ferroviario metropolitano di Bari", "text": "Il servizio ferroviario metropolitano di Bari \u00e8 costituito da due sistemi, gestiti da Ferrotramviaria (linee FM1 e FM2) e Trenitalia. \u00c8 inoltre in costruzione un'altra linea ferroviaria da adibire a servizio metropolitano, il cui esercizio sar\u00e0 affidato alle Ferrovie Appulo Lucane.\nIl servizio ferroviario metropolitano (Ferrotramviaria).\nLa cosiddetta \"ferrovia metropolitana di Bari\" \u00e8 un servizio ferroviario urbano, esercito da Ferrotramviaria, che collega la stazione di Bari Centrale al quartiere San Paolo e alla citt\u00e0 di Bitonto passando per l'aeroporto di Bari.\nNegli schemi della rete della Ferrotramviaria le due linee sono indicate come FM (FM1 e FM2), da \"ferrovia metropolitana\".\nStoria e linee.\nNel 1999 l'amministrazione comunale di Bari approv\u00f2 un piano di riordino ferroviario, comprendente la costruzione di alcune linee ferroviarie urbane.\nLa prima opera completata fu la cosiddetta metropolitana San Paolo-FM1, una diramazione della ferrovia Bari-Barletta diretta al quartiere San Paolo.\nLa linea venne inaugurata il 24 giugno 2008 e aperta all'esercizio il 22 dicembre dello stesso anno.\nNel maggio del 2009 iniziano i lavori per la costruzione della nuova infrastruttura di 7\u00a0km a servizio dell'aeroporto di Bari per un costo di 77 milioni di euro. I lavori sono terminati nel 2013. La linea, in concessione per conto della Regione Puglia, \u00e8 utilizzata dal servizio metropolitano FM2 dal 20 luglio 2013.\nLinea FM1.\nI treni in servizio sulla FM1 partono dalla stazione di Bari Centrale della Ferrotramviaria, attigua all'omonima stazione FS, e percorrono il primo tratto della linea per Barletta, toccando le fermate urbane di Quintino Sella, Brigata Bari e Francesco Crispi; tale tratto \u00e8 a binario unico.\nAlla stazione di Fesca-San Girolamo ha inizio la tratta di nuova costruzione, in viadotto e a doppio binario; dopo la fermata di Tesoro, posta sul viadotto, la linea scende al piano di campagna e si interra, toccando le fermate sotterranee di Cittadella della Polizia e San Gabriele, fino alla stazione capolinea di Ospedale San Paolo. Alla fine del 2013 sono iniziati i lavori di prolungamento del servizio metropolitano alla fermata Cecilia, operativa dal 4 luglio 2017 e alla successiva fermata Viale delle Regioni, in fase di costruzione.\nLa lunghezza totale della linea FM1 \u00e8 di 9,286\u00a0km. Il servizio prevede un treno ogni 40 minuti. Sono utilizzati gli elettrotreni ELT 200 (tipo Alstom Coradia), gli unici in grado di servire le stazioni della nuova tratta, caratterizzate da marciapiedi alti.\nLinea FM2.\nLa linea FM2 collega, la stazione di Bari Centrale a Bitonto passando per una nuova tratta ferroviaria di 7,7\u00a0km di lunghezza, che serve l'aeroporto di Bari-Palese e Europa, un nuovo insediamento residenziale. Le corse FM2 sono 7 coppie al giorno ma integrate dal servizio FR2 che ha lo stesso percorso della FM2 ma prolungato a Barletta. Il materiale rotabile \u00e8 composto dagli ELT 200, e dai pi\u00f9 moderni Stadler FLIRT che consentiranno in futuro di rendere interoperabili il passante aeroportuale con l'intera rete regionale di RFI.\nLa costruzione della linea FM2 e delle due stazioni sul suo tracciato \u00e8 stata cofinanziata con oltre 40 milioni di euro dai fondi PON - Trasporti e FESR dell'Unione Europea.\nIl servizio ferroviario metropolitano (Trenitalia).\nIl servizio ferroviario urbano delle Ferrovie dello Stato venne istituito il 30 settembre 1991, sulla tratta urbana della ferrovia Adriatica, da Bari Santo Spirito a Bari Parco Sud, con frequenza semioraria; erano utilizzate automotrici diesel ALn 668. Dopo pochi mesi, in seguito all'aumento dell'utenza, il servizio fu prolungato da Bari Parco Sud a Bari Torre a Mare.\nIl 31 maggio 1992 vennero aggiunte le nuove fermate intermedie di Marconi, Magna Grecia e Liside (Parco Sud).\nIl 10 ottobre 1993 venne attivata l'elettrificazione fra Bari Parco Sud e Mola di Bari, e contemporaneamente il raddoppio del binario fra Bari Torre a Mare e Mola di Bari; il servizio urbano fu cos\u00ec prolungato a quest'ultima localit\u00e0, e gestito con automotrici elettriche ALe 582.\nAlla fine del 1993 il servizio venne prolungato da Bari S. Spirito alla nuova fermata di Enziteto Catino, ricavata da un'asta di manovra.\nIl 14 dicembre 2004 all'interno della stazione di Bari Parco Sud vennero attivati due marciapiedi per servizio viaggiatori, e contestualmente vennero soppresse le due fermate di Liside e Magna Grecia. Nel 2009 il servizio \u00e8 stato esteso a Giovinazzo e Molfetta, stazione capolinea dei treni metropolitani. In contemporanea \u00e8 stata soppressa la fermata di Enziteto Catino. Il 2 ottobre 2016 \u00e8 stata attivata la fermata di Bari Torre Quetta.\nIl servizio.\nIl servizio Bari Torre a Mare-Bari Centrale-Bari S. Spirito, assieme a quello Bari Centrale-Modugno Citt\u00e0, al 2013 \u00e8 catalogato nel quadro orario M85 dell'orario ufficiale e viene definito servizio metropolitano. L'orario non \u00e8 cadenzato e le corse sono in media ogni mezz'ora (Bari Torre a Mare-Bari S. Spirito).\nIl servizio \u00e8 accessibile con un biglietto a tariffa speciale (tariffa metropolitana 14/BA) solo nella tratta tra Bari S. Spirito e Bari Torre a Mare.\nBari-Bitritto (Ferrovie Appulo Lucane).\nLa ferrovia Bari-Bitritto \u00e8 un'infrastruttura in costruzione, destinata a servire la periferia meridionale di Bari lungo l'asse di collegamento con Bitritto.\nA maggio 2020, la gara d\u2019appalto dell\u2019infrastruttura, viene offerta a RFI, che molto probabilmente sar\u00e0 il futuro gestore della tratta."}
{"id": "1093394", "revid": "399", "url": "https://it.wikipedia.org/wiki?curid=1093394", "title": "Storia della scultura", "text": "La storia della scultura occidentale \u00e8 tra i filoni pi\u00f9 significativi della storia dell'arte. Alla scultura, per la generale maggior resistenza dei suoi materiali, \u00e8 spesso toccato, suo malgrado, il ruolo di trasmettere i valori dell'arte antica alle generazioni moderne, facendo s\u00ec che fosse un ponte tra gli artisti di epoche lontane. Per questo gran parte della storia della scultura occidentale pu\u00f2 essere riassunto nell'alternarsi tra allontanamenti e riscoperte del modello classico (sebbene da intendersi con significati e contorni via via diversi).\nDopo i secoli dell'antichit\u00e0 in cui aveva predominato la stilizzazione della figura, in particolare quella umana, la cultura greca raggiunse, a partire circa dal VI secolo a.C., a un ottimo compromesso di realismo e idealizzazione, che venne perfezionato nei secoli successivi e glorificato dalla letteratura, tanto da essere definito \"classico\", ovvero metro insindacabile di confronto con tutte le altre forme d'arte. Sebbene gi\u00e0 nel mondo ellenistico questo equilibrio si spostasse verso figure pi\u00f9 complesse e artificiose, coi romani il canone greco venne ripreso e replicato cos\u00ec a lungo da divenire un elemento unificatore per tutto il bacino mediterraneo e le zone assoggettate dall'impero.\nI barbari, praticanti di forme artistiche pi\u00f9 schematiche, contaminarono il modello classico ormai stanco e monotono, assecondando quella semplificazione verso forme pi\u00f9 chiare e simboliche gi\u00e0 in atto dal IV secolo anche nell'arte romana ufficiale. Per tutto il millennio del Medioevo agli scultori interess\u00f2 pi\u00f9 il dato simbolico e trascendentale delle opere che la loro verosimiglianza. La scultura monumentale, praticata soltanto occasionalmente, venne riscoperta dopo l'anno Mille come forma di decorazione per l'architettura, inserita in fregi e nicchie dei nuovi, grandi complessi religiosi. Come esempio per questo genere si ricominci\u00f2, soprattutto in Italia a partire dal XIII secolo, a guardare di nuovo all'arte classica, di cui restavano ancora copiose vestigia. Agli eleganti ritmi sinuosi dell'arte gotica delle corti del XIV secolo rispose un'arte pi\u00f9 salda e naturalistica, il Rinascimento, che per la prima volta comp\u00ec un recupero cosciente dei modelli classici.\nSuccessivamente furono in auge stili meno naturalistici e pi\u00f9 elegantemente artificiosi, quali il Manierismo, il Barocco e il Rococ\u00f2. Alla fine del XVIII secolo, la scoperta di Pompei e degli altri siti di scavo vesuviani port\u00f2 a un forte risveglio dello stile classico, il neoclassicismo.\nL'Ottocento fu, anche in scultura, un secolo dominato dal pi\u00f9 ampio eclettismo, per il grande ampliarsi degli orizzonti di gran parte della popolazione, grazie anche al progresso in tutti i settori. Si inizi\u00f2 a registrare nella seconda met\u00e0 del secolo, prima in pittura e poi nelle altre forme d'arte, un progressivo distacco dal naturalismo, che culmin\u00f2 nel XX secolo con la riscoperta della scultura primitiva, fino a raggiungere per la prima volta, con l'astrattismo e l'informale, il completo distacco da tutti i precedenti vincoli tecnici, estetici e di verosimiglianza col soggetto.\nPreistoria e le prime civilt\u00e0.\nLa scultura \u00e8 un'arte molto antica, che si pu\u00f2 riscontrare gi\u00e0 nel 24000 a.C. con le famose Veneri, figure femminili scoperte in varie zone d'Europa che hanno la caratteristica di avere seno, ventre e glutei ingrossati per rappresentare il potere della donna di creare una vita.\nIn Egitto, intorno al XIV secolo a.C., erano note tutte le tecniche delle sculture, ma il materiale che venne pi\u00f9 usato era la pietra. Le figure ritratte erano di solito faraoni ed erano rappresentati in modo solenne, con una postura molto rigida e con una forte schematizzazione delle forme.\nSe per l'Egitto le materie prime come il marmo, granito e il legno erano abbondanti, almeno presso il Nilo, per la Mesopotamia spesso si doveva ricorrere al mattone, che veniva spesso importato.\nGli stilemi erano ripetitivi, infatti veniva ritratto soprattutto l'uomo come figura terrena. \nLe rappresentazioni erano scolpite con piccole dimensioni e veniva scolpito con molta accuratezza il viso, si vedano le pose, le parrucche che si congiungevano con la barba, le espressioni e gli occhi. \nSe vogliamo vedere altre scene rappresentative dovremmo vedere i bassorilievi, che soprattutto nell'Assiria venivano riportate le gesta e le imprese eroiche di quel popolo.\nScultura greca.\nGli antichi greci ebbero una vasta tradizione di scultori, e ci\u00f2 ci permette di dividere la scultura greca in vari periodi.\nPeriodo di formazione.\nIl periodo di formazione si sviluppa attorno al IX-VIII secolo a.C. Le sculture sono di piccole dimensioni e vengono scolpite in vari materiali (alabastro, oro, bronzo etc.). Le figure raffigurate rappresentano divinit\u00e0 o atleti (spesso nudi ma con un elmo in testa). Le statue ricoprono un ruolo votivo.\nSi sviluppano le poleis, formate da tre parti: l'acropoli, asty e chora.\nPeriodo arcaico.\nIl periodo arcaico (VII-VI secolo a.C.) vede la nascita della scultura monumentale a tutto tondo, gi\u00e0 presente nella scultura egizia, spesso usata nei templi o in campo religioso. Caratteristica presente in tutto il periodo arcaico \u00e8 senza dubbio il sorriso arcaico, ossia un sorriso accennato nel viso del soggetto raffigurato, che non esprime n\u00e9 gioia n\u00e9 derisione, infatti si pensa che sia il tentativo di rendere bidimensionalmente il sorriso. Inoltre un'altra caratteristica sempre presente \u00e8 la staticit\u00e0 delle statue.\nLe figure rappresentate sono giovani (kouroi) e giovanette (korai) che presentano delle caratteristiche diverse. I Kouroi sono giovani ragazzi sempre nudi (eccetto il moscophoros), che rappresentano il nudo eroico: hanno un primo cenno di movimento, in quanto hanno sempre la gamba sinistra protratta avanti; inoltre hanno i pugni chiusi in senso di potenza e severit\u00e0, caratteristiche presenti gi\u00e0 nella scultura egizia.\nAl contrario le korai sono sempre vestite con il chitone e l'himation e non presentano neanche un cenno di movimento.\nQueste sculture si trovavano nei templi e nei santuari.\nIl periodo arcaico si pu\u00f2 dividere a sua volta in tre stili:\nPeriodo severo e classico.\n Tra il periodo arcaico e quello ellenico si sviluppa il cosiddetto stile severo. In questo periodo vi \u00e8 una maggior resa anatomica, con una ricerca sempre pi\u00f9 dettagliata delle masse corporee. Inoltre le statue, non pi\u00f9 statiche come nel periodo arcaico, acquistano movimento e dinamicit\u00e0. Ma il cambiamento pi\u00f9 importante, e che d\u00e0 il nome a questo periodo, \u00e8 l'abbandono del sorriso arcaico, e la nascita di una maggior espressivit\u00e0 del volto. L'himation viene sostituito dal peplo e viene impiegato come materiale il bronzo, che permette di rappresentare maggiormente le masse muscolari. Il gruppo scultoreo di bronzo per eccellenza sono i Bronzi di Riace (460 a.C. circa). Molto importanti sono gli scultori Policleto Fidia e Mirone.\nEllenismo.\nDurante l'ellenismo (IV-I secolo a.C.) ci fu una fioritura della scultura sia per le posture complicate dei soggetti, sia nei tratti di viso della scultura umana.\nCivilt\u00e0 sarda.\nPrive di apparenti influenze egee \u00e8 invece la statuaria in bronzo e in pietra sarda. Essa raggiunge probabilmente il suo apice con la civilt\u00e0 nuragica attraverso i giganti di Monti Prama. Improntate al cosiddetto stile dedalico, sono uniche nell'intero panorama artistico nonch\u00e9 probabilmente le pi\u00f9 antiche statue a tutto tondo del mediterraneo occidentale. L'arco di tempo nel quale si colloca la creazione di queste statue (probabilmente dipinte), alte dai 2 ai 2,5 metri, oscilla dall'IX all'XI secolo a.C. a seconda delle ipotesi archeologiche, ma in ogni caso risultano anteriori di alcuni secoli alla statuaria greca. Riproduzioni in pietra dei caratteristici \"bronzetti\", statuette votive in bronzo che potrebbero risalire al XIII secolo a.C. raffiguranti personaggi delle varie classi sociali, sono state trovate spezzate in 5.178 frammenti. Facenti parte di una necropoli monumentale, fungevano da effigie dell'eroe-guerriero sepolto sotto di esse.\nCivilt\u00e0 italiche.\nNella penisola italica le civilt\u00e0 che conobbero eccellenti scultori furono due: gli etruschi e i romani, tutti e due influenzati dall'arte greca.\nNon da meno sono le statuarie delle civilt\u00e0 dei Piceni, databili intorno al VII sec a.C.\nDi pregevole fattura il Guerriero di Capestrano e il guerriero da Numana.\nI primi (VIII-III a.C.) usavano soprattutto la terracotta e il bronzo, materiali molto diffusi a quell'epoca. Le principali sculture erano i sarcofagi, e i vasi canopi, contenitori dove all'interno si mettevano le ceneri dei morti, e tutto l'arredamento funebre, e questo fa pensare che gli etruschi siano un popolo molto religioso e che credevano alla continuit\u00e0 della vita dopo la morte.\nLa civilt\u00e0 etrusca tra l'VIII e il III secolo a.C., conobbe eccellenti scultori i quali erano influenzati dall'arte greca, ed operavano utilizzando in particolar modo la terracotta e il bronzo, un esempio \u00e8 il Sarcofago degli sposi.\nI romani, invece, davano alle forme pi\u00f9 realismo rispetto all'arte etrusca, e per loro quest'arte non serve solo per fattore estetico, ma era un modo per diffondere a tutto l'impero la conoscenza di nuovi imperatori e di famiglie nobili. \nTra i personaggi pi\u00f9 ritratti c'erano i cavalli, simbolo di ricchezza, e gli avi, poich\u00e9 i romani avevano una forte venerazione degli antenati.\nDall'ascesa del Cristianesimo all'arte gotica.\nCon l'affermarsi del Cristianesimo (Alto Medioevo) ci fu un forte distacco dall'arte pagana, ripudiandone le tecniche artistiche e le forme.\nLe sculture preferite erano i bassorilievi e tutte le opere di piccole dimensioni, come urne e reliquari.\nIn epoca romanica le facciate delle chiese si affollarono di scene bibliche, angeli e diavoli che avevano il compito di educare i fedeli.\nIl fiorire del gotico (secoli XII-XV) segn\u00f2 il ritorno alla scultura a tutto tondo e alla statuaria in tutta Europa, molte sculture erano ancora strettamente legate all'architettura ecclesiastica ma altre godevano di maggiore autonomia e ritraevano re e signori del tempo.\nLa scultura \u00e8 fortemente legata all'architettura e diventa un suo completamento, in Italia le figure sono simili a quelle romane e c'\u00e8 una diffusione delle forme allungate. \nI materiali pi\u00f9 usati sono marmo, bronzo, metalli preziosi, pietra e il legno.\nGli scultori pi\u00f9 importanti di quest'epoca sono Nicola Pisano, Giovanni Pisano e Arnolfo Di Cambio.\nDal Rinascimento al Neoclassicismo.\nCon il Rinascimento si assiste ad una riscoperta dell'arte classica, soprattutto legata alle vestigia di Roma antica. Slegata ormai dalla semplice decorazione architettonica, la scultura riscopre la propria individualit\u00e0 nelle figure a tutto tondo, nei bassorilievi e nelle arti minori.\nL'attenzione verso l'anatomia umana porta a risultati sempre pi\u00f9 realistici, pur sempre con una certa idealizzazione dovuta al modello classico. Nel XV secolo Donatello porta il nuovo gusto nel nord Italia, mentre nel XVI secolo sorge l'astro di Michelangelo Buonarroti, capace di creare forme possenti e dinamiche. Letterati e storici tributano ormai il \"superamento degli antichi\", premettendo alla scultura di assurgere ad arte tra le pi\u00f9 influenti. Ispirandosi spesso a Michelangelo, gli artisti creano un nuovo stile anticlassico, il manierismo, dove le figure sono rappresentate in pose complesse ed eleganti.\nL'estremo virtuosismo del manierismo sfoci\u00f2, a fine del XVI secolo in forme sempre pi\u00f9 dinamiche, a cui si ispir\u00f2 un nuovo giovane astro, Gian Lorenzo Bernini: con lui la scultura si fa pi\u00f9 che mai viva, riuscendo a rappresentare nuovi temi e soggetti di grande complessit\u00e0 formale. Questo stile fastoso ebbe particolare diffusione con la Controriforma, quale simbolo della Chiesa vincitrice sulla Riforma Protestante. Il barocco domin\u00f2 la scena per tutto il XVII secolo e oltre, sviluppandosi solo nel corso del XVIII in forme pi\u00f9 minute accattivanti, con un particolare accento alla rappresentazione dei pi\u00f9 minuti stati d'animo, dette del Rococ\u00f2, che ebbero il loro apogeo nella corte francese di Versailles, ma anche nelle migliori corti europee come Dresda e Vienna.\nSul finire del secolo la straordinaria scoperta delle citt\u00e0 sepolte attorno al Vesuvio d\u00e0 origine in tutta Europa a un risveglio dello stile classico, nella sua forma pi\u00f9 fredda e purista: \u00e8 lo stile neoclassico, stile di riferimento dell'Impero napoleonico e dei suoi stati satellite. Tra i maggiori artefici dell'epoca Antonio Canova, ritenuto capace di creare figure della bellezza classica in grado di gareggiare alla pari con i migliori esempi dell'antichit\u00e0.\nIl XIX secolo.\nDopo l'avvento della fotografia, la pittura muta la sua natura, i suoi scopi. Di conseguenza viene a crearsi il movimento impressionista e successivamente tutta una serie di correnti artistiche che abbattono via via i limiti del naturalismo e del ritrattismo. Di conseguenza, l'interesse generale per la pittura aumenta, a discapito di quello per la scultura. In questa epoca di grandi novit\u00e0 pittoriche l'unico scultore che riesce a farsi strada rimanendo quasi sempre legato al naturalismo \u00e8 il francese Auguste Rodin: egli supera i principi di equilibrio, proporzione e tranquillit\u00e0 propri del neoclassicismo e porta alla luce opere intrise di tensione, passionali, cariche di pathos. A volte si stacca nettamente dalle convenzioni, come si pu\u00f2 notare nel monumento a Balzac o nei Borghesi di Calais. Altre opere importanti sono il Bacio, il Pensatore, la Porta dell'inferno.\nUn altro scultore contemporaneo, l'italiano Medardo Rosso, sceglie di trasferire i principi del movimento impressionista nella scultura, abbozzando visi di fanciulli in uscita dalla pietra. Socchiudendo gli occhi si accentua la percezione dell'immagine che prende forma dalla massa rocciosa.\nIl XX secolo.\n\u00c8 un periodo che tende a rompere definitivamente con le convenzioni della scultura dei secoli passati.\nCi sono varie correnti quelle che tendono a scomporre l'unitariet\u00e0 della scultura in pi\u00f9 sfaccettature, o realizzando quasi dei solidi geometrici riprendendo la pittura Cubista e la scultura aborigena extra europea molto geometrizzata, talvolta l'arte egizia (fra i massimi esempi Picasso, Boccioni nel futurismo italiano, le avanguardie russe...), altri distruggono definitivamente il concetto di unicit\u00e0 ed artigianalit\u00e0 dell'opera (i dadaisti, usando oggetti gi\u00e0 fatti ad esempio Marcel Duchamp, l'arte concettuale-povera italiana con Manzoni...).\nAltri scultori invece guardano ancora al passato, ritenendolo ancora vitale e di genuina origine d'ispirazione, osservando tutto ci\u00f2 che ha preceduto l'arte Classica (intesa per Greca e Romana, giudicata troppo fredda e calcolata e fra l'altro ampiamente usata nel XIX dal Neoclassicismo che ormai era diventato una sorta di noioso rifacimento di modelli per interminabili volte), ovvero i nuovi modelli sono l'arte etrusca e greca preclassica (periodo arcaico e severo), senza disdegnare egizi ed i sumeri assiro babilonesi (ad esempio Arturo Martini)."}
{"id": "1093395", "revid": "2036644", "url": "https://it.wikipedia.org/wiki?curid=1093395", "title": "Coppa dell'Uzbekistan", "text": "La Coppa dell'Uzbekistan (O\u2018zbekiston Kubogi) \u00e8 la coppa nazionale di calcio uzbeka. \u00c8 il secondo torneo per importanza dopo la O\u02bbzbekiston Professional Futbol Ligasi."}
{"id": "1093401", "revid": "77358", "url": "https://it.wikipedia.org/wiki?curid=1093401", "title": "Solzenicyn", "text": ""}
{"id": "1093403", "revid": "155324", "url": "https://it.wikipedia.org/wiki?curid=1093403", "title": "Stelle come polvere", "text": ""}
{"id": "1093404", "revid": "20768", "url": "https://it.wikipedia.org/wiki?curid=1093404", "title": "Cesare Cavalleri", "text": "Biografia.\nHa conosciuto l'Opus Dei durante gli anni universitari, e vi \u00e8 entrato come numerario nel 1959, scegliendo la via del celibato apostolico.\nNegli anni '60 ha fondato, a Verona, la rivista Fogli, \u00abRivista di cultura, attualit\u00e0 e di problemi giovanili\u00bb, che, fra l'altro, ha avuto una polemica con Eugenio Montale a proposito dei rapporti fra le generazioni. Ha curato la versione ritmica del Libro della Passione, del poeta e teologo cileno Jos\u00e9 Miguel Iba\u00f1ez Langlois, diffusa anche in CD con musiche di Gianmario Liuni. Ha raccolto in volume l'Intervista sul fondatore dell'Opus Dei, di mons. \u00c1lvaro del Portillo. Ha curato numerose prefazioni di opere di poesia e di saggistica, fra cui \"Fede e filosofia. Il pensiero cattolico dell'Italia del dopoguerra\", di Chiara Ronchetti (ed. Mondadori-Leonardo). Una selezione antologica degli articoli di fondo pubblicati nei primi quarant'anni della sua direzione di Studi cattolici \u00e8 stata pubblicata nel 2007 con il titolo \"Editoriali\".\nEdizioni Ares.\nDal 1966 \u00e8 direttore di \"Studi Cattolici\", \u00abmensile di studi e di attualit\u00e0\u00bb, nonch\u00e9 direttore delle Edizioni Ares. Come editore, nei primi anni ottanta ricevette da Eugenio Corti il dattiloscritto del romanzo \"Il cavallo rosso\". Ares fu la prima casa editrice a pubblicare l'opera.\nCollaborazioni giornalistiche.\nCollabora al quotidiano Avvenire dal primo numero (4 dicembre 1968). Da quell'anno fino al 1983 \u00e8 stato il critico televisivo per il quotidiano. Dal 1985 al 2007, oltre ad articoli di critica letteraria e di costume, ha pubblicato ogni mercoled\u00ec su Avvenire una rubrica intitolata \"Persone &amp; parole\", che ha gi\u00e0 dato luogo a quattro volumi antologici. Dal 2 gennaio 2008, sempre al mercoled\u00ec, tiene la rubrica \"Leggere, rileggere\". Nel volume \"Letture\", ha raccolto la sua esperienza trentennale di critico letterario.\nHa collaborato alla rivista Il Domenicale (2002-2009). \u00c8 membro del comitato scientifico delle riviste La Societ\u00e0 e Humanitas (di Santiago del Cile).\nPremi e riconoscimenti.\nNel 2004 gli \u00e8 stato assegnato il Premio Internazionale Medaglia d'Oro al merito della Cultura Cattolica, un riconoscimento che in precedenza era toccato ad Augusto Del Noce, ai cardinali Joseph Ratzinger e Giacomo Biffi, a mons. Luigi Giussani, all'economista Michael Novak, allo scrittore Eugenio Corti, al maestro Riccardo Muti. Nella motivazione si legge, tra l'altro: \u00abStudi cattolici e le Edizioni Ares sono largamente aperte alle novit\u00e0 moderne, ma sempre sulla base di una identit\u00e0 mai posta in discussione. Ci\u00f2 ha consentito a Cavalleri di porre la sua attivit\u00e0 culturale al di sopra delle banali e interessate contrapposizioni tra modernisti e tradizionalisti, tra conciliari e anticonciliari, per non dire della fuorviante dicotomia tra cultura \"di destra\" e \"di sinistra\"\u00bb.\nNel 2006 gli \u00e8 stato assegnato l'Ambrogino d'oro, onorificenza che il Comune di Milano assegna ai cittadini benemeriti."}
{"id": "1093407", "revid": "44939", "url": "https://it.wikipedia.org/wiki?curid=1093407", "title": "Modgud", "text": ""}
{"id": "1093409", "revid": "767487", "url": "https://it.wikipedia.org/wiki?curid=1093409", "title": "\u048c", "text": "La ', minuscolo ', chiamata anche segno semidebole ( \"polumjagkij znak\") \u00e8 una lettera dell'alfabeto cirillico. Viene usata solo nella versione cirillica modificata per la lingua sami di Kildin dove rappresenta la semiconsonante // dopo una \u0434, una \u043d o una \u0442 palatalizzata. Non deve essere confuso con la jat (\u0462) perch\u00e9 le assomiglia molto."}
{"id": "1093410", "revid": "120634906", "url": "https://it.wikipedia.org/wiki?curid=1093410", "title": "Clarence Johnson", "text": "Biografia.\nJohnson entr\u00f2 alla Lockheed nel 1933, forte di una laurea in ingegneria aeronautica all'universit\u00e0 del Michigan. Prima dei trent'anni era gi\u00e0 ingegnere capo della ditta, con al suo attivo il Lockheed L-10 Electra, il caccia P-38 Lightning e il Constellation. Nel 1943 guid\u00f2, in sette mesi, la creazione del caccia a reazione P-80, istituendo un piccolo e unito team segreto e libero dalla burocrazia. Per la vicinanza ad una fabbrica che emanava cattivo odore, i suoi laboratori furono chiamati Skunk Works: Officine Puzzola.\nNegli anni seguenti, applicando la dottrina di Johnson: \"poche persone in gamba, capaci di risolvere i problemi in anticipo con un metodo semplice e diretto\", furono realizzati l'F-104 Starfighter, il ricognitore U-2 e il ricognitore SR-71 \"Blackbird\", in grado di toccare Mach 3.\nLa sua ultima fatica fu uno sfortunato trimotore wide-body, l'L-1011 TriStar, sconfitto nella gara commerciale con il McDonnell Douglas DC-10 attorno al 1971. Qualche anno dopo si ritir\u00f2 a vita privata fino alla morte."}
{"id": "1093413", "revid": "36426", "url": "https://it.wikipedia.org/wiki?curid=1093413", "title": "Arti di Firenze", "text": "Le Arti di Firenze iniziano a costituirsi come corporazioni delle arti e mestieri tra il XII ed il XIII secolo; si trattava di associazioni laiche nate per la difesa ed il perseguimento di scopi comuni che riunivano gli appartenenti ad una stessa categoria professionale o chi esercitava lo stesso mestiere ed a cui va attribuita la buona parte del merito per lo straordinario sviluppo economico che permise a Firenze di diventare una delle pi\u00f9 ricche e potenti citt\u00e0 del medioevo europeo.\nLe arti vennero divise in Arti maggiori e minori, in base alla rilevanza economica e al prestigio del loro operare: le prime riguardavano essenzialmente attivit\u00e0 imprenditoriali, che necessitavano un'organizzazione per importare le materie prime ed esportare il prodotto lavorato finito, le attivit\u00e0 bancarie e le arti liberali come la Medicina o la Giurisprudenza; le arti minori invece erano essenzialmente legate ad attivit\u00e0 manuali di prodotti di consumo e al commercio a vario titolo dei generi alimentari. \nStoria.\nFormazione.\nLe Arti, intese come corporazioni di mestiere, si svilupparono in Europa tra XI e XII secolo, come forma medievale organizzata di tutte le attivit\u00e0 economiche cittadine: commercio, finanza, industria manifatturiera e artigianato. A Firenze la prima arte di cui si ha notizia riguardo alla sua formazione \u00e8 quella di Calimala, nel 1150, mentre intorno al 1193 esistevano gi\u00e0 sette corporazioni, strutturate in modo pressoch\u00e9 identico: i membri eleggevano un consiglio composto da un certo numero di consoli o rettori, tra cui veniva eletto un capo (il gonfaloniere) che ne curava tutti gli interessi.\nL'ingresso nelle corporazioni era regolato da precise condizioni: essere figli legittimi di un membro della stessa arte, dare prova della propria abilit\u00e0 artigiana e pagare una tassa. I membri erano generalmente divisi in maestri (che possedevano le materie prime e gli attrezzi e vendevano le merci prodotte nella propria bottega), apprendisti e garzoni.\nCiascuna arte aveva il proprio statuto, con pieno valore di legge, e poteva emettere sentenze nelle controversie tra i membri o tra questi e i loro sottoposti (quelle delle Arti Maggiori erano considerate inappellabili). Nel Trecento venne inoltre creato il \"Tribunale di Mercatanzia\", per le cause tra gli appartenenti alle diverse corporazioni. Le arti proteggevano i propri membri dalla concorrenza di altre citt\u00e0 o di persone non appartenenti alla corporazione, e garantivano la qualit\u00e0 del lavoro con un'attenta opera di supervisione sulle diverse botteghe. Si occupavano inoltre di organizzare l'orario di lavoro, stabilendo i giorni festivi, e di alcuni servizi pubblici. \nNel corso del Quattrocento istituirono persino il corpo delle Guardie di citt\u00e0 che reprimeva le frodi e si occupava dell'organizzazione di fiere e mercati, oltre a proteggere le vie durante la notte.\nFin dall'inizio, per\u00f2, le Arti fiorentine non ebbero tutte pari dignit\u00e0: inizialmente divise in sette Arti Maggiori e quattordici Minori, alcune di queste ultime divennero successivamente Arti \"Medie\".\nGli appartenenti alle Arti Maggiori erano imprenditori, importatori di materie prime, esportatori di prodotti finiti, banchieri, commercianti e professionisti come giudici, notai e medici; gli appartenenti alle Arti Minori erano tutti i maestri d'opera e i loro lavoranti occupati nella lavorazione del ferro, cuoio, legno, e nel settore alimentare in genere. Ci furono per\u00f2 anche dei mestieri che non raggiunsero mai la condizione di arte indipendente, ma dovettero associarsi a quelle gi\u00e0 esistenti, come accadde nel caso dei pittori, che normalmente si iscrivevano all'Arte dei Medici e Speziali.\nAscesa politica.\nLe Arti furono contrapposte per tutto il XIII secolo alle antiche consorterie di origine aristocratico-feudale, fatte di famiglie inurbatesi gi\u00e0 a partire dall'XI secolo e che controllavano e gestivano saldamente il funzionamento delle istituzioni politiche cittadine; troviamo cos\u00ec eletti alle pi\u00f9 alte magistrature fiorentine gli esponenti delle famiglie degli Uberti, Guidi, Alberti o Pazzi di Valdarno.\nL'ascesa delle corporazioni part\u00ec innanzitutto dalla rivendicazione dell'esercizio di un ruolo politico attivo nel governo comunale, in nome del grande sviluppo economico e commerciale della citt\u00e0, di cui i loro iscritti erano i principali fautori; l'appoggio delle corporazioni al partito guelfo, si rivel\u00f2 fondamentale per la definitiva sconfitta dei ghibellini a Firenze ed il loro crescente coinvolgimento nelle istituzioni \u00e8 gi\u00e0 rintracciabile a partire dal 1250, durante il cosiddetto Governo del Primo Popolo. L'avversit\u00e0 nei confronti del partito ghibellino \u00e8 chiaramente confermata anche negli statuti pi\u00f9 antichi delle Arti che ci sono pervenuti, in base ai quali l'essere guelfo era considerato uno dei requisiti \"morali\" indispensabili ai fini stessi dell'immatricolazione.\nGi\u00e0 nella pace tra Firenze e Siena del 1206 (dopo la presa di Semifonte), sono registrati come presenti alcuni consoli delle Arti. Nel 1266 le Arti Maggiori ottennero finalmente il riconoscimento come soggetto giuridico ma la lotta tra guelfi e ghibellini continu\u00f2 anche negli anni successivi, creando una situazione di grande instabilit\u00e0 a Firenze, fino alla nascita del Priorato delle Arti nel 1282, in cui erano le Arti maggiori ad eleggere ciascuna il loro Priore, che poi eleggeva con cadenza semestrale il gonfaloniere di Giustizia, la carica p\u00f9 alta della Repubblica. Oltre a rappresentare la vittoria del guelfismo, il Priorato consent\u00ec agli esponenti delle Arti Maggiori di affiancare i magnati nelle pi\u00f9 alte cariche di governo, imponendo l'obbligo di iscriversi anche solo formalmente ad una delle corporazioni per poter accedere alle magistrature. Nel 1285 vennero create le Arti mediane, consentendo anche ai loro rappresentanti di partecipare alla vita politica cittadina.\nGli \"Ordinamenti di Giustizia\" di Giano della Bella del 1293, esclusero infine i magnati dal governo fiorentino e bench\u00e9 successivamente attenuati, segnarono la definitiva conquista del potere da parte del ceto borghese sulle famiglie di antico lignaggio aristocratico e cavalleresco.\nIl Trecento.\nAgli inizi del Trecento Firenze intraprese un'intensa politica di espansione verso il contado, ai danni dei signori feudali che vivevano nei territori circostanti. Al suo interno, invece, il clima politico si fece sempre pi\u00f9 rovente. Dopo l'entrata in vigore degli Ordinamenti infatti, che avrebbero dovuto consegnare stabilmente il governo nelle mani dell'oligarchia guelfa, i magnati, piuttosto che rassegnarsi alla definitiva esclusione dalle magistrature, si \"convertirono\" al guelfismo, dichiarandosi a vario titolo \"popolani\" e assumendo spesso quale emblema la Croce del Popolo. Tuttavia il sistema delle consorterie port\u00f2 presto a nuove fratture, fino alla spaccatura del partito guelfo in un due fazioni rivali, i Bianchi e i Neri. Si riproponeva cos\u00ec una situazione del tutto analoga a quella che aveva caratterizzato il secolo precedente.\nAlla fine prevalsero i Neri ed il loro capo, il magnate Corso Donati, rest\u00f2 alla guida della citt\u00e0 fino al 1307, dopo aver fatto uccidere ed esiliare decine di avversari, tra cui Dante Alighieri. Verso il 1308, con la morte anche di Corso Donati, la citt\u00e0 arriv\u00f2 a una certa pacificazione interna. \nDurante tutte queste lotte gli esponenti delle Arti Maggiori si erano molto avvicinati a quelli dell'antica aristocrazia, di cui ora tentavano di imitare lo stile di vita. I grandi banchieri ed i ricchi mercanti mantennero quei privilegi che fino a 50 anni prima erano riservati solo alla nobilt\u00e0 e per cui avevano cos\u00ec caparbiamente lottato; adesso, la marcia di raggiungimento del medesimo status sociale poteva dirsi conclusa e in questo gli Ordinamenti rappresentano un punto di non ritorno nella storia della citt\u00e0.\nLe Arti si mantennero saldamente al potere al fianco dei magnati per tutto il Trecento; se si esclude il breve periodo della tirannia del Duca di Atene, Gualtieri VI di Brienne, cacciato nel 1343, la politica fiorentina parve mostrare una certa linea di continuit\u00e0. Gli affari continuarono a prosperare fin verso gli anni quaranta del Trecento, quando il fallimento dei banchi dei Bardi e dei Peruzzi e la peste nera del 1348 segnarono una notevole battuta di arresto nello sviluppo economico della citt\u00e0, che cerc\u00f2 di riprendersi al pi\u00f9 presto affidandosi come sempre al suo motore economico.\nIl tumulto dei Ciompi.\nTra la fine del Duecento e la prima met\u00e0 del Trecento si era verificato un fenomeno che aveva portato alla modifica dei processi di lavorazione all'interno delle Arti; fin dalla loro comparsa infatti, uno dei cardini sul quale si reggeva il sistema corporativo era il rapporto tra maestro e allievo, attraverso il periodo di formazione che ogni matricola doveva svolgere in base ad un contratto stipulato secondo le norme di ciascuna corporazione.\nIl periodo di apprendistato divenne sempre pi\u00f9 lungo e si cominci\u00f2 a retribuire indistintamente tutti i lavoranti della bottega; questa fu la spia di un cambiamento importante perch\u00e9 gli apprendisti dovevano in teoria prestare il loro servizio gratuitamente in cambio dell'insegnamento ricevuto dal maestro, per poter essere in grado di aprire un'attivit\u00e0 in proprio una volta terminato il praticantato.\nIl lavoro a salario divenne molto diffuso e imped\u00ec a coloro che avevano ormai raggiunto il grado di maestri di aprire la propria bottega. Molti maestri, a loro volta, furono costretti dalle grandi compagnie commerciali a lavorare in esclusiva per loro, imponendo anche il prezzo per la lavorazione delle materie prime, soprattutto nel settore della trasformazione della lana e della seta. \nNel 1378, il cosiddetto tumulto dei Ciompi interess\u00f2 proprio i salariati sottoposti a vario titolo nell'Arte della Lana, a seguito del quale si ebbe la formazione di tre nuove Arti dette \"del popolo di Dio\", senz'altro influenzate dalla predicazione dei francescani. Le Arti maggiori tuttavia riuscirono presto a riprendere in mano le redini della situazione ed entro il 1382 la situazione era tornata a come prima della rivolta, tuttavia dovendo dare nuove garanzie ai lavoratori pi\u00f9 umili. \nA partire dagli ultimi decenni del Trecento e per tutto il Quattrocento, le arti avevano comunque ritrovato una sorta di stabilit\u00e0, potendo procedere ad operazioni quali la decorazione di Orsanmichele, delle proprie sedi, e il sostegno dato ad alcuni cantieri cittadini (come all'Opera del Duomo per l'Arte della Lana) o a istituzioni benefiche (come all'ospedale degli Innocenti da parte dell'Arte della Seta o a quello di San Matteo da parte dell'Arte del Cambio).\nDeclino e soppressione.\nIl peso politico delle arti risultava gi\u00e0 ridimensionato nel Quattrocento durante la signoria medicea; dopo la scoperta delle Americhe le nuove rotte commerciali misero in crisi il sistema corporativo che si avvi\u00f2 verso un lento declino delle attivit\u00e0 manifatturiere ad esso connesse, accelerato proprio dai molti vincoli imposti dalle corporazioni, che faticarono a rinnovarsi verso nuove tecniche sviluppate ad esempio in altre citt\u00e0 italiane ed europee.\nL'assedio di Carlo V nel 1530 prosciug\u00f2 letteralmente le casse delle Arti le quali, per finanziare il costo della guerra nel disperato tentativo di difendere la libert\u00e0 della Repubblica, misero in vendita quasi tutti i beni di loro propriet\u00e0. Neppure questo tuttavia bast\u00f2 ad impedire l'inizio del principato mediceo; il duca Alessandro I dei Medici nel 1534 decise di riformarne gli statuti, riducendole a semplici associazioni di mestiere, senza pi\u00f9 alcuna rilevanza sul piano politico.\nLe quattordici Arti Minori vennero raggruppate in quattro Universit\u00e0:\nLe arti maggiori, pur continuando ad esistere sulla carta, si dimostravano tuttavia sempre meno adeguate a gestire la mole di questioni legate all'esercizio professionale, soprattutto verso gli innumerevoli sottogruppi in esse contenuti. Tra Sei e Settecento si svilupparono cos\u00ec molte confraternite \"professionali\" che univano gli interessi devozionali del gruppo, a quelli economici e di mutua assistenta tra colleghi e loro familiari (come la Compagnia degli Orefici, dei Tintori, dei Macellai e cos\u00ec via). \nNel 1770 il granduca di Toscana Pietro Leopoldo soppresse tutte le Arti ad eccezione di quella dei Giudici e Notai e del tribunale dell'Arte del Disegno,spostandone le funzioni alla Camera di Commercio, Arti e Manifatture; l'Arte dei Giudici e Notai continu\u00f2 ad esistere fino al 1777, quando un nuovo bando granducale ne pass\u00f2 le prerogative al Magistrato del Conservatorio delle Leggi, mentre quella dell'Arte del Disegno fu trasformata nel 1784 trasferendo le competenze giurisdizionali al tribunale di prima istanza e le altre alla nuova Accademia di Belle Arti.\nElenco.\nLe Arti Maggiori.\nLe sette corporazioni che presero il nome di Arti Maggiori, si erano costituite tra la seconda met\u00e0 del XII secolo e la prima met\u00e0 del XIII secolo, staccandosi progressivamente dalla corporazione \"madre\" di Calimala: prima nacque l'Arte del Cambio, poi quella dei Giudici e dei Notai e della Lana, finch\u00e9 ciascuna di esse acquist\u00f2 una propria specifica fisionomia, fissata dalle norme contenute nei loro statuti, che ne regolavano il funzionamento e gli organi di rappresentanza. Nel 1266 la sede principale delle Arti Maggiori era ancora Calimala e in quell'anno venne deciso che queste associazioni si organizzassero in modo ancora pi\u00f9 stabile, ognuna con il proprio gonfalone, sotto il quale radunare all'occorrenza il popolo in armi. Gli iscritti a queste corporazioni si trovarono a gestire e ad amministrare grandi interessi e riuscirono a creare rapporti commerciali e finanziari in molte parti del mondo; il loro primato a livello economico li condusse entro la fine del Duecento alla guida della Repubblica fiorentina, alla cui grandezza e splendore contribuirono significativamente dando il via a tutta quella serie di lavori pubblici che ancora oggi restano a testimoniare la ricchezza e la potenza della citt\u00e0.\nDi seguito sono elencate le sette Arti Maggiori: \nLe Arti Minori.\nLe quattordici corporazioni dette Arti Minori cominciarono a costituirsi separatamente, ciascuna con un proprio statuto, solo dopo la met\u00e0 del Duecento; inizialmente, infatti, erano tutte riunite e confederate in un'unica associazione, con una rappresentanza in comune, ma dal 1266 in poi iniziarono ad assumere ciascuna una propria identit\u00e0 specifica: l'Arte dei Vinattieri nacque proprio in quell'anno, quella dei Calzolai esisteva gi\u00e0 nel 1273 e le prime notizie sull'Arte dei Cuoiai risalgono al 1282. Il numero delle arti minori vari\u00f2 molto nel tempo, e nei primi anni opttanta del Ducento raggiunsero il loro numero massimo: venticinque. Tuttavia alcuni mestieri presto si resero conto che per avere un maggior peso era meglio federarsi tra mestieri affini, come ad esempio fecero nel settore alimentare i venditori di formaggi (caciai), d'olio (oliandoli) e di salumi e generi vari (pizzicagnoli), oppure cercare l'appoggio di un'Arte gi\u00e0 ufficialmente riconosciuta. \nTrattandosi per\u00f2 di corporazioni di carattere prettamente artigianale, le cui attivit\u00e0 venivano esercitate praticamente solo a livello locale, il loro coinvolgimento nella vita politica cittadina fu generalmente pi\u00f9 limitato rispetto a quello delle Arti Maggiori e, pur avendo contribuito in modo significativo all'affermazione del guelfismo, rimasero sempre relegate in questa condizione di \"minorit\u00e0\". \u00c8 per questo che, nonostante l'operosit\u00e0 ed il pregio dei manufatti prodotti da alcune di queste Arti, rinomati anche fuori Firenze, i nomi dei loro soci appaiono in modo solo sporadico ed occasionale tra gli eletti alle magistrature cittadine.\nDiversa, rispetto alle arti Maggiori, era anche la richiesta economica per accedere all'immatricolazione, pi\u00f9 contenuta per quelle Minori. \nDi seguito sono elencate le quattordici Arti Minori. \nAltre arti.\nAlla lista ufficiale delle arti vanno aggiunte una serie di corporazioni professionali esistite per tempi limitati, legate magari a specifici avvenimenti politici ed economici. Tra queste si ricordano:\nPer un elenco delle categorie professionali organizzatesi nel corso del tempo in confraternite laicali, si veda anche la lista di Compagnie di Firenze."}
{"id": "1093414", "revid": "6923", "url": "https://it.wikipedia.org/wiki?curid=1093414", "title": "Domanda di lavoro", "text": "Nell'ambito di una ricerca del lavoro, la domanda di lavoro consiste in un documento mediante il quale l'aspirante a un impiego sottopone la sua candidatura al potenziale datore di lavoro, o all'ufficio aziendale che si occupa della selezione del personale.\nLa domanda di lavoro pu\u00f2 conseguire a una offerta di lavoro, rispetto alla quale il candidato si ritiene idoneo e interessato, ovvero pu\u00f2 essere effettuata come candidatura spontanea, sussistendo l'eventualit\u00e0 di future selezioni del personale all'interno dell'azienda.\n\u00c8 ormai desueto l'uso della raccomandata come metodo di invio della domanda di lavoro, anche a causa del notevole numero di domande necessarie, di solito, per poter ottenere un impiego; i lavoratori in cerca di prima o nuova occupazione preferiscono utilizzare l'email o il fax, come vie preferenziali per l'invio della domanda di lavoro.\nStruttura della domanda.\nLa domanda di lavoro consiste in genere di due parti: la lettera di presentazione, mediante la quale il candidato riassume brevemente i motivi del suo interessamento, accennando eventualmente all'annuncio al quale intende rispondere, e che pu\u00f2 anche contenere una sintesi del profilo professionale dell'aspirante all'impiego; e il curriculum vitae, che ha il compito di documentare in maniera sintetica, ma dettagliata, dati personali, competenze e esperienze lavorative del candidato. \nEntrambi i documenti devono essere attentamente compilati, in particolare evitando incompletezze ed errori ortografici che potrebbero pregiudicarne l'efficacia in sede di valutazione, e devono essere accompagnati dalla liberatoria relativa alla legge sulla privacy, in modo da consentire il trattamento dei dati necessario alle finalit\u00e0 della selezione."}
{"id": "1093415", "revid": "767487", "url": "https://it.wikipedia.org/wiki?curid=1093415", "title": "\u04ea", "text": "La ', minuscolo ', chiamata anche \u00f6 con dieresi \u00e8 una lettera dell'alfabeto cirillico. \nViene usata nella versione cirillica modificata per la lingua hanti e per la lingua even:"}
{"id": "1093416", "revid": "212348", "url": "https://it.wikipedia.org/wiki?curid=1093416", "title": "Eto Demerzel", "text": ""}
{"id": "1093417", "revid": "1611759", "url": "https://it.wikipedia.org/wiki?curid=1093417", "title": "John Rae", "text": "Nacque a Stromness, nella parrocchia di Orphir sulle isole Orcadi e dopo aver studiato medicina a Edimburgo, Rae entr\u00f2 a servizio della Compagnia della Baia di Hudson come dottore. Accett\u00f2 un posto come chirurgo a Moose Factory, Ontario dove rimase per dieci anni. Nel 1846 si arrischi\u00f2 in una prima spedizione scoprendo l'istmo che porta il suo nome e che collega la penisola di Melville al continente, e nel 1848 si un\u00ec a John Richardson alla ricerca del Passaggio a nord-ovest.\nNel 1853, Rae fu coinvolto nell'esplorazione della Terra di Re Guglielmo, e venne a contatto con gli Inuit. Da loro ottenne preziose informazioni sulla precedente spedizione di John Franklin che era andata dispersa. \nLe scandalose e male accolte informazioni che Rae scopr\u00ec inerenti il cannibalismo come ultima risorsa utilizzata da Franklin, port\u00f2 l'esploratore ad essere respinto dalle istituzioni britanniche; Rae mor\u00ec cos\u00ec in una relativa oscurit\u00e0.\nFu sepolto nel cimitero della cattedrale di St. Magnus, a Kirkwall.\nLo stretto di Rae, tra la Boothia e l'Isola di Re Guglielmo, e l'istmo di Rae sono stati cos\u00ec chiamati in suo onore. Entrambi i luoghi si trovano nel territorio del Nunavut."}
{"id": "1093418", "revid": "1005847", "url": "https://it.wikipedia.org/wiki?curid=1093418", "title": "Corte costituzionale della Romania", "text": "La Corte costituzionale della Romania (in rumeno: \"Curtea Constitu\u021bional\u0103 a Rom\u00e2niei\") \u00e8 l'organo di giustizia costituzionale della Romania, preposto a giudicare la conformit\u00e0 alla Costituzione delle leggi e degli atti con forza di legge.\n\u00c8 costituito da nove membri con un mandato individuale non rinnovabile di nove anni. Tre nuovi giudici vengono nominati a cicli di tre anni. Presidente della Romania, Senato e Camera dei deputati esprimono tre membri ciascuno.\nLe sue funzioni sono regolate dal Titolo V della Costituzione della Romania.\nStoria.\nIn seguito alla rivoluzione romena del 1989, l'assemblea costituente entrata in carica nel 1990 inser\u00ec tra la previsioni della nuova carta fondamentale democratica un organo di controllo costituzionale che era assente nel precedente ordinamento e basato sul modello francese, pur non riprendendone integralmente le attribuzioni. In epoca socialista le competenze riguardanti il controllo sulla costituzionalit\u00e0 delle leggi erano demandate al parlamento monocamerale, la Grande assemblea nazionale, mentre secondo la Costituzione del 1923 tale compito era affidato all'Alta corte di cassazione e giustizia.\nLa nuova Costituzione entr\u00f2 in vigore l'8 dicembre 1991. Una delle sue disposizioni transitorie, l'art. 152, prevedeva che entro sei mesi sarebbe dovuta essere istituita la Corte costituzionale, mentre i suoi primi nove membri sarebbero stati nominati da Presidente della Romania, Senato e Camera dei deputati per tre diversi termini (tre, sei e nove anni), in modo da rispettare l'alternanza triennale tra i giudici.\nI primi giudici furono indicati nel giugno 1992, in seguito all'emanazione della legge 47 del 18 maggio 1992 sull'organizzazione e sul funzionamento della Corte costituzionale. Il primo atto del nuovo organo fu emesso il 30 giugno 1992.\nLa riforma costituzionale ratificata dal referendum del 2003 ampli\u00f2 i poteri della Corte, che fu incaricata anche di risolvere i sempre pi\u00f9 frequenti conflitti istituzionali tra le autorit\u00e0 pubbliche. Tale attribuzione vide amplificare il ruolo e la portata delle sue sentenze, specialmente dopo l'elezione di Traian B\u0103sescu a capo di Stato, comportando il rischio della politicizzazione delle nomine dei giudici e il pericolo della trasformazione dell'organo in un legislatore attivo. Prima della riforma le decisioni della Corte potevano essere ribaltate dal voto parlamentare di due terzi dei membri di ciascuna camera, ma la modifica dell'ex art. 145 delle Costituzione, rafforzata dalle previsioni del nuovo art. 147, rese le sentenze implicitamente definitive.\nCompetenze.\nLa Corte si presenta come un organo a carattere politico-giuridico. La sua natura politica deriva dalle caratteristiche proprie delle nomine, mentre quella giuridica dalle procedura di verifica, dallo statuto dei giudici e dai suoi principi di funzionamento.\n\u00c8 l'unico organo con giurisdizione costituzionale in Romania, \u00e8 indipendente dalle altre autorit\u00e0 pubbliche ed \u00e8 soggetto solamente alla Costituzione e alla sua legge organica di funzionamento. \nIl suo scopo \u00e8 quello di assicurare il controllo della costituzionalit\u00e0 delle leggi, dei trattati internazionali, dei regolamenti del Parlamento e delle ordinanze di governo. Sono considerate incostituzionali tutte le previsioni che violano le disposizioni o i principi della Costituzione.\nLa Corte pu\u00f2 esprimersi solamente sulla costituzionalit\u00e0 dei punti per la quale le altre autorit\u00e0 che ne abbiano diritto le si rivolgono e non pu\u00f2 legiferare o completare gli atti oggetto di analisi. Le sue decisioni sono definitive e inappellabili. Parimenti la Corte non pu\u00f2 realizzare controlli autonomi, mentre si pronuncia esclusivamente su contestazione di altre specifiche autorit\u00e0, definite dalla legge in base alla tipologia di verifica costituzionale richiesta. In caso di compatibilit\u00e0 legislativa le procedure giuridiche della Corte vengono completate dalle regole di procedura civile, su decisione dello stesso organo.\nGli atti della Corte vengono approvati a maggioranza semplice con un quorum di due terzi dei membri e non \u00e8 permessa l'astensione dal voto. Le sedute sono pubbliche, tranne per eccezionali casi motivati in cui si tengano a porte chiuse. Le due fasi del processo di giudizio sono dibattito e delibera, che avviene in segreto.\nAttribuzioni.\nL'art. 146 della Costituzione elenca le attribuzioni della Corte costituzionale:\nAttribuzioni relative al controllo della costituzionalit\u00e0 delle leggi e di altri atti.\nLa Corte si pronuncia sulla costituzionalit\u00e0 delle leggi prima della loro promulgazione su notifica del Presidente della Romania, di uno dei presidenti delle camere, del Governo, dell'Alta corte di cassazione e giustizia, dell'avvocato del popolo, o di un numero di almeno 50 deputati o 25 senatori.\nSi pronuncia d'ufficio, invece, sui progetti di revisione della Costituzione. In tal caso la Corte ha l'obbligo di emettere una decisione entro dieci giorni dalla registrazione del progetto di legge. La decisione della Corte va obbligatoriamente allegata al progetto di legge in modo da proseguire con le procedure di approvazione parlamentare.\nNel caso in cui una legge, ordinanza o regolamento sia dichiarato incostituzionale prima della sua promulgazione, il Parlamento ha l'obbligo di analizzare nuovamente i punti ritenuti tali dalla Corte. Gli effetti giuridici delle disposizioni incostituzionali dell'atto vengono sospesi fino ad una loro soluzione da parte del legislatore. Nel caso in cui passino pi\u00f9 di 45 giorni dalla pubblicazione della decisione della Corte in Gazzetta ufficiale, gli effetti giuridici vengono definitivamente persi. Precedentemente alla riforma costituzionale del 2003 il Parlamento aveva la possibilit\u00e0 di rovesciare la decisione della Corte costituzionale, con il voto di almeno due terzi dei membri di ogni camera. Storicamente, tuttavia, non si \u00e8 mai giunti a tale situazione.\nLa Corte, inoltre, giudica la costituzionalit\u00e0 dei trattati e degli accordi internazionali, su notifica di uno dei presidenti delle camere, o di un numero di almeno 50 deputati o 25 senatori. I trattati dichiarati incostituzionali non possono essere ratificati.\nHa competenza anche sulla verifica della costituzionalit\u00e0 dei regolamenti del Parlamento, su notifica di uno dei presidenti delle camere, di un gruppo parlamentare, o di un numero di almeno 50 deputati o 25 senatori.\nIn relazione all'attribuzione di controllo della costituzionalit\u00e0 dell'attivit\u00e0 legislativa la Corte \u00e8 incaricata di verificare le condizioni per l'esercizio dell'iniziativa legislativa da parte dei cittadini, in ottemperanza alle disposizioni degli articoli 74 e 150 della Costituzione, che regolano tale aspetto.\nSoluzione delle eccezioni di incostituzionalit\u00e0.\n\u00c8 possibile analizzare la costituzionalit\u00e0 di leggi e ordinanze anche a posteriori, cio\u00e8 dopo la loro promulgazione. In tal caso la Corte viene delegata dai tribunali ordinari, o dall'avvocato del popolo secondo il processo di eccezione di incostituzionalit\u00e0 (\"excep\u021bi\u0103 de neconstitu\u021bionalitate\"). Si tratta di un istituto giuridico tramite il quale i cittadini possono richiedere il parere della Corte. Mentre l'avvocato del popolo ha facolt\u00e0 di richiedere il controllo direttamente alla Corte, i cittadini possono farlo in sede processuale con l'intermediazione dei tribunali, nel caso in cui se ne faccia richiesta e solo secondo determinati requisiti.\nIl ricorso all'eccezione di incostituzionalit\u00e0 viene ammesso esclusivamente nel caso in cui riguardi una legge o ordinanza (ma non un atto amministrativo), la legge sia in vigore e la soluzione della causa dipenda dalla decisione della Corte costituzionale. Non \u00e8 consentito il richiamo all'istituto dell'eccezione di incostituzionalit\u00e0 nei casi in cui la Corte si sia gi\u00e0 espressa precedentemente sullo stesso atto oggetto di analisi.\nSoluzione dei conflitti tra autorit\u00e0 pubbliche.\nNel caso di conflitti di natura costituzionale tra diverse autorit\u00e0 pubbliche, la Corte interviene per la loro soluzione, su notifica del Presidente della Romania, di uno dei presidenti delle camere, del primo ministro, o del presidente del Consiglio superiore della magistratura.\nAttribuzioni relative all'elezione del Presidente della Romania e ai referendum.\nLa Corte \u00e8 responsabile della verifica dell'osservanza delle procedure di elezione del Presidente della Romania e, oltre a ci\u00f2, \u00e8 incaricata della convalida del risultato delle elezioni presidenziali. In tale ambito gestisce le contestazioni riguardanti la registrazione o il respingimento delle domande di iscrizione dei candidati e si esprime sugli appelli dei candidati e dei partiti che denuncino l'impossibilit\u00e0 di svolgere la propria campagna elettorale.\nNella sfera delle attribuzioni relative al capo di Stato, nel caso in cui si verifichi tale evento, la Corte accerta la sussistenza delle condizioni che a livello costituzionale giustifichino l'esercizio ad interim della funzione di Presidente della Romania e ne d\u00e0 comunicazione al Parlamento e al Governo.\nQualora il Parlamento avvii le procedure per la destituzione del capo di Stato, la Corte fornisce il proprio parere consultivo sulla legittimit\u00e0 e la legalit\u00e0 del rapporto redatto dalla Commissione parlamentare d'inchiesta per la sospensione del Presidente della Romania. La Corte costituzionale \u00e8 incaricata di convalidare anche il risultato del referendum popolare indetto per tale scopo. Per espletare le proprie funzioni la Corte pu\u00f2 richiedere all'Ufficio elettorale e alle autorit\u00e0 pubbliche informazioni e documenti supplementari. Oltre che per il referendum di sospensione del Presidente, la Corte \u00e8 incaricata della verifica del rispetto delle procedure di organizzazione e svolgimento, nonch\u00e9 della convalida dei risultati, anche per gli altri tipi di referendum (consultivi e costituzionali).\nGiudizio sulla costituzionalit\u00e0 dei partiti politici.\nLa Corte \u00e8 chiamata a giudicare le contestazioni riguardanti la costituzionalit\u00e0 dei partiti politici, su notifica del Governo, oppure del presidente di una delle camere sulla base di un atto precedentemente adottato dal Parlamento. La Corte, quindi, emette decisioni relative all'autorizzazione o al dissolvimento del partito. Se dichiarato anticostituzionale, la decisione viene comunicata al tribunale di Bucarest per procedere alla radiazione dal registro dei partiti politici. L'incostituzionalit\u00e0 di un partito viene decretata nel caso di violazioni dell'art. 40 della Costituzione, che vieta alle organizzazioni politiche di schierarsi contro il pluralismo politico, i principi dello stato di diritto, la sovranit\u00e0, l'integrit\u00e0 territoriale e l'indipendenza della Romania.\nAtti della Corte costituzionale.\nLa corte emana tre tipi di atti:\nDecisioni e delibere sono emanate in nome della legge. Tutti gli atti della Corte costituzionale vengono pubblicati sulla Gazzetta ufficiale (\"Monitorul oficial\"), parte I.\nGli atti sono incontestabili e hanno effetti legali solamente nel futuro, senza retroattivit\u00e0.\nComposizione.\nNomina dei membri.\nLa Corte \u00e8 composta da nove membri, nominati per un mandato di nove anni che non pu\u00f2 essere rinnovato. Nessun giudice pu\u00f2 essere destituito dall'incarico prima della fine del mandato, tranne nei casi di perdita del diritto di voto, incompatibilit\u00e0, impossibilit\u00e0 di esercitare le funzioni per pi\u00f9 di sei mesi, o per perdita della cittadinanza o del domicilio in Romania, di iscrizione ad un partito politico e per gravi violazioni al regolamento della Corte. Nel caso di dimissioni, viene nominato un nuovo giudice, che assume l'incarico per un periodo limitato fino al termine del mandato previsto per il membro che sostituisce.\nPer far parte della Corte non \u00e8 obbligatorio essere magistrati; in base all'art. 143 della Costituzione sono necessarie un'alta formazione in giurisprudenza e un'anzianit\u00e0 di almeno 18 anni in ambito giuridico o accademico. La figura del giudice deve essere indipendente, per cui il ruolo \u00e8 incompatibile con qualunque altra funzione pubblica o privata, eccezion fatta per l'insegnamento universitario.\nI membri sono nominati da Presidente della Romania, Senato e Camera dei deputati, che esprimono tre giudici ciascuno. Tali istituzioni indicano ognuna un nuovo giudice ogni tre anni in sostituzione dei precedenti giunti a fine mandato, in modo da rinnovare un terzo della composizione della Corte ad ogni triennio. Per quanto riguarda i membri nominati dal Presidente della Romania, questi entrano in carica su diretto decreto presidenziale. Quelli scelti dalle camere, invece, necessitano di approvazione parlamentare. L'aspirante alla funzione di giudice viene proposto dall'Ufficio permanente di ciascuna camera sulla base di un rapporto della rispettiva Commissione giuridica, che ha precedentemente realizzato un colloquio con il candidato. \u00c8 nominato giudice chi ottiene il maggior numero di voti, a condizione del rispetto del quorum stabilito al 50% +1 dei deputati o senatori.\nPresidente della Corte costituzionale.\nIl presidente della Corte costituzionale \u00e8 uno dei nove membri, eletto a maggioranza dai colleghi tramite voto segreto. Il mandato ha una durata di tre anni e pu\u00f2 essere rinnovato. Ogni gruppo di giudici (eletto da Presidente, Senato o Camera dei deputati) pu\u00f2 proporre un solo candidato. Nel caso in cui non si ottenga la maggioranza al primo turno di scrutinio, per la nomina del presidente si procede a un secondo turno tra i due candidati pi\u00f9 votati. Le operazioni di voto sono presiedute dal giudice pi\u00f9 anziano.\nNel caso in cui la funzione sia vacante, la Corte elegge un nuovo presidente solamente fino al termine del triennio in cui tre nuovi giudici entreranno in carica.\nIl presidente della Corte costituzionale svolge i seguenti compiti:\nMembri.\nComposizione attuale.\nIn base alle ultime nomine a giudice avvenute nel 2019, gli attuali membri della Corte costituzionale sono:\nEx membri.\nA partire dalle prime nomine avvenute nel 1992, i giudici che hanno fatto parte della Corte costituzionale sono stati:"}
{"id": "1093419", "revid": "599013", "url": "https://it.wikipedia.org/wiki?curid=1093419", "title": "Paparesta", "text": ""}
{"id": "1093421", "revid": "92723", "url": "https://it.wikipedia.org/wiki?curid=1093421", "title": "Campionato mondiale di scherma 1985", "text": "Il Campionato mondiale di scherma del 1985 si \u00e8 svolto a Barcellona in Spagna.\nSono stati assegnati 2 titoli femminili e 6 titoli maschili:"}
{"id": "1093426", "revid": "476256", "url": "https://it.wikipedia.org/wiki?curid=1093426", "title": "Shinkoko", "text": ""}
{"id": "1093428", "revid": "434395", "url": "https://it.wikipedia.org/wiki?curid=1093428", "title": "Galina Vishnevskaya", "text": ""}
{"id": "1093431", "revid": "104458", "url": "https://it.wikipedia.org/wiki?curid=1093431", "title": "Galina Visnevskaja", "text": ""}
{"id": "1093432", "revid": "2116773", "url": "https://it.wikipedia.org/wiki?curid=1093432", "title": "Ricky Rubio", "text": "Caratteristiche tecniche.\nPlaymaker classico dotato di grande visione di gioco e molto bravo nell'effettuare i \"passaggi no-look\". La sua visione di gioco gli permette anche di essere un ottimo rubapalloni.\nCarriera.\nIn Europa (2005-2011).\nL'esordio nello Joventut Badalona (2005-2009).\nCresciuto cestisticamente con lo Joventut Badalona, ha esordito nella Liga ACB nella stagione 2005-06 all'et\u00e0 di quattordici anni, undici mesi e ventiquattro giorni, diventando cos\u00ec il pi\u00f9 giovane giocatore a prenderne parte. Il 24 ottobre 2006 all'et\u00e0 di sedici anni ha esordito in Eurolega contro il Panathinaikos B.C.. Nel 2008 \u00e8 stato incluso nella lista dei 12 convocati della Nazionale spagnola per la XXIX Olimpiade.\nDraft NBA 2009 e biennio al Barcellona (2009-2011).\nIl 21 aprile 2009 si rese eleggibile al Draft NBA 2009, pur essendo sotto contratto con il Badalona fino al 2011 con un \"buyout\" fissato a 5,7 milioni di euro; il 25 giugno 2009 al Draft venne scelto dai Minnesota Timberwolves alla quinta chiamata assoluta. Prima del Draft era visto come il migliore prospetto europeo del momento.\nSecondo il regolamento NBA una franchigia non pu\u00f2 pagare pi\u00f9 di 500.000 dollari ad una squadra o federazione straniera per liberare un giocatore. Per questo motivo e per la scarsa appetibilit\u00e0 del mercato del Minnesota, dopo diversi mesi di trattative tra il general manager della franchigia NBA David Kahn e la compagine spagnola, Rubio scelse di posticipare il proprio approdo oltreoceano, decidendo di rimanere in Europa accasandosi nel Barcellona (dopo essere stato cercato anche dal Real Madrid e da altre franchigie NBA) con un contratto di 6 anni con una clausola \"NBA escape\" dal 2011.\nNBA (2011-).\nMinnesota Timberwolves (2011-2017).\nIl 17 giugno 2011 delle fonti comunicarono che dalla stagione 2011-2012 Rubio sarebbe andato a giocare nella NBA, ai Minnesota Timberwolves, lasciando anticipatamente il Barcellona. Al suo primo anno in NBA Rubio mise a referto 10,6 punti e 8,2 assist di media, facendosi amare immediatamente dai tifosi dei Timberwolves, che intonarono cori per lui. La sua stagione si interruppe il 9 marzo 2012, quando un contatto di gioco con Kobe Bryant nell'ultimo minuto della sfida contro i Lakers gli provoc\u00f2 una lesione al legamento crociato anteriore sinistro: l'infortunio lo costrinse a saltare anche le Olimpiadi di Londra 2012 con la nazionale spagnola.Nella stagione successiva Rubio rientr\u00f2 il 16 dicembre 2012 dopo 9 mesi e 3 giorni nella gara contro i Dallas Mavericks in cui mise a referto 8 punti e 9 assist in 19 minuti, contribuendo alla vittoria della squadra. Il 12 marzo 2013 nella partita contro i San Antonio Spurs realizz\u00f2 la sua prima tripla doppia in carriera con 21 punti, 13 rimbalzi e 12 assist. Il 25 marzo 2017 si rese protagonista di un passaggio dietro la schiena dalla sua met\u00e0 campo contro i Los Angeles Lakers consegnato a Brandon Rush che segn\u00f2 2 punti. Il 31 marzo 2017 segn\u00f2 33 punti nella gara giocata in casa e vinta col punteggio di 119-104 contro i Los Angeles Lakers; in quella gara consegn\u00f2 anche 10 assist, andando cos\u00ec in \"doppia-doppia\".\nUtah Jazz (2017-2019).\nIl 28 giugno 2017 venne ceduto dai Timberwolves agli Utah Jazz in cambio di una futura prima scelta. Il 3 febbraio 2018 realizz\u00f2 il suo career-high di punti, segnandone 34 contro i San Antonio Spurs. Il 22 aprile 2018 realizz\u00f2 la sua prima tripla doppia in una partita di play-off, 26 punti, 11 rimbalzi e 10 assist in gara 3 contro gli Oklahoma City Thunder.\nPhoenix Suns (2019-2020).\nL'8 luglio 2019, dopo essere stato cercato dagli Indiana Pacers, firm\u00f2 un triennale da 51 milioni di dollari con i Phoenix Suns.\nMinnesota Timberwolves (2020-2021).\nDopo essere stato scambiato dai Suns agli Oklahoma City Thunder, nell'ambito del Draft NBA 2020 viene nuovamente scambiato con le scelte numero 25 e 28 ai Minnesota Timberwolves, in cambio della scelta numero 17. Fa cos\u00ec ritorno a Minneapolis dopo tre anni.\nCleveland Cavaliers e Indiana Pacers (2021-).\nIl 3 agosto 2021 passa ai Cleveland Cavaliers in cambio di Taurean Prince, una futura seconda scelta e un conguaglio economico.\nIl 6 febbraio 2022, viene scambiato agli Indiana Pacers per Caris LeVert.\nNazionale.\nRubio esord\u00ec con la Nazionale maggiore spagnola all'et\u00e0 di 17 anni nel 2008, dopo aver giocato solamente con l'Under-16 nel 2006, saltando tutta la trafila delle giovanili. Divent\u00f2 il terzo debuttante pi\u00f9 giovane nella storia della nazionale iberica. Gioc\u00f2 le Olimpiadi di Pechino lo stesso anno con la Spagna (che all'epoca aveva nel team 4 giocatori NBA, ovvero Pau Gasol, Marc Gasol, Jos\u00e9 Calder\u00f3n, Rudy Fernandez e 3 ex-NBA come Ra\u00fcl L\u00f3pez, Juan Carlos Navarro e Jorge Garbajosa), e arriv\u00f2 fino in finale dove si sfid\u00f2 con gli Stati Uniti, favoriti per la vittoria. Rubio divenne cos\u00ec il pi\u00f9 giovane giocatore a giocare una finale di basket alle Olimpiadi; gli iberici, seppur dando filo da torcere agli statunitensi, persero per 117-108. Con il tempo divent\u00f2 un giocatore sempre pi\u00f9 importante per la squadra giocando nei tornei successivi.\nAlle Olimpiadi 2021 la Spagna viene eliminata per 95-81 dagli ai quarti nonostante 38 punti realizzati da Rubio; con questo \u00e8 diventato il cestista ad avere realizzato pi\u00f9 punti per la in una partita delle Olimpiadi."}
{"id": "1093434", "revid": "2519", "url": "https://it.wikipedia.org/wiki?curid=1093434", "title": "Kirkenes", "text": "Kirkenes (\"Girkonj\u00e1rga\" in sami, \"Kirkkoniemi\" in finlandese), \u00e8 una citt\u00e0 della Norvegia, abitata da 3.444 persone, affacciata sul Mare di Barents.\nGeografia fisica.\nKirkenes si trova nella parte orientale della ex contea di Finnmark, pi\u00f9 precisamente nel comune di S\u00f8r-Varanger di cui \u00e8 capoluogo, ed \u00e8 situata a pochi chilometri dal confine russo.\nLa citt\u00e0 sorge sulla sponda sud del \"Varangerfjord\" su di una punta tra il \"Langfjord\" e la foce del fiume \"Pasvikelv\".\nKirkenes si trova a nord del circolo polare artico e dal 15 maggio, per la durata di circa due mesi, \u00e8 possibile ammirare il fenomeno del sole di mezzanotte; quel fenomeno che, con l'approssimarsi del solstizio d'estate, si verifica al di sopra dei circoli polari dove il sole non scende mai sotto l'orizzonte e di conseguenza non cala mai la notte.\nL'effetto \u00e8 dovuto al fatto che l'asse di rotazione terrestre \u00e8 inclinato di circa 23 gradi rispetto al piano dell'orbita (eclittica).\nKirkenes, nel periodo che intercorre tra il 15 maggio ed il 28 luglio, non vede mai tramontare il sole ma nel periodo invernale, pur non sorgendo mai il sole al di sopra dell'orizzonte per oltre due mesi, non si verifica il fenomeno della cosiddetta notte polare: questo \u00e8 dovuto al crepuscolo che impedisce il calare del buio totale\nNei mesi invernali a Kirkenes, come in tutte le zone al di sopra dei 60\u00b0 di latitudine nord, \u00e8 possibile ammirare il fenomeno dell'aurora boreale.\nStoria.\nLa zona \u00e8 stata sempre contesa tra norvegesi e russi e fino al 1826, anno durante il quale furono definitivamente delineati i confini nazionali, sia russi che norvegesi occupavano congiuntamente tutta l'area. Nella citt\u00e0 ancora oggi \u00e8 presente una comunit\u00e0 russa che, dopo la dissoluzione dell'URSS, tende sempre pi\u00f9 ad ingrandirsi (\u00e8 l'unica citt\u00e0 norvegese dove le indicazioni sono scritte anche in russo).\nNel 1906 vennero scoperte miniere di ferro, perci\u00f2 durante la prima guerra mondiale Kirkenes divenne un importante centro per l'economia bellica. Durante la seconda guerra mondiale i nazisti, intuendo il potenziale economico e strategico della zona (a pochi chilometri dal porto russo di Murmansk), durante l'operazione volpe argentata, occuparono la citt\u00e0 con circa 100.000 soldati. Kirkenes alla fine del conflitto risult\u00f2 totalmente rasa al suolo a causa degli scontri tra sovietici e tedeschi.\nIn tempi pi\u00f9 recenti la citt\u00e0 ha visto progressivamente calare d'importanza il suo sito minerario in quanto lo sfruttamento delle miniere di ferro non \u00e8 risultato pi\u00f9 redditizio per l'industria siderurgica e nel 1996 l'ultima miniera fu chiusa.\nInfrastrutture e trasporti.\nKirkenes \u00e8 raggiungibile con autoveicoli o motoveicoli percorrendo la strada europea E06\nLa citt\u00e0 \u00e8 servita da un piccolo aeroporto turistico, distante circa 13\u00a0km dal centro, ed i collegamenti verso il sud del Paese sono garantiti mediante un servizio di autobus e di pullman in quanto la linea ferroviaria norvegese termina pi\u00f9 a sud, a Bod\u00f8.\nIl porto di Kirkenes \u00e8 il capolinea degli scali dei battelli Hurtigruten."}
{"id": "1093435", "revid": "466539", "url": "https://it.wikipedia.org/wiki?curid=1093435", "title": "Arte dei Giudici e Notai", "text": "L'Arte dei Giudici e Notai \u00e8 stata una delle Arti Maggiori delle corporazioni di Arti e mestieri di Firenze.\nStoria.\nLe prime notizie riguardanti questa corporazione risalgono al 1212 e pur non esercitando un'attivit\u00e0 commerciale ma l'arte liberale della Giurisprudenza, fu una tra le pi\u00f9 potenti e prestigiose della citt\u00e0. \nLa massima carica all'interno dell'arte era il Proconsolo, un sorta di console anziano, che dirimeva le controversie e sorvegliava gli altri membri. Nel Trecento il proconsolo venne investito di un'autorit\u00e0 superiore, diventando il rappresentante di tutte le ventuno corporazioni di Firenze e la terza carica pi\u00f9 importante del Comune, dopo il Gonfaloniere di Giustizia e la Signoria. \nDal 1269 \u00e8 attestata come sede la cripta di Santo Stefano di Badia, e dal 1275 la torre del Bargello, a cui segu\u00ec la chiesa di San Procolo, dal 1304. Si tratta di edifici tutti gravitanti la stessa zona di via del Proconsolo, dove infine l'Arte costru\u00ec, entro il XV secolo, un proprio palazzo, tuttora esistente. \nL'arte dei Giudici e Notai venne soppressa nel 1777 dal granduca lorenese Pietro Leopoldo, che ne pass\u00f2 le prerogative prima al Conservatore delle Leggi e poi al Tribunale Supremo di Giustizia.\nOrganizzazione interna.\nL'accesso per le nuove matricole non era semplice, perch\u00e9 per esercitare la professione era richiesto un lungo periodo di preparazione e studio, che soltanto le famiglie pi\u00f9 ricche potevano permettersi. L'immatricolazione era innanzitutto subordinata alla verifica di certi requisiti personali e morali dei candidati: non erano infatti ammessi ebrei, chierici, figli illegittimi, insegnanti elementari, forestieri e per quasi tutto il XIII secolo, chiunque non si dichiarasse apertamente di parte guelfa. L'et\u00e0 minima per accedere all'Arte era di vent'anni, che poteva scendere a diciotto se si era figli di un giudice o di un notaio gi\u00e0 iscritto.\nLe due carriere erano comunque ben distinte fin dal momento dell'iscrizione, per cui chi esercitava la professione di giudice o avvocato si impegnava categoricamente a non svolgere nessuna funzione riconducibile a quella del notaio e viceversa. Inoltre, le modalit\u00e0 di ammissione alla corporazione erano diverse per le due categorie; i giudici, essendo dottori in legge, dovevano semplicemente versare la tassa d'iscrizione, mentre ai notai era richiesto il superamento di tre severissimi esami per accertare la loro idoneit\u00e0.\nLa massima carica all'interno dell'arte era il Proconsolo, che doveva avere almeno quarant'anni, essere iscritto da venti alla corporazione ed esserne stato console. Il proconsolo restava in carica per quattro mesi ed aveva il compito di dirimere ogni eventuale controversia tra i soci e vigilare sulla loro buona condotta, anche se non aveva il potere di espellere nessuno degli appartenenti, pena che poteva essere inflitta solo dal Collegio dei Consoli. \nIl Collegio era composto da otto membri, due giudici e sei notai; questa apparente disparit\u00e0 numerica rispecchiava invece la proporzione tra il numero effettivo dei giudici e dei notai iscritti; il numero dei notai che esercitavano la professione fu sempre di molto superiore a quella dei giudici, tanto che nel 1339, si contavano tottanta giudici e seicento notai su una popolazione che raggiungeva quasi i centomila abitanti.\nIl proconsolo, pur trattandosi di un magistrato, era scelto soltanto tra i notai e mai tra i giudici, proprio per rispettare la proporzione tra il numero degli iscritti. \nL'appartenenza all'Arte dei Giudici e Notai era un segno distintivo nella societ\u00e0 dell'epoca, e si mostrava anche nell'abbigliamento; giudici, avvocati e notai indossavano la guarnacca, un abito lungo di colore rosso e un berretto di panno dello stesso colore con la pelliccia; i giudici erano riveriti con l'appellativo \"dominus\", riservato anche ai cavalieri, mentre gli avvocati ed i notai facevano precedere il proprio nome da un pi\u00f9 generico \"ser\"; nel Cinquecento, Machiavelli, utilizza ancora questi appellativi onorifici che compaiono in un dialogo della \"Mandragola\" tra Nicia e Callimaco, rispettivamente dottore ed avvocato:\nI giudici.\nPer garantire l'imparzialit\u00e0 nei processi, i giudici che presiedevano le corti di giustizia fiorentine erano di norma forestieri, per cui i giudici fiorentini esercitavano le loro funzioni in altri Comuni, entrando spesso a far parte del seguito dei Podest\u00e0 insieme ad alcuni notai e cavalieri.\nLe pene comminate dai giudici medievali erano generalmente molto dure ed appaiono ai nostri occhi oggi, anche molto crudeli; la tortura era praticata normalmente per estorcere la confessione, mentre il codice penale fiorentino prevedeva la fustigazione per i bestemmiatori, l'evirazione per gli omosessuali, la decapitazione o l'impiccagione per gli assassini ed il taglio della mano per i ladri e chi si macchiava del reato di falso, che poteva essere inflitta sia ai notai che ai cambiatori di monete.\nLa celebre \"gogna\" venne istituita solo a partire dagli inizi del Cinquecento; il condannato veniva esposto al pubblico ludibrio, con la gola stretta entro un pesante anello di ferro appeso alla Colonna dell'Abbondanza al Mercato Vecchio (oggi Piazza della Repubblica).\nLe condanne a morte venivano eseguite al di fuori delle mura cittadine in corrispondenza di Porta alla Croce, l'odierna Piazza Beccaria; i condannati erano accompagnati su un carretto che percorreva la Via dei Malcontenti e giungeva al prato della Giustizia su cui erano montate delle forche e patiboli permanenti; oltre alla decapitazione, l'impiccagione ed il rogo, una delle pene pi\u00f9 orribili era la \"propaggine\", una buca in cui il reo veniva seppellito ancora vivo a testa in gi\u00f9.\nLa pena di morte venne abolita dal granduca Pietro Leopoldo nel 1782, che rende il merito alla Toscana di essere stato il primo stato abolizionista nel mondo.\nI notai.\nIl periodo di formazione dei futuri notai era molto lungo e difficoltoso; i giovani aspiranti infatti, dovevano frequentare i corsi dell'Universit\u00e0 di Bologna o di Padova, oppure quelli dello Studio fiorentino,dove non solo venivano impartiti gli insegnamenti di diritto e giurisprudenza, ma anche quelli di grammatica e lingua latina, indispensabili per la redazione degli atti pubblici ed ufficiali; queste conoscenze erano esaminate da una commissione composta da 4 notai durante il primo dei tre esami previsti per l'ammissione all corporazione.\nNe seguiva un secondo, sostenuto davanti ai consoli dell'Arte e a chi tra i suoi iscritti avesse voluto partecipare; infine il terzo esame, sempre pubblico, accertava definitivamente il possesso dei requisiti necessari all'esercizio della professione, verificando sia padronanza delle norme contenute nel \"Formulario\" (un manuale di formule necessarie per la compilazione dei documenti notarili), che quella della lingua volgare.\nQuest'ultima prova era sostenuta davanti ad collegio composto da otto membri della corporazione e se il giudizio era positivo, il candidato poteva finalmente prestare giuramento ed essere iscritto nelle matricole.\nIl lavoro del notaio, esattamente come avviene oggi, consisteva prevalentemente nella stesura e nella registrazione di atti ufficiali e pubblici: sia che si trattasse di contratti, transazioni, inventari, rogiti o testamenti, il grado di preparazione e le competenze tecniche li resero collaboratori ideali delle istituzioni cittadine ed il tramite necessario fra il popolo, in larga misura analfabeta e le carte necessarie a far valere i propri diritti.\nIn una prima fase, il notaio incontrava le parti e prendeva nota delle richieste dei contraenti su dei fogli volanti o dei libretti tascabili e successivamente redigeva l'atto completo, abbreviando solo le formule ripetitive; questo documento era chiamato \"imbreviatura\", redatto su un registro autenticato che gi\u00e0 di per s\u00e9 aveva valore giuridico, doveva essere periodicamente consegnato ad un archivio apposito e di cui il notaio doveva conservare una copia. Una volta datane lettura alle parti, queste potevano scegliere se farlo nuovamente redigere in bella copia, oppure lasciarlo in custodia alla bottega del notaio; questa seconda soluzione era in genere quella prevalente, sia per risparmiare sul compenso dovuto, che per evitare che l'atto potesse andare perduto o danneggiato.\nIl lavoro del notaio veniva spesso svolto nella sua abitazione, in una stanza adibita all'esercizio della professione, ma alcuni avevano una vera e propria bottega, generalmente ubicata in centro, vicino al palazzo comunale o nei pressi delle chiese principali; per quanto riguarda i compensi, gli onorari relativi alle prestazioni venivano pagati in denari o in natura, sotto forma di formaggi, dozzine di uova, selvaggina, cacciagione o una botticella di buon vino rosso.\nNelle citt\u00e0 che vissero un'intensa esperienza comunale, le istituzioni pubbliche si rivolsero con sempre maggiore frequenza a questa categoria di professionisti laici per autenticare e legittimare i loro provvedimenti amministrativi, per cui la valenza pubblica delle scritture notarili fu d'importanza fondamentale nel processo stesso di evoluzione dei comuni, entro i cui organismi governativi la corporazione vide accrescere notevolmante il proprio potere di rappresentanza.\nL'accesso privilegiato alle istituzioni consent\u00ec ad un certo numero di notai di intraprendere la carriera politica ed in molti furono ripetutamente eletti nei consigli cittadini, a dimostrazione del grado di potenza raggiunto dalla categoria;\nci\u00f2 che avviene a Firenze da questo punto di vista fu esemplare, visto che a partire dal 1282, con l'istituzione del Priorato delle Arti le corporazioni divennero l'entourage esclusivo da cui provenivano tutti gli eletti alle massime magistrature cittadine: un risultato eccezionale se si considera che lo stesso esercizio dell'attivit\u00e0 politica venne subordinato all'iscrizione anche solo formale ad una delle Arti. \nVa comunque precisato che considerare l'attivit\u00e0 politica il naturale sbocco di questa professione vista nel suo complesso sarebbe fuorviante; certe cariche come quella di cancelliere o estensore di verbali vennero riservate ad un'\u00e9lite che fondava il suo prestigio sull'alto grado di preparazione ed i rapporti personali con il ceto dirigente. Cos\u00ec accanto a certe famiglie di notai che monopolizzarono per anni queste cariche, la stragrande maggioranza dei notai, svolse solo in modo episodico, anche se frequente, un incarico in qualche ufficio pubblico, anche perch\u00e9 il continuo ricambio del personale amministrativo che imponeva una permanenza non superiore ai sei mesi, imped\u00ec per tutto il XIII secolo l'identificazione di una singola persona con un ufficio.\nMembri celebri.\nTra i membri pi\u00f9 celebri che appartennero alla corporazione si possono ricordare: il giudice Sanzanome (che scrisse una delle prime storie di Firenze), Brunetto Latini, Coluccio Salutati e Francesco Guicciardini. Erano figli di notai artisti come Masaccio o Filippo Brunelleschi.\nI patronati.\nL'arte dei Giudici e Notai protesse dal 1403 l'ospedale di San Paolo, sul portale del quale si vede ancora uno stemma della corporazione. \nIl patrono pi\u00f9 antico \u00e8 stato Sant'Ivo, del quale resta traccia in alcuni dipinti commissionati dall'Arte. Per il tabernacolo appartenente alla corporazione nella chiesa di Orsanmichele l'Arte fece invece realizzare una scultura di \"San Luca\" in bronzo dal Giambologna. Fu collocata solo nel 1601, in sostituzione della statua di analogo soggetto di Niccol\u00f2 di Pietro Lamberti (1406), oggi al Museo del Bargello."}
{"id": "1093436", "revid": "174925", "url": "https://it.wikipedia.org/wiki?curid=1093436", "title": "Legge di Buys Ballot", "text": "In meteorologia la legge di Buys Ballot (dal nome del fisico olandese Christophorus Buys Ballot) afferma che un osservatore nell'emisfero boreale piazzato spalle al vento si trova l'area di depressione davanti a sinistra e di alta pressione dietro a destra, il che significa che l'aria circola in senso antiorario intorno alle zone di bassa pressione.\nL'opposto avviene nell'emisfero australe.\nDescrizione.\nPi\u00f9 precisamente volgendo le spalle alla direzione di provenienza del vento e sollevando cos\u00ec le braccia avremo la zona di alta pressione indicata dal braccio destro, e la zona di bassa pressione indicata dal braccio sinistro (per l'emisfero nord, mentre accade il contrario per l'emisfero sud). Questo \u00e8 vero per quanto riguarda l'osservazione in quota (sopra i 1500 m di quota).\nPer quanto riguarda invece l'osservazione al suolo, trovandoci con le spalle al vento ed estendendo le braccia, per indicare la zona di alta pressione (sempre con in braccio destro) e quella di bassa (sempre con il sinistro) dovremo prima effettuare una piccola rotazione del bacino in senso orario di circa 30\u00b0(questo \u00e8 dovuto al fatto che la forza di attrito che si manifesta a causa dell'interazione con la superficie terrestre tende alla rotazione del vento).\nIn realt\u00e0 Christophorus Buys Ballot, del \"Regio istituto meteorologico\", pubblic\u00f2 soltanto un articolo in cui si limitava a osservare questo effetto senza fare alcun tentativo di arrivarci matematicamente e senza aggiungere altro rispetto a quanto gi\u00e0 aveva fatto, un anno prima, William Ferrel. Ma siccome nessuno aveva mai sentito nominare Ferrel, i ricercatori cominciarono a parlare della \"legge di Buys Ballot\", e il nome rest\u00f2. Ma non appena Buys Ballot ebbe notizia del lavoro di Ferrel, si sent\u00ec profondamente imbarazzato; ovviamente il merito andava a Ferrel, e non a lui. Scrisse persino una lettera a Ferrel proponendogli di usare i loro nomi insieme, ma l'umile e timido Ferrel rifiut\u00f2 una simile offerta. Gli rispose immediatamente e, alla conclusione della sua lettera scrisse:\u00abSebbene lo reputerei un grande onore che il mio nome fosse congiunto al vostro, non incoragger\u00f2 mai il cambiamento che mi proponete con siffatta generosit\u00e0\u00bb"}
{"id": "1093452", "revid": "161374", "url": "https://it.wikipedia.org/wiki?curid=1093452", "title": "Dominanza semplice", "text": ""}
{"id": "1093457", "revid": "599013", "url": "https://it.wikipedia.org/wiki?curid=1093457", "title": "Dominanza", "text": ""}
{"id": "1093458", "revid": "149485", "url": "https://it.wikipedia.org/wiki?curid=1093458", "title": "Luigi Ioculano", "text": " \u00c8 stato ucciso dalla 'ndrangheta il 25 settembre del 1998. \nBiografia.\nHa vissuto gran parte della sua vita a Gioia Tauro in provincia di Reggio Calabria. \nAmava profondamente la sua citt\u00e0, ne conosceva i difetti e le piaghe che cercava di curare alla luce del sole. Era un medico e si impegnava ogni giorno per promuovere iniziative sociali e culturali con la certezza che queste potessero far emergere i valori della giustizia e della legalit\u00e0 nella sua citt\u00e0. \nScrisse infatti sul primo numero del periodico Agor\u00e0 che prendeva il nome dall'omonima associazione culturale fondata insieme ad alcuni amici: \u201c\"Abbiamo individuato quindi nella cultura una delle terapie pi\u00f9 utili per contribuire a guarire la societ\u00e0 gioiese dai malanni e dai veleni che l'appestano convinti come eravamo che pi\u00f9 l'uomo \u00e8 istruito e colto, pi\u00f9 sa servirsi con discernimento di tutto ci\u00f2 che conosce, usandolo per il bene e per l'uomo, certamente non per il male e contro l'uomo\"\u201d.\nIoculano parlava chiaro e non aveva paura di esprimersi in modo netto e palese anche su questioni considerate molto delicate. Non criticava sottovoce ma scriveva ed esprimeva il suo pensiero senza paura. Le sue denunce cozzavano quasi sempre con gli interessi delle organizzazioni malavitose che controllano il territorio di Gioia Tauro. Si interess\u00f2 delle questioni inerenti l'ospedale, alcuni appalti pubblici, il piano regolatore comunale e si oppose con forza alla costruzione del termovalorizzatore. Era un uomo libero e coraggioso, un esempio per molti. Probabilmente per questo alle sette di mattina del 25 settembre 1998, in pieno centro a Gioia Tauro a pochi metri dalla porta del suo studio medico, un killer lo uccise in modo barbaro. La notizia sconvolse l'intera citt\u00e0, ma pochi giorni dopo il funerale la figura di Luigi Ioculano cadde nel dimenticatoio. Al di l\u00e0 di qualche rarissima eccezione, in questi anni, nessuno ha inteso ricordare un uomo che con il suo modo di vivere dovrebbe costituire un esempio per le giovani generazioni gioiesi.\nNel 2007 in primo grado la Corte d'Assise di Palmi ha condannato all'ergastolo Giuseppe Piromalli e Rocco Pasqualone per l'omicidio di Luigi Ioculano.\nIl 25 settembre 2008 Gigi Ioculano \u00e8 stato ricordato con una fiaccolata a Gioia Tauro 10 anni dopo la sua morte.\nIl 19 giugno 2009 la seconda sezione della Corte di Assise di Appello ha assolto con la formula dell'insufficienza di prove, per non aver commesso il fatto, Giuseppe Piromalli e Rocco Pasqualone; la sentenza di assoluzione \u00e8 stata confermata successivamente dalla Corte di Cassazione.\nIl 21 aprile del 2012 viene dedicato alla sua memoria un presidio dell'Associazione Libera, Nomi e numeri contro le mafie a Cuorgn\u00e8 (TO)."}
{"id": "1093462", "revid": "834", "url": "https://it.wikipedia.org/wiki?curid=1093462", "title": "Ch3", "text": ""}
{"id": "1093465", "revid": "287204", "url": "https://it.wikipedia.org/wiki?curid=1093465", "title": "American Gigolo", "text": ""}
{"id": "1093467", "revid": "1603714", "url": "https://it.wikipedia.org/wiki?curid=1093467", "title": "Palazzo Corner della Ca' Granda", "text": "Palazzo Corner della Ca' Granda o Ca' Corner della Ca' Granda o semplicemente Ca' Corner \u00e8 un possente palazzo rinascimentale di Venezia, situato nel sestiere di San Marco ed affacciato sul Canal Grande tra Palazzo Minotto e la Casina delle Rose. \u00c8 sede della Citt\u00e0 metropolitana di Venezia e della Prefettura.\nStoria.\nCa' Corner fu progettata da Jacopo Sansovino, dopo che nel 1532 un incendio aveva distrutto la precedente residenza dei Corner, Palazzo Malombra, la cui presenza \u00e8 testimoniata da una pianta cinquecentesca realizzata da Jacopo de' Barbari. La cronaca di tale incendio \u00e8 stata riportata da Marin Sanudo. Fu uno dei primissimi incarichi ricevuti in laguna dal celebre architetto.Nel 1817, dopo un altro incendio, il palazzo fu ceduto da Andrea Corner al demanio dell'Impero austriaco, che vi pose la Imperiale Regia Delegazione Provinciale ed in seguito anche la Imperiale Regia Luogotenenza, corrispondente alla Prefettura.In seguito, annessa la citt\u00e0 al Regno d'Italia, mantenne la medesima destinazione, ancora oggi vigente.\nDescrizione.\nContraddistinto da una monumentalit\u00e0 gi\u00e0 evidenziato dall'appellativo \"Ca'Granda\", spezza con la sua monumentalit\u00e0 la sequenza dei palazzi limitrofi ed esemplifica l'innovativit\u00e0 del genio del suo progettista, Jacopo Sansovino.\nSituato in una posizione di prestigio non lontano da Piazza San Marco\nPIANTA: Il lotto, allungato, non definisce una forma centrica, l'edificio appare come un dado a pianta quasi rettangolare con un cortile a nord.\nFACCIATA: Il palazzo ha una facciata sul canal Grande molto curata, divisa in tre ordini e intorno alla corte, tipico richiamo bramantesco con riferimento all'esperienza latina.\nL'architetto lasci\u00f2 la zona inferiore (1\u00ba ordine) decorata a bugnato; e ritm\u00f2 i piani superiori con una serie di archi che amplificano l'effetto chiaroscurale dell'edificio, denunciando la matrice classica, dove i vuoti prevalgono sui pieni:\n- al 2\u00ba ordine finestre inserite in archi con balaustra, e intervallate da coppie di colonne ioniche (decorative) che poggiano su basamento e sostengono una trabeazione.\n- al 3\u00ba ordine finestre inserite in archi con balaustra, e intervallate da coppie di colonne corinzie (decorative) che poggiano su basamento e sostengono una trabeazione con finestre ellittiche inserite nel fregio.\nL'insieme risulta cos\u00ec modulato dalla scansione della luce su due diversi livelli, il che mostra l'attenzione al valore tonale delle superfici in sintonia con la pittura manierista tonale veneta.\nLa tripartizione verticale della facciata tipicamente veneziana \u00e8 identificabile solo nel portico centrale e nel poggiolo che unisce le tre finestre sovrastanti.\nSi pu\u00f2 parlare di fusione di due realt\u00e0 architettoniche: la tipologia neopalaziale romana e la concezione veneta per cui colonne, architravi e archi ritornano ad avere funzione portante."}
{"id": "1093468", "revid": "28592", "url": "https://it.wikipedia.org/wiki?curid=1093468", "title": "Gesuitico", "text": ""}
{"id": "1093469", "revid": "28592", "url": "https://it.wikipedia.org/wiki?curid=1093469", "title": "Sviatoslav Richter", "text": ""}
{"id": "1093471", "revid": "767487", "url": "https://it.wikipedia.org/wiki?curid=1093471", "title": "Men of Honor - L'onore degli uomini", "text": "Men of Honor - L'onore degli uomini (\"Men of Honor\") \u00e8 un film del 2000 diretto da George Tillman Jr. e ispirato alla vera storia di Carl Brashear che fu il primo marinaio afroamericano ad ottenere l'abilitazione al servizio di palombaro e a divenire, nel 1970, \"Primo capo palombaro\" della marina militare statunitense.\nTrama.\nCarl Brashear decide di lasciare il Kentucky, suo paese nativo, per entrare nella Marina statunitense. Viene cos\u00ec imbarcato sulla nave di salvataggio USS \"Hoist\", dove viene assegnato alla cambusa. Carl si ispira al coraggio di uno dei subacquei della nave, ovvero al Primo capo palombaro Billy Sunday, e decide di lanciarsi in acqua per fare il bagno nonostante quello non fosse il giorno designato per le persone di colore. Nell'occasione per\u00f2 viene adocchiato da un suo superiore che, vedendo la grande velocit\u00e0 di Carl in mare, decide di promuoverlo a marinaio. Il giovane si avvicina cos\u00ec al suo sogno, ovvero superare il razzismo presente all'interno della marina e diventare il primo afroamericano della storia a diventare Primo capo palombaro. Per due anni Carl scrive oltre cento lettere prima che l'arma lo accetti nella scuola per palombari, e, una volta entrato, dovr\u00e0 fare i conti con il suo superiore che non ne vuole sapere di permettere ad un nero di diventare palombaro e far\u00e0 di tutto per farlo desistere dal suo proposito ma senza riuscirci.\nBrashear lotta per superare le sue carenze scolastiche dovute al fatto che lasci\u00f2 la scuola ancora bambino per contribuire al lavoro nella fattoria della sua famiglia. Riceve cos\u00ec l'aiuto della sua futura moglie, un aspirante medico, che lavora part-time nella biblioteca pubblica di Harlem, New York. Carl dimostra il suo valore di subacqueo salvando un compagno che si era immerso durante un'esercitazione di salvataggio. Purtroppo, a causa del razzismo del comandante \"Mr. Pappy\", la medaglia per le azioni eroiche di Brashear viene invece data ad un altro studente che, a differenza sua, fugg\u00ec di fronte al pericolo. Carl comincia anche a prendere buoni risultati nelle materie teoriche, guadagnandosi cos\u00ec il posto di palombaro (gli bastava infatti completare un'ultima prova senza bisogno di finirla in un tempo determinato). Durante questa per\u00f2, che consisteva in un assemblaggio subacqueo utilizzando un sacchetto di attrezzi, il sacchetto di Brashear viene tagliato, cos\u00ec da far disperdere gli attrezzi al suo interno. Nonostante questo riesce incredibilmente a completare l'assemblaggio dopo circa 9 ore e mezza, completando cos\u00ec la scuola di immersione e guadagnando anche l'ammirazione silenziosa di Billy e dei suoi compagni subacquei.\nIl comandante Billy per\u00f2, viene numerose volte retrocesso di grado a causa del suo comportamento inopportuno e della sua mancanza di rispetto a numerosi ufficiali. Al contrario suo invece, Brashear viene promosso numerose volte fino a diventare nel 1966 un vero e proprio eroe nazionale per il recupero di una bomba atomica. I due si incontrano nuovamente quando Carl perde la gamba sinistra per salvare due marinai. Brashear non perde la speranza di tornare al suo lavoro e decide quindi di farsi tagliare la gamba ferita cos\u00ec da mettersi una protesi e ritornare al lavoro. La burocrazia della marina statunitense per\u00f2 non vede di buon occhio la decisione di Carl e cerca di ostacolarlo. Ma Billy, deciso ad aiutare l'afroamericano, entra in aula e d\u00e0 sostegno morale al suo ex allievo durante i cosiddetti \"12 passi\", ovvero una prova che consiste nell'alzarsi da solo con la tuta da palombaro e il casco di rame addosso del peso complessivo di 130\u00a0kg e compiere 12 passi senza nessun tipo di aiuto. Carl riesce a superare la prova e viene reinserito tra i palombari. Alla fine del film si apprende che due anni dopo Brashear riuscir\u00e0 a diventare un Primo capo palombaro e che lavorer\u00e0 in marina per altri nove anni.\nProduzione.\nL'attrezzatura da palombaro presente nel film \u00e8 la vera attrezzatura subacquea usata dalla Marina Militare statunitense a partire dal 1915 fino al 1985. Cuba Gooding Jr. ha girato le scene subacquee con una tuta regolamentare da palombaro della marina, il cui peso \u00e8 di circa 80\u00a0kg (fuori dall'acqua). Abituarsi a muoversi con la tuta ed a vincere il senso di claustrofobia che si prova al suo interno, \u00e8 stato uno degli impegni maggiori.\nColonna sonora.\nLa musica del film, composta da Mark Isham, comprende le seguenti canzoni:\nAccoglienza.\nIl film usc\u00ec nelle sale cinematografiche statunitensi a partire dal 10 novembre del 2000 e divenne in poco tempo un grande successo al botteghino. Guadagn\u00f2 infatti poco pi\u00f9 di 82 milioni di dollari contro un budget di soli 32 milioni di dollari. Il film \u00e8 stato anche accolto benevolmente dalla critica, che elogi\u00f2 in particolare l'interpretazione dei due attori protagonisti."}
{"id": "1093472", "revid": "122705362", "url": "https://it.wikipedia.org/wiki?curid=1093472", "title": "Recessivit\u00e0", "text": "In genetica si parla di recessivit\u00e0 relativamente a un allele quando, in un individuo eterozigote, il carattere indotto dall'allele in questione non si manifesta fenotipicamente.\nEsistono modalit\u00e0 differenti di recessivit\u00e0, a seconda che viga una situazione di dominanza semplice, codominanza o dominanza incompleta."}
{"id": "1093473", "revid": "44939", "url": "https://it.wikipedia.org/wiki?curid=1093473", "title": "Allele recessivo", "text": ""}
{"id": "1093474", "revid": "44939", "url": "https://it.wikipedia.org/wiki?curid=1093474", "title": "Recessivo", "text": ""}
{"id": "1093475", "revid": "307923", "url": "https://it.wikipedia.org/wiki?curid=1093475", "title": "Allele dominante", "text": ""}
{"id": "1093476", "revid": "161374", "url": "https://it.wikipedia.org/wiki?curid=1093476", "title": "Dominanza completa", "text": ""}
{"id": "1093480", "revid": "370187", "url": "https://it.wikipedia.org/wiki?curid=1093480", "title": "Associazione Calcio Napoli 1960-1961", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1960-1961.\nStagione.\nNella stagione 1960-1961 il Napoli ha disputato il campionato di Serie A, con 25 punti in classifica \u00e8 retrocesso in Serie B, lo scudetto per la dodicesima volta \u00e8 andato alla Juventus che ha vinto il torneo con 49 punti, davanti alle milanesi, secondo il Milan con 45 punti e terzo l'Inter con 44 punti. Con i partenopei sono retrocesse in Serie B il Bari con 29 punti e la Lazio con 18 punti.\nIl volto della squadra cambi\u00f2 radicalmente: lasciarono la squadra, tra gli altri, Beltrandi, Comaschi, Pesaola e Vinicio, mentre furono acquistati l'ala Gratton, i difensori Bodi e Mialich e l'attaccante Pivatelli, oltre al mediano Girardo, che rester\u00e0 in azzurro per 9 anni, ed all'argentino Tacchi. Riaffidato nuovamente ad Amadei, il Napoli in campionato riusc\u00ec a vincere solo 7 partite. Il tecnico romano fu affiancato in corso d'opera da Renato Cesarini in qualit\u00e0 di D.T., ma i due non riuscirono ad arrestare la caduta libera dei partenopei che, accompagnati da Attila Sallustro nelle ultime due partite, chiusero il campionato al 17\u00ba posto, retrocedendo in Serie B per la terza volta nella loro storia. Anche in Coppa Italia arriva una immediata eliminazione dei partenopei, entrati al secondo turno sono stati sconfitti in casa dalla Roma (1-2) dopo i tempi supplementari."}
{"id": "1093491", "revid": "2108263", "url": "https://it.wikipedia.org/wiki?curid=1093491", "title": "Agust\u00edn de Iturbide", "text": "Primo Imperatore del Messico indipendente (1821); il suo regno si estendeva dalla Costa Rica fino all'attuale Nuovo Messico. Venne deposto dai giacobini che proclamarono la repubblica.\nBiografia.\nGiovinezza.\nFiglio di Jos\u00e9 Joaqu\u00edn de Iturbide y Arregui e di Mar\u00eda Josefa de Aramburu y Carrillo dei Figueroa, entr\u00f2 in seminario ma presto cambi\u00f2 la sua vocazione per la carriera militare: nel 1797 entr\u00f2 nel reggimento della sua citt\u00e0. Divenne ufficiale dell'esercito spagnolo, e rifiut\u00f2 di collaborare alla causa indipendentista di Miguel Hidalgo y Costilla, che gli aveva offerto di unirsi alla sua causa come tenente colonnello; quando le truppe rivoluzionarie presero la sua citt\u00e0 scapp\u00f2 verso Citt\u00e0 del Messico e partecip\u00f2 alla battaglia del monte delle croci con il grado di capitano.\nNel 1811 venne inviato nel sud del paese dove combatt\u00e9 contro la guerriglia indipendentista di Albino Garc\u00eda e di Ramon Lopez Rayon. Nello stesso anno divenne colonnello e continu\u00f2 a combattere come capitano generale della provincia di Guanajuato. Nel 1813 e 1814 fu accusato da alti ufficiali dell'esercito spagnolo di appoggiare l'esercito rivoluzionario per ottenere benefici personali. L'anno seguente sconfisse Morelos, ma venne a sua volta sconfitto da Lopez Rayon.\nA causa delle denunce accumulate il vicer\u00e9 F\u00e9lix Mar\u00eda Calleja del Rey lo destitu\u00ec dal suo incarico e quindi si ritir\u00f2 nelle sue propriet\u00e0, fino a che si stabil\u00ec definitivamente a Citt\u00e0 del Messico nel 1817\nIndipendenza.\nIl trionfo della rivoluzione liberale di Rafael de Riego in Spagna nel 1820 scaten\u00f2 in Messico alcune paure: da una parte, i settori conservatori volevano evitare l'applicazione delle riforme radicali che stavano introducendo i deputati nelle corti di Madrid, d'altra parte i liberali messicani volevano approfittare della costituzione del 1812 per ottenere l'autonomia del vicereame. I primi, che erano capitanati dal canonico Matias de Monteagudo convinsero il vicer\u00e9 Apodaca a nominare Iturbide comandante generale del sud.\nNel frattempo i liberali progettavano la promozione di un piano d'indipendenza che consistesse nel chiamare uno dei membri della famiglia reale in Messico, cos\u00ec che potesse governarlo. Allo stesso tempo, Iturbide doveva marciare verso sud con le sue truppe, per combattere (teoricamente) il generale Vicente Guerrero, uno dei pochi capi indipendentisti che rimanevano, e anche per convincerlo a unirsi al nuovo piano che conciliava gli interessi dei liberali e dei conservatori. Durante questa campagna si svolsero in Messico gli ultimi combattimenti tra spagnoli e indipendentisti che terminarono il 21 gennaio 1821.\nIl 13 febbraio 1821 si arriv\u00f2 a un accordo tra Guerrero e Iturbide, venne cos\u00ec proclamato il Piano di Iguala, un programma politico vicino ai conservatori cattolici e anche ai liberali, che dichiarava l'indipendenza, un regime monarchico costituzionale, il cui trono fu offerto a Ferdinando VII di Spagna (o a un suo familiare). Per sostenere il piano vennero riunite le truppe spagnole e quelle dei rivoluzionari, alle quali si unirono piano piano tutte le guarnigioni del paese, formando l'Esercito delle Tre Garanzie (\"trigarante\").\nIl 24 agosto Iturbide firm\u00f2 il trattato di C\u00f3rdoba con Juan O'Donoj\u00fa. Il 27 settembre l'esercito trigarante entr\u00f2 a Citt\u00e0 del Messico. Il giorno successivo, una giunta di 38 membri, presieduta proprio da Iturbide, proclamava l'Atto d'Indipendenza dell'Impero Messicano e costituiva una reggenza formata da cinque membri, anche questa presieduta da Iturbide. La giunta nomin\u00f2 Iturbide anche come Generalissimo con uno stipendio di 120.000 pesos annuali, un milione di capitale, 20 leguas quadrate di territorio in Texas e il titolo di Altezza Serenissima.\nImperatore del Messico.\nIl 25 febbraio 1822 cominci\u00f2 la sua attivit\u00e0 il Congresso Costituente, che ben presto entro in contrasto con la reggenza: il Congresso si proclamava come l'unico rappresentante della sovranit\u00e0 popolare, bloccando tutte le spese non autorizzate. Il 18 maggio la sollevazione del reggimento di Celaya pretese che Iturbide fosse nominato imperatore; al reggimento si unirono altri gruppi dell'esercito, e la mattina seguente il Congresso proclam\u00f2 Agust\u00edn de Iturbide Imperatore del Messico, incoronandolo con il nome di Agostino I (\"S.M. Agust\u00edn I\"). Alcuni repubblicani continuarono a opporsi e alcune guarnigioni spagnole continuarono la resistenza.\nUna cospirazione contro il governo fu scoperta nell'agosto del 1822 e il 26 del mese Iturbide fece arrestare alcuni deputati. L'opposizione del Congresso e la sua incapacit\u00e0 di costruire una nazione portarono Iturbide a scioglierlo il 31 ottobre. Al suo posto viene creata una Giunta costituente che prender\u00e0 il compito di redigere una costituzione. A dicembre il Generale Antonio L\u00f3pez de Santa Anna si solleva in favore dell'istituzione repubblicana. Il 6 dicembre Santa Anna e Guadalupe Victoria proclamano il Piano di Veracruz, esigendo la restaurazione del congresso, il 24 gennaio Vicente Guerrero e Nicolas Bravo si uniscono alla richiesta.\nNel frattempo Iturbide invi\u00f2 il generale Echavarri contro Santa Anna, ma senza ottenere alcun risultato contro i repubblicani, le pressioni da parte degli oppositori sono cos\u00ec forti che Iturbide prima riconvoc\u00f2 il Congresso da lui sciolto e poi il 19 marzo 1823 abdic\u00f2 davanti allo stesso. Santa Anna fece proclamare nei giorni successivi la \"Repubblica degli Stati Uniti del Messico\" entro i confini delimitati dal Trattato Adams-On\u00eds. Nel frattempo, gli stati dell'America Centrale, Guatemala, El Salvador, Nicaragua, Honduras e Costa Rica, che si erano uniti all'Impero del Messico tra il settembre 1821 e il febbraio 1822, dichiararono la secessione per formare le Province Unite dell'America Centrale, chiamata anche Federazione centro-americana (1823 - 1838).\nEsilio e morte.\nIturbide part\u00ec per l'esilio in Italia l'11 maggio 1823, stabilendosi a Polpenazze dove rimase un anno e scrisse un documento storico-politico noto come il Manifiesto de Liorna (Manifesto di Livorno). \nL'11 maggio 1824 si reimbarc\u00f2 per ritornare in patria, ignaro per\u00f2 del fatto che un decreto di cattura era stato emesso qualche giorno dopo la sua partenza contro di lui e che sul suo capo pendeva una condanna a morte in contumacia. Giunto in Messico, sbarc\u00f2 a Soto la Marina (presso San Fernando, stato di Tamaulipas) il 15 luglio. Riconosciuto, venne imprigionato e fucilato a Padilla, a una cinquantina di chilometri all'interno, sempre nello stato di Tamaulipas, il 19 luglio. Nel 1838 le sue spoglie vennero traslate nella cattedrale nazionale di Citt\u00e0 del Messico, ove tuttora riposano.\nFu membro della Massoneria.\nDiscendenti.\nLa vedova, Ana Mar\u00eda Huarte-Muniz y Carrillo de Figueroa, nipote del Marchese di Altamira, mor\u00ec negli USA, dove vari dei suoi figli contrassero matrimonio. Il figlio maggiore, Agustin Jeronimo, mor\u00ec scapolo nel 1866. Il fratello di questo Angel Iturbide, si spos\u00f2 con l'americana Alicia Green, e mor\u00ec a Citt\u00e0 del Messico nel 1872. Il suo unico figlio Agust\u00edn de Iturbide y Green nato a Washington DC nel 1863, fu adottato da Massimiliano d'Asburgo come erede al trono. Venne successivamente esiliato dal Messico da Porfirio D\u00edaz. Mor\u00ec negli Stati Uniti nel 1925, senza lasciare discendenti. Un altro nipote di Agust\u00edn I divenne principe durante l'impero di Massimiliano, contrasse matrimonio con un'aristocratica austroungarica, uno dei suoi discendenti, il conte Massimiliano Von G\u00f6tzen-Iturbide, capo della famiglia Iturbide, risiede in Australia."}
{"id": "1093494", "revid": "1031941", "url": "https://it.wikipedia.org/wiki?curid=1093494", "title": "Argilla espansa", "text": "L'argilla espansa \u00e8 un materiale utilizzato come aggregato leggero per la realizzazione di calcestruzzi leggeri caratterizzato da un nucleo interno poroso, che garantisce la leggerezza, ed una scorza esterna dura che ne garantisce la resistenza meccanica.\nPreparazione.\nSi ottiene dalla cottura delle argille, di conveniente costituzione chimica e tessitura, che viene effettuata in forni orizzontali rotanti.\nI forni hanno una lunghezza da 20 fino a 60 m, diametro da 1 a 3 m, mentre la durata del riscaldamento \u00e8 di 30 - 60 minuti.\nIl materiale crudo viene precedentemente macinato con delle molazze ad una granulometria proporzionata a quella che si vuole realizzare per il prodotto cotto.\nIn fase di riscaldamento l'argilla cruda, incontrando temperature sempre maggiori, subisce, per conseguenza dello sviluppo di CO2 (per la presenza di CaCO3) e di H2O (per la presenza di caolinite e dei silicati similari), un aumento di volume.\nLa parziale liquefazione ed il moto rotatorio danno luogo alla formazione di sferoidi con piccoli alveoli distribuiti in maniera omogenea all'interno del granulo.\nIl materiale incandescente una volta estratto dal forno attraversa un \"letto fluido\" fatto di correnti d'aria che, oltre a raffreddare l'argilla espansa, ne procurano l'ossidazione e quindi la clinkerizzazione della scorza esterna.\nL'argilla espansa pu\u00f2 essere ottenuta anche per arrostimento e sinterizzazione su griglia rotante; in tal caso il materiale cotto non ha forma tondeggiante ma irregolare.\nUtilizzo.\nSi procede in genere alla preparazione di un gran numero di classi granulometriche, cos\u00ec da permettere una gamma di calcestruzzi leggeri aventi requisiti assai diversi.\nInfatti oltre a risultare in generale un ottimo isolante termico, gli sferoidi di piccoli dimensioni (fino a 20\u00a0mm) presentano una elevata resistenza meccanica e pertanto vengono utilizzati anche per il confezionamento di calcestruzzi leggeri ad alta resistenza a compressione (calcestruzzi leggeri strutturali).\nLa resistenza a compressione del calcestruzzo leggero \u00e8 influenzata notevolmente dalla resistenza a frantumazione dei granuli (UNI 13055-1).\nPertanto modulando bene la scelta degli aggregati leggeri si possono ottenere calcestruzzi ad elevata resistenza meccanica a compressione.\nI requisiti di accettazione per il prodotto argilla espansa sono dati dalla norma UNI EN 13055 -2.\nOltre che per la realizzazione di calcestruzzi leggeri, attualmente l'argilla espansa viene utilizzata anche per diversi altri tipi di applicazioni che sfruttano il suo basso peso specifico quali ad esempio:"}
{"id": "1093495", "revid": "36426", "url": "https://it.wikipedia.org/wiki?curid=1093495", "title": "Villa Guerazzi", "text": ""}
{"id": "1093497", "revid": "1543377", "url": "https://it.wikipedia.org/wiki?curid=1093497", "title": "C\u00e9sar Luis Menotti", "text": "Da allenatore, fu il commissario tecnico che guid\u00f2 la nazionale argentina alla conquista del suo primo campionato del mondo di calcio, nel 1978.\nBiografia.\nSecondo le sue stesse dichiarazioni, C\u00e9sar Menotti \u00e8 nato il 22 ottobre 1938, ma la data registrata all'anagrafe da suo padre \u00e8 il 5 novembre. La sua famiglia \u00e8 di origine anconitana.\nCarriera.\nClub.\nFu calciatore professionista tra 1960 e 1969: vest\u00ec le divise di , e in patria, per poi trasferirsi negli Stati Uniti, ai New York Generals, e in Brasile, al .\nNell'estate 1967 con i New York Generals ottenne il terzo posto della Eastern Division della NPSL, non qualificandosi per la finale della competizione.\nLa stagione seguente ottenne con i \"Generals\" il terzo posto nell'Atlantic Division, non riuscendo ad accedere alle fasi finali del torneo.\nCollezion\u00f2 11 presenze e 2 reti con la maglia della Nazionale argentina, partecipando alla Coppa America 1963.\nAllenatore e dirigente.\nEsordisce da allenatore nella stagione 1972-1973, guidando l'Hurac\u00e1n di Buenos Aires. Diventa CT della Nazionale argentina dopo il Campionato mondiale di calcio 1974 e quattro anni dopo, nel 1978, porta la \"Selecci\u00f3n\" a vincere la prima Coppa del Mondo della sua storia, battendo in finale i per 3-1 dopo i tempi supplementari.\nDopo aver vinto il Campionato Mondiale juniores (1979), nel 1982 Menotti si presenta in Spagna come CT Campione del Mondo in carica e, tra i 22 convocati, c'\u00e8 anche Diego Armando Maradona, scartato nel 1978 e Campione del Mondo juniores nel 1979. Dopo la sconfitta iniziale contro il per 1-0, l'Argentina sconfigge l' 4-1 e 2-0, ma nel 2\u00ba turno, viene sconfitta da (2-1) e (3-1) ed \u00e8 eliminata dal torneo. Come conseguenza Menotti perde il posto e viene sostituito da Carlos Bilardo.\nDopo il mondiale, Menotti allena il Barcellona un anno (nella stagione 1983-1984) e successivamente, dopo aver guidato le squadre di Atletico Madrid e Pe\u00f1arol, diventa per un anno selezionatore del . A livello nazionale allena squadre blasonate come River Plate, Boca Juniors, Independiente e Rosario Central, dimostrando la propria personalit\u00e0 nonostante alcune polemiche con la stampa sportiva.\nNel 1997 viene ingaggiato dalla Sampdoria, ma viene esonerato dopo sole otto giornate di campionato, mentre - dopo altri 9 anni trascorsi ad allenare in patria - nel 2006 allena la squadra messicana del Puebla. Nel 2007 ha allenato il club messicano del Tecos de la UAG.\nNel luglio 2009 divenne direttore generale dell'Independiente. Il suo lavoro era di valutare il possibile arrivo di rinforzi per la squadra di Avellaneda. Non ha avuto un ottimo rapporto con lo staff tecnico, infatti Am\u00e9rico Gallego accus\u00f2 Menotti come responsabile della sua partenza dal club. Con la partenza di Gallego, Menotti nomin\u00f2 Daniel Garnero come nuovo allenatore. A causa di cattivi risultati e a seguito delle dimissioni del mister Garnero, anche Menotti si dimise da direttore generale dell'Independiente.\nIl 13 marzo 2011 Menotti \u00e8 stato ricoverato d'urgenza all'Ospedale italiano di Buenos Aires per una grave infezione polmonare, causata dalla sua dipendenza da tabacco. Il 14 gennaio 2019 la Federcalcio argentina ha nominato Menotti direttore tecnico delle nazionali dell'Argentina."}
{"id": "1093500", "revid": "124550017", "url": "https://it.wikipedia.org/wiki?curid=1093500", "title": "Oslavia", "text": "Oslavia (\"Oslavie\" in friulano, \"Oslavje\" in sloveno) \u00e8 un quartiere della citt\u00e0 di Gorizia di 641 abitanti, posto al di l\u00e0 dell'Isonzo, a circa due chilometri dal Centro, sulle propaggini orientali del Collio, sulla strada per San Floriano del Collio.\nStoria.\nTrovandosi sulla destra dell\u2019Isonzo, lungo la strada che unisce San Floriano a Gorizia, Oslavia, nel corso della prima guerra mondiale fungeva da valico sulla cresta delle colline che uniscono il Podgora al Sabotino. Occupata dall'Esercito austro-ungarico subito dopo dell'entrata in guerra dell'Italia nel primo conflitto mondiale, cadde nelle mani del Regio Esercito con la quarta battaglia dell'Isonzo, ma venne riconquistata dagli austriaci a gennaio del 1916. \nEconomia.\nIl microclima, caratterizzato da notevole ventilazione ed escursione termica, consente la coltivazione della vite, favorita anche dal particolare tipo di terreno (detto \"ponca\"), composto da stratificazioni arenacee e marnose di origine eocenica. L'economia \u00e8 basata sulla viticoltura.\nMonumenti e luoghi di interesse.\nIl sacrario militare.\nOslavia \u00e8 nota soprattutto per il sacrario dedicato ai caduti della Prima guerra mondiale.\nIl sacrario fu costruito nel 1938 su progetto di Ghino Venturi e presenta un imponente corpo centrale di forma cilindrica in pietra bianca, sulla sommit\u00e0 di una scalinata. Custodisce le spoglie di 57.741 soldati, di cui circa 36.000 ignoti, morti nelle battaglie di Gorizia. I militari sono per la stragrande maggioranza italiani, ma vi sono sepolti anche 540 soldati austriaci.\nTra i caduti italiani che vi trovano sepoltura ci sono anche 13 medaglie d'oro, tra cui il generale Achille Papa e il capitano Italo Stegher, entrambi uccisi alla Bainsizza e sepolti al centro della cripta.\nPrima dell'erezione del sacrario militare alcune spoglie erano conservate al \"Cimitero dei quattro generali\", collocato anch'esso a Oslavia, in corrispondenza della quota orografica 172 attorno alla quale si svolsero cruenti scontri nella Prima guerra mondiale: il cimitero conservava i resti di 1686 caduti italiani e di quattro generali (Achille Papa, Ferruccio Trombi, Nicola Tancredi Cartella e Alceo Cattalochino) da cui prese il nome. Tali salme vennero tumulate nel nuovo monumento nel 1938.\nOgni vespro la campana \"chiara\" rintocca in onore dei caduti.\nOgni 8 agosto, nell'anniversario della \"presa di Gorizia\" del 1916 durante la sesta battaglia dell'Isonzo, vi si tiene una cerimonia in memoria dei caduti di tutte le guerre."}
{"id": "1093503", "revid": "767487", "url": "https://it.wikipedia.org/wiki?curid=1093503", "title": "Hollenstein an der Ybbs", "text": "Hollenstein an der Ybbs \u00e8 un comune austriaco di 1\u00a0693 abitanti nel distretto di Amstetten, in Bassa Austria; \u00e8 suddiviso in cinque comuni catastali (\"Katastralgemeinden\"): Garnberg, Gro\u00dfhollenstein, Krengraben, Oberkirchen e Oisberg."}
{"id": "1093504", "revid": "47843", "url": "https://it.wikipedia.org/wiki?curid=1093504", "title": "Pompa da vuoto", "text": ""}
{"id": "1093512", "revid": "38120", "url": "https://it.wikipedia.org/wiki?curid=1093512", "title": "Sisebuto", "text": "Biografia.\nEra un nobile visigoto della fazione Cattolica.\nPrima di ascendere al trono combatt\u00e9 i Franchi, contenendoli, e dopo trionf\u00f2 in Cantabria.\nAppena nominato re, nel 612, alla morte di Gundemaro, dal 1\u00ba luglio applic\u00f2 rigorosamente una legge che era disattesa, la \"lex Romana\" di Alarico II, restrittiva per gli ebrei di Spagna, che considerava adulterio il matrimonio misti, vietava agli ebrei di possedere schiavi di religione cattolica e di occupare posti pubblici.\nGi\u00e0 Recaredo I aveva introdotto l'obbligo di battezzare i figli di coppie miste, ma con Sisebuto si pass\u00f2 ad una vera persecuzione, perch\u00e9, nel 616, oltre che a riconfermare ed applicare severamente l'ordine di Recaredo, ordin\u00f2 che tutti gli ebrei dovevano convertirsi e tutti coloro che rifiutavano la conversione al cattolicesimo, fossero frustati ed una parte dei beni gli fosse requisita, tanto che spinse la maggioranza alla conversione ed alcuni di loro (secondo la cronaca di Paolo Emilio, poche migliaia \"aliquot milia\") a rifugiarsi nel regno dei Franchi.\nContinu\u00f2 le guerre del suo predecessore, nel 612, dovette continuare la repressione, gi\u00e0 iniziata da Gundemaro, delle rivolte in Cantabria e nelle Asturie e rintuzzare le incursioni dei Vasconi. Per poter meglio affrontare i ribelli del nord, rinforz\u00f2 la flotta, creata da Leovigildo, e sbarc\u00f2 sulla costa cantabrica.\nDomata l'insurrezione basca, dovette continuare anche la guerra contro i Bizantini, iniziata da Gundemaro, che si protrasse per quasi tutto il periodo del suo regno; tra il 615 e il 616 conquist\u00f2 Malaga, tanto che il suo vescovo, nel 619 partecip\u00f2 al sinodo di Siviglia.\nDopo aver battuto due volte il generale bizantino Asario, l'imperatore (610-641) Eraclio I chiese la pace, che Sisebuto accord\u00f2 a condizione di potersi annettere tutte le province orientali (mediterranee), lasciando ai bizantini la provincia (atlantica) occidentale (dallo stretto di Gibilterra all'Algarve.\nDimostr\u00f2 ostilit\u00e0 al re dei Franchi di Burgundia Teodorico II ed alla di lui nonna, la visigota Brunilde. \nContinu\u00f2 ad avere buoni rapporti con i re Longobardi, ed in special modo con Adaloaldo, che era cattolico e che regn\u00f2 dal 616 al 626. \nConobbe e frequent\u00f2 il grande statista ed enciclopedico Sant'Isidoro di Siviglia, ed \u00e8 ritenuto egli stesso un buon autore che scrisse un poema in latino sull'astronomia, \"Carmen de Luna\" o \"Praefatio de Libro Rotarum\", dedicato ad un amico che molti identificano in Sant'Isidoro.\nFu molto religioso e tra le sue opere vi furono diverse biografie di santi tra cui la \"Vita di San Desiderio\". Si considerava un'autorit\u00e0 in materia religiosa, si considerava come il capo dei vescovi e di conseguenza si comportava come tale. Nella sua persecuzione degli ebrei era certamente influenzato dal fatto che essi erano alleati di persiani e arabi nella guerra contro i cristiani d'oriente. \nMor\u00ec a Toledo, per cause naturali, nel febbraio del 621. Gli successe il figlio, Recaredo II.\nMatrimonio e figli.\nDalla moglie, di cui non si conoscono n\u00e9 gli ascendenti n\u00e9 il nome, Sisebuto ebbe due figli:"}
{"id": "1093536", "revid": "228587", "url": "https://it.wikipedia.org/wiki?curid=1093536", "title": "Blow Your Face Out", "text": "Blow Your Face Out \u00e8 l'ottavo album dei The J. Geils Band, uscito nel 1976."}
{"id": "1093539", "revid": "110157", "url": "https://it.wikipedia.org/wiki?curid=1093539", "title": "Monkey Island (The J. Geils Band)", "text": "Monkey Island \u00e8 il nono album dei The J. Geils Band, uscito nel 1977."}
{"id": "1093544", "revid": "767487", "url": "https://it.wikipedia.org/wiki?curid=1093544", "title": "Sanctuary (The J. Geils Band)", "text": "Sanctuary \u00e8 il decimo album dei The J. Geils Band, uscito nel 1978."}
{"id": "1093554", "revid": "6923", "url": "https://it.wikipedia.org/wiki?curid=1093554", "title": "U.S. Robotics", "text": "U.S. Robotics (acronimo USR) \u00e8 una societ\u00e0 del Gruppo Platinum Equity. Fondata nel 1976 a Schaumburg (Illinois), \u00e8 uno dei maggiori produttori di apparecchiature per il networking, come modem, router, produce tecnologie per le reti via cavo e per quelle wireless. La societ\u00e0 inoltre si occupa di sicurezza su Internet mediante dispositivi dedicati e rivolti alle piccole medie imprese agli utenti privati e ai SOHO. La societ\u00e0 divenne nota per lo sviluppo di modem per computer di fascia alta e per lo sviluppo dello protocollo proprietario X2 che si contese con il protocollo K56flex il settore dei modem prima dell'approvazione dello standard V.90.\nIl nome dell'azienda, U.S. Robotics, \u00e8 un tributo allo scrittore e divulgatore scientifico Isaac Asimov. Il nome della societ\u00e0 deriva dalla societ\u00e0 fittizia U.S. Robots and Mechanical Men spesso abbreviata come U.S. Robotics che nei romanzi di Asimov si occupa dello sviluppo e produzione di robot basati su cervelli positronici.\nLa societ\u00e0 \u00e8 stata acquisita successivamente da 3Com. Quest'ultima nell'agosto 2010 \u00e8 divenuta parte di HP grazie ad un'ulteriore acquisizione."}
{"id": "1093556", "revid": "73537", "url": "https://it.wikipedia.org/wiki?curid=1093556", "title": "Mehmet II", "text": ""}
{"id": "1093559", "revid": "2010922", "url": "https://it.wikipedia.org/wiki?curid=1093559", "title": "Kazuaki Kiriya", "text": "Ha scritto e diretto il film live action \"Kyashan - La rinascita\", tratto dall'anime \"Kyashan\".\nBiografia.\nNato a Kumamoto ma cresciuto a Fukuoka, nel 1983 si trasfer\u00ec negli Stati Uniti dove frequent\u00f2 la Cambridge High School nel Massachusetts e poi la Parsons The New School For Design di New York. Il suo debutto come regista avvenne nel 2004 con la pellicola \"Kyashan - La rinascita\", adattamento live action del manga \"Kyashan\". Nel 2009 scrisse e diresse il film fantasy-epico \"Goemon\", basato sulla vita di Ishikawa Goemon.\nNel 2015 ha diretto il suo primo film in lingua inglese, \"Last Knights\", rifacimento in chiave alternativa della leggenda dei quarantasette ronin.\n\u00c8 stato sposato con la popstar giapponese Hikaru Utada dal 6 settembre 2002 al 2 marzo 2007; ha diretto, tra gli altri, molti dei suoi video musicali."}
{"id": "1093562", "revid": "125355583", "url": "https://it.wikipedia.org/wiki?curid=1093562", "title": "Ol' Dirty Bastard", "text": "Fu un membro fondatore dei Wu-Tang Clan, gruppo con il quale esord\u00ec nel 1993 con l'album \"Enter the Wu-Tang (36 Chambers)\".\nNel 1995 cominci\u00f2 la sua carriera da solista con un disco intitolato \"\". Ol' Dirty Bastard mor\u00ec sabato 13 novembre 2004 a causa di un'overdose di speedball (cocaina e eroina).\nBiografia.\nGli inizi.\nRussell Tyrone Jones nasce a Brooklyn nel 1968, nella zona di Fort Greene. Adolescente incomincia a frequentare i cugini Robert Diggs e Gary Grice (i quali diventeranno famosi come RZA e GZA); in comune avevano l'amore per il rap e per i film kung-fu. Jones, Diggs e Grice formano la crew \"Force of the Imperial Master\", che in seguito sarebbe divenuta \"All in Together Now Crew\" dopo la pubblicazione di un singolo underground di successo con questo nome. In seguito, con l'aggiunta di sei nuovi membri, i tre cugini fondano i Wu-Tang-Clan, gruppo che esordisce nel 1993 con l'album \"Enter the Wu-Tang (36 Chambers),\" il quale riscuote un immediato successo.\nProblemi legali.\nNel 1993 Ol' Dirty Bastard venne condannato per aggressione di secondo grado in una rapina. Nel 1994 gli spararono all'addome in seguito a una lite con un altro rapper.\nNel 1997 fu arrestato per non aver pagato gli alimenti per tre dei suoi figli. Nel 1998 si dichiar\u00f2 colpevole di tentata aggressione alla moglie e fu vittima di una rapina in casa della sua ragazza: gli spararono alla schiena e al braccio, ma le ferite furono superficiali.\nNel luglio 1998, fu arrestato per aver rubato un paio di scarpe da 50 dollari in un negozio dello Sneaker Stadium a Virginia Beach, anche se all'epoca aveva con s\u00e9 quasi 500 dollari in contanti. Fu arrestato nuovamente per minacce dopo una serie di scontri a Los Angeles qualche settimana dopo. Durante un blocco del traffico, i cui dettagli rimangono ancora non chiari, venne arrestato per tentato omicidio e possesso di armi. Il caso venne successivamente archiviato.\nIl 14 gennaio 1999, poco prima dell'omicidio di Amadou Diallo, due agenti dell'Unit\u00e0 Crimini di Strada spararono otto colpi contro Ol' Dirty Bastard e lo accusarono di aver sparato a loro dopo che lo avevano fermato a Bedford-Stuyvesant. Ol' Dirty Bastard fu poi scagionato dalle accuse. Non furono trovate armi o bossoli di proiettile (oltre a quelli degli agenti) nel veicolo o vicino alla scena del crimine.\nNel febbraio 1999 venne arrestato per guida senza patente e per aver indossato un giubbotto antiproiettile. All'epoca era illegale per i criminali possedere un giubbotto antiproiettile. Tornato a New York settimane dopo, venne arrestato per possesso di droga.\nNell'ottobre 2000 fugg\u00ec da un centro di cura per tossicodipendenti e trascorse un mese come latitante. Durante il suo periodo di fuga incontr\u00f2 suo cugino RZA e trascorse del tempo nel loro studio di registrazione.\nApparse sul palco dell'Hammerstein Ballroom di New York bevendo da una bottiglia alla festa per l'uscita del disco The W, il terzo album dei Wu-Tang Clan. Alla fine del novembre 2000, mentre era ancora latitante, venne arrestato fuori da un McDonald's dopo aver attirato una folla mentre firmava autografi. Trascorse diversi giorni in un carcere di Filadelfia e venne successivamente estradato a New York. Un tribunale di Manhattan lo condann\u00f2 a una pena compresa tra i due e i quattro anni di carcere.\nVenne rilasciato in libert\u00e0 condizionale il 1\u00ba maggio 2003.\nNel 2012, il suo fascicolo dell'FBI \u00e8 stato reso pubblico dopo una richiesta della legge sulla libert\u00e0 d'informazione. Contiene dettagli di numerosi crimini, come presunti collegamenti a tre omicidi, una sparatoria con il Dipartimento di Polizia di New York e un'indagine del Racketeer Influenced and Corrupt Organizations Act contro il Wu-Tang Clan.\nMorte.\nOl' Dirty Bastard mor\u00ec il 13 novembre 2004 alle 16.35 EST circa, due giorni prima del suo 36\u00ba compleanno, per complicazioni cardiache dovute ad overdose di cocaina e di Tramadolo, un forte antidolorifico. L\u2019autopsia conferm\u00f2 in seguito che l\u2019overdose fu accidentale."}
{"id": "1093563", "revid": "1543377", "url": "https://it.wikipedia.org/wiki?curid=1093563", "title": "Federazione calcistica della Georgia", "text": "La Federazione calcistica della Georgia (in georgiano \u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e4\u10d4\u10ee\u10d1\u10e3\u10e0\u10d7\u10d8\u10e1 \u10e4\u10d4\u10d3\u10d4\u10e0\u10d0\u10ea\u10d8\u10d0), comunemente nota con la sigla GFF, \u00e8 l'organo governativo del calcio in Georgia. Controlla la Nazionale e il campionato locali.\nL'organismo \u00e8 stato fondato nel 1936, e fino al 1989 ha fatto parte della federcalcio sovietica. La federcalcio georgiana \u00e8 stata riformata il 15 febbraio 1990, ed \u00e8 membro della FIFA e dell'UEFA dal 1992.\nLa sede \u00e8 a Tbilisi, la capitale."}
{"id": "1093564", "revid": "767487", "url": "https://it.wikipedia.org/wiki?curid=1093564", "title": "Virgilio Ducceschi", "text": "Biografia.\nLaureatosi in medicina all'Universit\u00e0 di Firenze nel 1895, divenne assistente del fisiologo Giulio Fano.\nLa sua formazione scientifica venne completata da un periodo di studio e ricerca all'Universit\u00e0 di Strasburgo, prima nell'Istituto di fisiologia diretto da J. R. Ewald e poi nell'Istituto di chimica fisiologica diretto da F. Hoffman. Qui svolse ricerche sperimentali sulla conduttivit\u00e0 delle fibre nervose, sulla fenilalanina e sull'ossidazione delle melanine.\nTornato in Italia, nel 1900, si trasfer\u00ec all'Istituto di fisiologia umana dell'Universit\u00e0 di Roma diretto dal Luigi Luciani e vi tenne un corso di chimica fisiologica.\nNel 1905 ottenne la cattedra di fisiologia umana dell'Universit\u00e0 di Palermo e nel 1907 pass\u00f2 alla direzione dell'Istituto di fisiologia sperimentale dell'Universit\u00e0 di C\u00f3rdoba in Argentina, dove tenne anche corsi di chimica fisiologica e di psicologia sperimentale.\nNel 1916 torn\u00f2 in Italia per arruolarsi e combattere nel conflitto mondiale.\nNel 1919 divenne direttore dell'Istituto di fisiologia umana dell'Universit\u00e0 di Sassari, passando nel 1919 alla direzione di quello dell'Universit\u00e0 di Pavia.\nInfine, nel 1925, pass\u00f2 alla direzione dell'Istituto di fisiologia dell'Universit\u00e0 di Padova, rimanendovi fino all'ottenimento della nomina di professore emerito.\nAutore di numerosissime pubblicazioni scientifiche, ha dato contributi scientifici originali in molti campi della fisiologia e della biochimica.\nMolti suoi allievi vinsero cattedre in prestigiose universit\u00e0 italiane.\nOnorificenze.\n\u00c8 stato membro di molte importanti societ\u00e0 scientifiche nazionali e internazionali tra cui:"}
{"id": "1093566", "revid": "767487", "url": "https://it.wikipedia.org/wiki?curid=1093566", "title": "Richard M\u00f8ller Nielsen", "text": "Era il padre di Tommy M\u00f8ller Nielsen.\n\u00c8 morto nel 2014 all'et\u00e0 di 76 anni a seguito di un tumore.\nCarriera.\nGiocatore.\nMilit\u00f2 nella squadra dell'Odense, ma fu costretto a smettere prematuramente a causa di un grave infortunio.\nAllenatore.\nDopo aver allenato la Nazionale Under-21 e quella di calcio a 5 (che disput\u00f2 la fase finale del FIFA Futsal World Championship 1989), raggiunse poi il top della carriera negli anni novanta, guidando la dal 1990 al 1996.\nNel 1992 la Nazionale scandinava vinse uno storico Campionato europeo, dopo essere stata ammessa alla fase finale all'ultimo momento, a causa della squalifica della , dovuta a motivi bellici.\nDopo un avvio lento, i danesi eliminarono e nella fase a gironi, in semifinale (dopo i rigori) e, in finale, la (2-0, reti di Jensen e Vilfort).\nDopo la mancata qualificazione ad USA '94, Nielsen guid\u00f2 la Nazionale anche alla vittoria alla Confederations Cup 1995 e a Euro '96.\nAbbandonata la panchina danese, allen\u00f2 la (1996-1999) e (2000-2002)."}
{"id": "1093573", "revid": "1543377", "url": "https://it.wikipedia.org/wiki?curid=1093573", "title": "Oskar Troplowitz", "text": "\u00c8 noto soprattutto per aver ideato, quando era a capo della \"Beiersdorf AG\" la crema Nivea.\nNato a Gliwice, si trasfer\u00ec nel 1870 a Breslavia, dove comp\u00ec i suoi studi di farmacia. Nel 1890 si trasfer\u00ec ad Amburgo, dove compr\u00f2 la Fabbrica di preparati dermoterapeutici (\"Fabrik dermotherapeutischer Pr\u00e4parate\") fondata nel 1882 da Paul Carl Beiersdorf.\nNel 1901 ide\u00f2 il cerotto \"Leukoplast\", nel 1909 lo stick di burro di cacao \"Labello\", nel 1911 la crema \"Nivea\".\nImprenditore illuminato, introdusse fin dal 1897 un periodo di ferie retribuito e tutele per la maternit\u00e0. Nel 1912 introdusse la settimana lavorativa di 48 ore e quattro anni pi\u00f9 tardi ide\u00f2 un fondo pensionistico per i dipendenti.\nMor\u00ec nel 1918 nella sua casa di Amburgo in seguito ad un ictus."}
{"id": "1093575", "revid": "287204", "url": "https://it.wikipedia.org/wiki?curid=1093575", "title": "Sante Solieri", "text": "Biografia.\nOper\u00f2 nella prima met\u00e0 del novecento nell'ospedale di Forl\u00ec. Famoso, oltre che per la pubblicazione di 115 articoli di carattere scientifico e di importanza internazionale, per essere l'ideatore di numerose nuove pratiche e metodiche medico-chirurgiche oggi ampiamente diffuse e utilizzate in tutto il mondo. \u00c8 stato infatti il fondatore della clinica dell'addome destro, che appunto da lui prese il nome di addome destro di Solieri. Ampiamente conosciuto in campo medico \u00e8 il metodo Solieri per la cura della tubercolosi ossea.\nDopo aver conseguito la licenza liceale, Solieri si iscrisse all'Universit\u00e0 di Bologna ma, avendo anche vinto una borsa di studio a Siena, si trasfer\u00ec nella citt\u00e0 toscana dove termin\u00f2 gli studi laureandosi con 110 su 110 e lode e pubblicando la tesi in italiano, tradotta poi in tedesco e francese. A 29 anni divenne primario dell'ospedale di Grosseto e nel 1910 si trasfer\u00ec definitivamente in Forl\u00ec. Fu uno dei primi ad operare al cuore e al cervello, fino ad allora ritenuti praticamente inoperabili.\nPer i suoi meriti ebbe numerosi riconoscimenti: il re, \"motu proprio\", lo insign\u00ec dell'onorificenza di Cavaliere di Gran Croce e fu nominato membro \"ad honorem\" della societ\u00e0 internazionale di chirurgia con sede presso la Sorbonne di Parigi e medaglia d'argento per la Sanit\u00e0 Pubblica.\nNel 1943 concluse la propria attivit\u00e0 con alle spalle 70000 interventi chirurgici.\nCurioso \u00e8 il fatto che la moglie ricorse, per\u00f2, alle cure di un guaritore non autorizzato, allora famoso a Forl\u00ec ed in tutta la Romagna, col nome di Zambuten, Augusto Rotondi."}
{"id": "1093576", "revid": "2179318", "url": "https://it.wikipedia.org/wiki?curid=1093576", "title": "Italo Gariboldi", "text": "Biografia.\nNacque a Lodi il 20 aprile 1879, figlio di Ercole e Maria Crocciolani. A dodici anni inizi\u00f2 a frequentare il Collegio militare di Milano, passando quattro anni dopo a quello di Roma. Arruolatosi nel Regio Esercito, dall\u2019ottobre 1896 frequent\u00f2 la Regia Accademia Militare di Fanteria e Cavalleria di Modena, uscendone con il grado di sottotenente nell\u2019ottobre 1898. Assegnato al 2\u00ba Reggimento fanteria, divenne tenente nel giugno 1902 e, dopo essersi sposato, rientr\u00f2 in servizio attivo nell\u2019ottobre 1904, assegnato al 70\u00ba Reggimento fanteria.\nNell\u2019ottobre 1909 fu ammesso ai corsi della Scuola di guerra di Torino, al termine dei quali fu promosso capitano, partendo per un breve periodo operativo in Libia in forza al 40\u00ba Reggimento fanteria. Ritornato in Italia, entr\u00f2 in servizio nello Stato maggiore del VI Corpo d'armata. Divenuto maggiore, all'atto dell'entrata in guerra dell'Italia, avvenuta il 24 maggio 1915, era in servizio presso lo Stato maggiore della 4\u00aa armata del tenente generale Luigi Nava, sostituito dopo quattro mesi dal generale Mario Nicolis di Robilant. Promosso due volte per meriti di guerra, il 6 gennaio 1918 divenne colonnello, assegnato come Capo Ufficio Operazioni all'armata del Grappa.\nAl termine del conflitto risultava decorato con una Medaglia d'argento al valore militare e con la Croce di Cavaliere dell'Ordine militare di Savoia, nominato Intendente di un Corpo d'armata costituito per una spedizione nel Caucaso poi non concretizzatasi. Assegnato al Comando del Corpo d'armata di Bologna, nel 1919 assunse l'incarico di Capo di stato maggiore della 77\u00aa Divisione di stanza a Volosca di Fiume, prendendo parte alle operazioni di contrasto all'occupazione di Fiume da parte di Gabriele D'Annunzio.\nDal 1920 al 1923 fu presidente della Delegazione italiana per la delimitazione dei confini con la Jugoslavia. Nel dicembre 1923 assunse il comando del 26\u00ba Reggimento fanteria e successivamente fu insegnante presso la Scuola di guerra. Promosso generale di brigata il 15 settembre 1931, comand\u00f2 in progressione la 5\u00aa Brigata di fanteria di stanza a Sanremo, l'Accademia Militare di Modena e la Scuola di Applicazione di Parma. Il 1\u00ba gennaio 1935 fu promosso generale di divisione e divenne membro del Consiglio dell'Esercito, partendo per la guerra d'Etiopia nel 1936, assumendo il comando della Divisione fanteria \"Sabauda I\", assegnata al I Corpo d'armata del generale Ruggero Santini.\nPartecip\u00f2 alla battaglia dell'Amba Aradam, alla prima dell'Endert\u00e0 e a quella del Tembien, entrando il 5 maggio in Addis Abeba alla testa del propri soldati. Dopo la fine della guerra assunse l'incarico di Capo di stato maggiore del governatore generale dell'Africa Orientale Italiana, poi Vicer\u00e9, Maresciallo d'Italia Pietro Badoglio. Sostituito Badoglio con Rodolfo Graziani il 21 maggio 1936, durante le grandi operazioni di polizia coloniale avvenute nell'ottobre dello stesso anno fu rimproverato dal Ministro delle Colonie Alessandro Lessona per il suo atteggiamento giudicato troppo indulgente con le popolazioni etiopiche.\nAllineatosi alle nuove direttive, rimase leggermente ferito durante l'attentato al Vicer\u00e9 avvenuto il 19 febbraio 1937, non venendo interpellato dal federale Guido Cortese quando si scaten\u00f2 la successiva, feroce, repressione contro la popolazione della capitale. Il 1\u00ba luglio dello stesso anno fu promosso generale di corpo d'armata per meriti eccezionali. Rientrato in Italia nel febbraio 1938, divenne Commendatore dell'Ordine militare di Savoia e Grande ufficiale dell'Ordine coloniale della Stella d'Italia, assumendo nel marzo 1939 il comando del V Corpo d'armata di Trieste.\nLa seconda guerra mondiale.\nSubito dopo l'entrata in guerra dell'Italia, l'11 giugno 1940 assunse il comando della 5\u00aa Armata dislocata in Africa Settentrionale Italiana sul confine con la Tunisia. Dopo la morte del governatore della Libia Italo Balbo e l'arrivo di Graziani come sostituto, prese parte all'avanzata della 10\u00aa Armata su Sidi El-Barrani, sostituendo poi il generale Mario Berti alla testa della Grande Unit\u00e0 il 15 dicembre. Dopo l'inizio del contrattacco inglese che port\u00f2 all'annientamento dell'armata italiana, l'11 febbraio 1941 fu nominato Comandante superiore in A.S.I. in sostituzione di Graziani.\nIl 24 marzo divenne governatore della Libia, ma il 19 luglio lasci\u00f2 l\u2019incarico di comandante supremo delle Forze Armate italiane in Africa settentrionale. Dopo l'arrivo in Libia delle truppe tedesche del Deutsches Afrikakorps, che portarono alla riconquista della Cirenaica entro l'inizio del mese di aprile, entr\u00f2 in contrasto con il generale Erwin Rommel, che non condivideva la sua intenzione di attendere i previsti rinforzi, tra cui la 15\u00aa Panzer Division, prima di attaccare nuovamente le forze inglesi. I contrasti aumentarono via via ed egli, insofferente alle direttive che gli provenivano da Berlino dal Capo di stato maggiore dell\u2019esercito tedesco Franz Halder, protest\u00f2 violentemente con il Capo di Stato Maggiore generale Ugo Cavallero. Il 20 luglio, su decisione presa dal Capo di stato maggiore del Regio Esercito, generale Mario Roatta, dovette lasciare l'incarico di governatore al generale Ettore Bastico, rientrando in Italia a disposizione del Comando Supremo.\nNella primavera del 1942 fu chiamato a comandare la nuova grande unit\u00e0 schierata sul fronte russo, l'8\u00aa Armata italiana o \"ARMIR\", nella quale sarebbe confluito il gi\u00e0 presente Corpo di spedizione italiano in Russia, allora comandato dal generale Giovanni Messe. Si trattava di un imponente complesso militare forte di tre Corpi d'armata, per un totale di dieci divisioni (tre alpine), con 229.000 uomini, 17.800 automezzi, 25.000 quadrupedi, 941 pezzi d'artiglieria, appoggiati inizialmente da un contingente aereo, al comando del generale Enrico Pezzi, con 41 aerei da caccia e 23 da ricognizione. Lo schieramento operativo fu completato entro il 9 luglio, e l'ARMIR fu posizionato difensivamente sulla linea del Don (comprese le divisioni alpine originariamente destinate all'impiego nel Caucaso), su un fronte di 270 km tra la 2\u00aa Armata ungherese del generale Guszt\u00e1v J\u00e1ny e la 3\u00aa Armata rumena del generale Petre Dumitrescu.\nPromosso generale d'armata il 29 ottobre dello stesso anno, il 19 novembre l'Armata Rossa lanci\u00f2 due massicci attacchi contro la 3\u00aa Armata rumena, che travolsero le sue posizioni. A partire dal 16 dicembre 1942 (Operazione Piccolo Saturno) quattro armate sovietiche forti di 270.000 uomini, appoggiati da 1.170 carri armati, attaccarono le posizioni italiane, venendo dapprima respinte, ma il giorno successivo avvenne la rottura del fronte. Dopo sette giorni di combattimenti il comando tedesco respinse la richiesta del comando italiano di autorizzare un rimpiegamento difensivo e il 13 gennaio l'offensiva sovietica travolse anche le posizioni della 2\u00aa Armata ungherese, investendo il giorno successivo il XXV Corpo d'armata tedesco. Il 15 cadde la citt\u00e0 di Rossoch, sede del comando del Corpo d'armata alpino, e il generale Nasci non riusc\u00ec ad organizzare una ritirata organizzata; l\u00ec ebbe inizio la tragedia militare e umana dell'armata italiana in Russia.\nAlla fine di gennaio 1943 ci\u00f2 che restava dei 229.000 soldati dell'armata vennero ritirati dal fronte russo per essere quindi richiamati in Italia. Gariboldi mostr\u00f2 anche in questa occasione modeste qualit\u00e0 di comando, decretando nei fatti l'inutile sacrificio delle divisioni alpine, anche se la situazione generale del fronte russo non avrebbe permesso alle truppe italiane di evitare la catastrofe. Il 1\u00ba aprile 1943 fu ugualmente insignito dal Cancelliere tedesco Adolf Hitler della Croce di Cavaliere della Croce di Ferro ed in occasione della consegna dell'onorificenza si tenne una piccola festa all'interno dell'Ambasciata d'Italia a Berlino.\nTuttavia le modalit\u00e0 con cui il generale venne fregiato furono emblematiche: la proposta era stata avanzata da Wilhelm Keitel nel tentativo di consolidare l'alleanza italo-tedesca in vista dell'imminente visita di Mussolini al F\u00fchrer (che sarebbe avvenuta tra il 7 e il 10 aprile); non appena la ud\u00ec, Hitler and\u00f2 su tutte le furie e url\u00f2 che la battaglia di Stalingrado era stata persa per colpa della vigliaccheria dei rumeni e soprattutto degli italiani. Dopo essersi calmato, il dittatore si inchin\u00f2 alla \"ragion di Stato\", ma chiese che almeno venisse concessa a Gariboldi un'onorificenza di minore importanza, l'ordine dell'Aquila nera. Tuttavia, Gariboldi aveva gi\u00e0 ottenuto quella decorazione, per cui Hitler fu costretto \"obtorto collo\" a concedergli la Croce di cavaliere.\nGariboldi venne quindi convocato al Berghof, dove fu accompagnato dall'addetto militare italiano a Berlino, Luigi Efisio Marras. I due vennero introdotti nella sala grande, dove Hitler li attendeva, e si fecero avanti molto intimiditi: avevano notato una certa freddezza nei loro confronti, testimoniata dal fatto che il F\u00fchrer rimase fermo a guardare la parete, dando loro le spalle. Gariboldi e Marras rimasero quindi sulla soglia, fino a che Hitler fece capire loro di avvicinarsi con un cenno del capo. Senza degnarlo di uno sguardo, il dittatore porse al generale l'astuccio chiuso con la Croce di Cavaliere e subito dopo sibil\u00f2 tra i denti che era molto occupato e doveva andarsene. Gariboldi rimase in piedi come fulminato; Hitler avanz\u00f2 velocemente verso il salone in cui erano convenuti i suoi aiutanti, ai quali disse che in quella cerimonia aveva trascorso \u00abi minuti pi\u00f9 spiacevoli della sua vita\u00bb.\nRimasto al comando dell'8\u00aa Armata, dopo la firma dell'armistizio dell'8 settembre non si arrese ai tedeschi che il 15 dello stesso mese, venendo arrestato presso il suo Quartier generale di Padova. Rifiutando ogni tipo di collaborazione fu deportato in Germania, da dove ritorn\u00f2 per essere consegnato alle autorit\u00e0 della Repubblica Sociale Italiana. Sottoposto a processo presso il carcere degli Scalzi di Verona nel gennaio 1944, venne condannato a 10 anni di prigione. Riusc\u00ec ad evadere poco prima della fine della guerra.\nGli ultimi anni.\nAl termine del conflitto decise di ritirarsi a vita privata e mor\u00ec a Roma il 9 febbraio 1970. La salma fu successivamente sepolta nel cimitero maggiore di Lodi, nella tomba di famiglia. Anche suo figlio, Mario Gariboldi, fu impegnato nell'esercito: si guadagn\u00f2 una medaglia d'argento in Russia e fu addetto militare a Bonn e sottocapo di Stato Maggiore al Comando della NATO.\nDurissimo fu il commento sul suo operato da parte del Maresciallo d'Italia Enrico Caviglia e altrettanto sfavorevole quello del generale Francesco Saverio Grazioli."}
{"id": "1093582", "revid": "110157", "url": "https://it.wikipedia.org/wiki?curid=1093582", "title": "Planetario di Reggio Calabria", "text": "Il Planetarium Pythagoras di Reggio Calabria (o \"Planetario provinciale Pitagora\") \u00e8 situato in Via Salita Zerbi, all'interno del Parco Mirella Carbone, nei pressi della facolt\u00e0 di Architettura dell'Universit\u00e0 Mediterranea.\nLa struttura \u00e8 di propriet\u00e0 della Provincia di Reggio Calabria e in attuazione della Delibera della Giunta Provinciale 74/2012, sotto il profilo dell'indirizzo politico e gestionale, fa riferimento all'Assessorato alla Cultura ed al Settore 7 Beni ed Attivit\u00e0 Culturali - Minoranze linguistiche - Sport - Turismo - Attivit\u00e0 Produttive.\nLa Provincia ha stipulato un protocollo d'intesa con la \"Sezione Calabria\" della Societ\u00e0 Astronomica Italiana, alla quale \u00e8 stata affidata la direzione scientifica del Planetario.\nIl Planetario \u00e8 stato inaugurato il 13 marzo del 2004. \nLa struttura reggina \u00e8 riconosciuta tra i principali centri italiani per la didattica e divulgazione scientifica ed astronomica, in particolare. \nDal 2013 il Planetario \u00e8 diventato uno dei dieci poli nazionali per l'organizzazione delle Olimpiadi italiane di Astronomia. \nNel 2014, in forza di apposita delibera del Consiglio Provinciale, la n\u00b0 45 del 26 novembre 2014, l'Amministrazione Provinciale ha dichiarato il Planetario: \"Centro di Alta Cultura: un'eccellenza di scienza e formazione\" con le seguente motivazione: \"\"Per l'ultra decennale impegno nella diffusione, conoscenza e valorizzazione della Scienza e dell'Astronomia, quale elemento imprescindibile di arricchimento culturale e affermazione delle Scienze Umane\".\"\nIl Planetario \u00e8 uno strumento ottico-meccanico che consente di riprodurre la volta celeste, proiettando l'immagine delle stelle e dei corpi celesti su uno schermo emisferico soprastante gli spettatori. \nIl Planetario ha la possibilit\u00e0 di rappresentare in maniera estremamente realistica l'aspetto della volta stellata, creando nello spettatore l'illusione perfetta di trovarsi all'aperto sotto la volta celeste a guardare le costellazioni durante una nottata senza nuvole. \nLo strumento riproduce fedelmente i movimenti della volta celeste come apparirebbero ad un osservatore in un determinato momento ed in un luogo assegnato.\nStrumentazione.\nLa cupola esterna di 12 metri (formata da losanghe triangolari di acciaio) \u00e8 considerata tra i geoidi pi\u00f9 belli d'Europa. \nLa cupola interna \u00e8 sospesa, ha un diametro di 8 metri e sul suo bordo \u00e8 riprodotto fedelmente il panorama a 360\u00b0 visibile da Reggio Calabria con i relativi punti cardinali. \nIl Planetario ha un funzionamento ottico-meccanico e riproduce quasi 5000 stelle.\nUn proiettore centrale focalizza sullo schermo emisferico le immagini stellari, tramite un complesso sistema di lenti.\nL'apparecchiatura \u00e8 in grado di riprodurre i principali movimenti dei corpi celesti, o gli spostamenti apparenti dei pianeti e della Luna sulla sfera celeste. \nPu\u00f2 simulare il movimento diurno ed anche il cielo alle varie latitudini: lo spettatore pu\u00f2 vedere il sorgere ed il tramontare degli astri in qualsiasi stagione e luogo della Terra. \nPu\u00f2 simulare anche i moti secolari e millenari, quali la migrazione del polo celeste, permettendo la ricostruzione del cielo nelle pi\u00f9 disparate epoche nel passato e nel futuro.\nLo strumento pu\u00f2 proiettare anche alcune linee celesti fondamentali quali il meridiano locale, l'eclittica e l'equatore celeste. \nAltre simulazioni sono: la raffigurazione delle costellazioni sulla fascia dell'eclittica, la Supernova, la Nebulosa planetaria, le stelle nascenti, la galassia e la riproduzione delle eclissi di Sole e Luna.\nLa struttura \u00e8 dotata pure di un moderno fish-eye: un sistema di proiezione digitale a tutta cupola ad alta risoluzione.\nIl Planetario dispone anche di strumenti per l'osservazione \"diretta\" di Luna, Sole, pianeti, stelle, nebulose, galassie.\nAttivit\u00e0 ordinarie.\nIl Planetario svolge un'intensa attivit\u00e0 divulgativa e didattica riguardante l'astronomia e le scienze a essa collegate, ospitando numerosi visitatori tra scuole di ogni ordine e grado, gruppi organizzati e pubblico generico. \nConferenze, corsi, iniziative particolari o itineranti ed eventi speciali.\nIl Planetario provinciale Pythagoras di Reggio Calabria organizza annualmente le seguenti attivit\u00e0 (in ordine cronologico): \nCuriosit\u00e0.\nIl 9 dicembre 2016 al Planetario \u00e8 stata effettuata una registrazione della trasmissione di ReggioTV: \"Suonava l'anno\" condotta dal dott. Giuseppe Nicol\u00f2.\nIn tale occasione sono state registrate due puntate speciali aventi per tema: \"Musica, Astronomia e Natale\".\nNella prima puntata, andata in onda il 15 dicembre, \u00e9 intervenuta la prof.ssa Angela Misiano in qualit\u00e0 di Responsabile Scientifico del Planetario; nella seconda, andata in onda il 21 dicembre, \u00e8 intervenuto il dott. Rosario Borrello, esperto planetarista dello Staff.\nIl 20 maggio 2016, il Planetario ha ospitato il musicista elettronico Silence il quale, in occasione della Notte Europea dei Musei, ha presentato il progetto musicale \u201cBehind the Stars\u201d\nIl Planetario reggino \u00e8 stato menzionato esplicitamente in due libri:"}
{"id": "1093591", "revid": "128575", "url": "https://it.wikipedia.org/wiki?curid=1093591", "title": "Pioneer 13", "text": ""}
{"id": "1093600", "revid": "281779", "url": "https://it.wikipedia.org/wiki?curid=1093600", "title": "Coratina", "text": "La Coratina, originaria della citt\u00e0 di Corato, \u00e8 una cultivar di olivo tipica della Puglia e coltivata in tutto l'agro del Nord Barese.\nCaratteristiche.\nGeneralit\u00e0.\n\u00c8 un albero di medie dimensioni e vigoria che ben si adatta a vari suoli (pure calcarei e sassosi), anche in virt\u00f9 di una buona capacit\u00e0 rizogena; tuttavia l'ambiente ottimale di coltivazione \u00e8 collina fertile e irrigua. Ha chioma espansa.\nEssendo discretamente resistente a tutte le malattie in genere (anche al Verticillium dahliae), si adatta bene anche all'agricoltura biologica.\nLe mignole si sviluppano tipicamente a grappoli; l'aborto ovarico \u00e8 contenuto (10-15%). I rami fruttiferi sono corti ed esili.\nProduzione e olio.\nEntra precocemente in produzione; la produttivit\u00e0 \u00e8 buona ma talvolta alternante; periodo di raccolta: tardiva (da novembre a gennaio). La resa in olio elevata: 20-25%.\nL'olio proveniente dalla molitura di questa oliva solitamente \u00e8 ricco di polifenoli, con valori bassi di perossidi e infimi di acidit\u00e0 (&lt; 0,2%); \u00e8 un olio giallo-verde dal sapore molto intenso e fruttato, leggermente amaro per l'alta concentrazione di oleuropeina e tipicamente piccante per l'alta concentrazione di polifenoli (circa 560 mg/kg)."}
{"id": "1093601", "revid": "1543377", "url": "https://it.wikipedia.org/wiki?curid=1093601", "title": "Ginnastica ai Giochi della III Olimpiade", "text": "Le competizioni di ginnastica ai Giochi della III Olimpiade furono 11 eventi di ginnastica, riservati esclusivamente ad atleti maschili. Le gare si svolsero in due distinti momenti, dal 1\u00ba al 2 luglio per le competizione dei concorsi, e il 28 ottobre 1904 per le competizioni agli attrezzi, sempre al Francis Field della Washington University di Saint Louis."}
{"id": "1093602", "revid": "2519", "url": "https://it.wikipedia.org/wiki?curid=1093602", "title": "Foresta di Turingia", "text": ""}
{"id": "1093603", "revid": "2054809", "url": "https://it.wikipedia.org/wiki?curid=1093603", "title": "Matrice delle covarianze", "text": "In statistica multivariata e in probabilit\u00e0, la matrice delle covarianze (o matrice di varianza e covarianza) si indica di solito con formula_1 ed \u00e8 una generalizzazione della covarianza al caso di dimensione maggiore di due. Essa \u00e8 una matrice che rappresenta la variazione di ogni variabile rispetto alle altre (inclusa se stessa). \u00c8 una matrice simmetrica.\nStatistica.\nSia data una popolazione di formula_2 elementi su cui sono rilevati formula_3 caratteri quantitativi formula_4. Cio\u00e8 ogni formula_4 con formula_6 \u00e8 un vettore di formula_2 elementi, indicati con formula_8 con formula_9. L'elemento formula_8 rappresenta quindi la modalit\u00e0 dell'formula_11-esima unit\u00e0 statistica rispetto al carattere formula_4. La matrice delle covarianze ha dimensione formula_13 e ogni elemento \u00e8 definito come\ndove formula_15 indica la media del carattere formula_4.\nSignificato dei valori.\nOgni elemento sulla diagonale formula_17 \u00e8 la varianza del carattere formula_4 ed \u00e8 quindi sempre un valore non negativo. Ogni elemento formula_19 (con formula_20) \u00e8 la covarianza tra i caratteri formula_4 e formula_22. Nel caso in cui questo valore sia positivo, significa che al crescere di un carattere, cresce anche l'altro. Nel caso in cui questo valore sia negativo, accade il contrario. Se i caratteri sono statisticamente indipendenti, questo valore \u00e8 formula_23 (l'implicazione inversa non \u00e8 necessariamente verificata).\nApplicazioni.\nOltre al significato statistico che possiamo dedurre dai termini, la matrice delle covarianze \u00e8 un parametro della funzione gaussiana, nella statistica multivariata.\nPu\u00f2 inoltre essere d'ausilio alla riduzione delle \"features\", tramite l'analisi delle componenti principali (PCA)."}
{"id": "1093607", "revid": "767487", "url": "https://it.wikipedia.org/wiki?curid=1093607", "title": "William C. Durant", "text": "Fu una figura molto importante dell'industria automobilistica americana.\nBiografia.\nDopo aver acquistato la Buick fond\u00f2 il gruppo General Motors nel 1908, poi la Chevrolet insieme a Louis Chevrolet nel 1911. Inoltre scelse il nome Frigidaire per la gamma di apparecchi refrigeranti prodotti da General Motors a partire dal 1918. Nel 1921 fond\u00f2 invece la Durant Motors. \nPer le sue attivit\u00e0 nel mondo automobilistico \u00e8 inserito dal 1968 nella Automotive Hall of Fame."}
