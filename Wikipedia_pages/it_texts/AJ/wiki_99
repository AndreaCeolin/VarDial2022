{"id": "1232546", "revid": "123335141", "url": "https://it.wikipedia.org/wiki?curid=1232546", "title": "Margaret, contessa di Snowdon", "text": "Biografia.\nLa principessa Margaret nacque nel castello di Glamis in Scozia il 21 agosto 1930. Questo castello era la residenza della famiglia della madre. In famiglia era affettuosamente chiamata Margot. Il ministro degli interni John Robert Clynes era presente per verificare il parto. La registrazione della sua nascita venne ritardata per diversi giorni per evitare di essere la numero tredici nei registri parrocchiali.\nAl momento della nascita era quarta nella linea di successione al trono britannico. Suo padre era il principe Alberto, duca di York, il secondo figlio di re Giorgio V e della regina Mary. Sua madre Elizabeth, duchessa di York, era la pi\u00f9 giovane figlia del 14\u00ba conte di Strathmore e Kinghorne. La duchessa di York inizialmente voleva chiamare la sua seconda figlia Ann Margaret, come ha spiegato alla suocera in una lettera: \"Sono molto ansiosa di chiamarla Ann Margaret, penso che Ann di York suoni abbastanza ed Elizabeth e Ann stanno cos\u00ec bene insieme\". A re Giorgio V non piaceva il nome Ann, ma approv\u00f2 l'alternativa di Margaret Rose.\nLa principessa fu battezzata nella cappella privata di Buckingham Palace il 30 ottobre 1930 da Cosmo Lang, l'arcivescovo di Canterbury. Suoi padrini furono il Principe di Galles, la principessa Ingrid di Svezia, la principessa Vittoria del Galles (sua prozia paterna), Lady Rose Leveson-Gower (sua zia materna) e l'On. David Bowes-Lyon (suo zio materno).\nMargaret trascorse i suoi primi anni di vita nelle residenze dei duchi di York al 145 di Piccadilly (la loro residenza londinese) e nella Royal Lodge di Windsor. I duchi di York erano visti dal pubblico come una famiglia ideale: padre, madre e figlie, ma le voci infondate che Margaret fosse sordomuta, non vennero completamente dissipate fino alla sua prima apparizione pubblica, al matrimonio di suo zio, il principe George nel 1934.\nVenne istruita con la sorella, la principessa Elisabetta, dalla loro governante scozzese, Marion Crawford. La formazione di Margaret era supervisionata principalmente da sua madre. Secondo le parole di Randolph Churchill \"la duchessa non mira a portare le sue figlie a essere pi\u00f9 di signorine ben educate\". Quando la regina Mary insistette sull'importanza della formazione, la duchessa comment\u00f2: \"Non so cosa volesse dire. Dopo tutto io e le mie sorelle avevamo solo governanti e noi tutte ci siamo sposate molto bene\". Margaret era risentita per la sua educazione limitata, soprattutto negli anni successivi, e critic\u00f2 sua madre. Tuttavia, la madre di Margaret disse a un amico di essere \"rammaricata\" che le sue figlie non fossero andate a scuola come gli altri bambini e di aver assunto una governante. Questo pot\u00e9 essere fatto solo per l'insistenza di re Giorgio V.\nIl nonno di Margaret, Giorgio V, mor\u00ec quando lei aveva cinque anni e suo zio ascese al trono con il nome di Edoardo VIII. Meno di un anno dopo, l'11 dicembre 1936 il sovrano abdic\u00f2 per sposare Wallis Simpson, un'americana divorziata due volte che n\u00e9 la Chiesa d'Inghilterra n\u00e9 i governi dei Dominion avrebbero accettato come regina. La Chiesa non avrebbe riconosciuto come valido il matrimonio di una donna divorziata con un ex marito vivente. L'abdicazione di Edoardo VIII lasci\u00f2 un riluttante duca di York sul trono. Margaret divenne inaspettatamente seconda nella linea di successione al trono. La famiglia si trasfer\u00ec a Buckingham Palace; la stanza di Margaret dava sul Mall.\nNel 1937 entr\u00f2 come coccinella nel neonato gruppo scout Buckingham Palace 1\u00b0. Pi\u00f9 tardi fu una guida e poi una sea ranger. Dal 1965 alla morte fu presidente dell'Associazione delle guide del Regno Unito.\nAllo scoppio della seconda guerra mondiale, Margaret e sua sorella si trovavano a Birkhall, nella tenuta del castello di Balmoral, dove rimasero fino al Natale del 1939, sopportando notti tanto fredde che i bicchieri d'acqua nel comodino a volte si ghiacciavano. Trascorsero il Natale a Sandringham House prima di trasferirsi al castello di Windsor, appena fuori Londra, per gran parte del resto della guerra. Il visconte Hailsham scrisse al primo ministro Winston Churchill per consigliare l'evacuazione delle principesse nel pi\u00f9 sicuro Canada. La loro madre notoriamente rispose: \"Le bambine non andranno senza di me. Io non lascer\u00f2 il re. E il re non potr\u00e0 mai andare via\".\nA differenza di altri membri della famiglia reale, Margaret non era tenuta a partecipare alle funzioni pubbliche o ufficiali durante la guerra. Svilupp\u00f2 quindi le sue abilit\u00e0 a cantare e suonare il pianoforte.\nAnni del dopoguerra.\nDopo la fine della guerra nel 1945, Margaret apparve sul balcone di Buckingham Palace con la sua famiglia e il primo ministro Winston Churchill. In seguito, sia Elisabetta sia Margaret si unirono alla folla fuori dal palazzo, in incognito, cantando, \"vogliamo il Re, vogliamo la Regina!\"\nIl 15 aprile 1946 venne confermata nella Chiesa d'Inghilterra. Il 1\u00ba febbraio 1947 lei, Elisabetta e i loro genitori si imbarcarono per una visita in Sudafrica. Il viaggio dur\u00f2 tre mesi e fu la prima visita all'estero di Margaret. Parlandone affermava di ricordarne \"ogni minuto\". Margaret era sorvegliata da Peter Townsend, scudiero del re. Nello stesso anno fu damigella d'onore al matrimonio della sorella. Nei successivi tre anni Elisabetta ebbe due figli: Carlo e Anna, le cui nascite spostarono Margaret pi\u00f9 in basso nella linea di successione.\nNel 1950, l'ex governante reale, Marion Crawford, pubblic\u00f2 una biografia degli anni d'infanzia di Elisabetta e Margaret, dal titolo \"Le piccole principesse\", in cui descrisse il \"divertimento e gli scherzi\" di Margaret e le sue \"buffonate divertenti e scandalose\". La famiglia reale fu sconvolta da quella che consider\u00f2 un'invasione della Crawford nella loro privacy e un abuso di fiducia a seguito della quale l'ex governante venne ostracizzata dai circoli reali.\nMargaret godette della socializzazione con l'alta societ\u00e0 e la giovent\u00f9. Fu amica di Sharman Douglas, la figlia dell'ambasciatore americano, Lewis Williams Douglas. Margaret era spesso descritta dalla stampa come presente a balli, feste e nelle discoteche. Il numero dei suoi impegni ufficiali aument\u00f2 arrivando a comprendere una visita in Italia, Svizzera e Francia e l'adesione a un numero crescente di organizzazioni di beneficenza come presidente o patrona.\nLa festa per il suo 21\u00ba compleanno si tenne al castello di Balmoral nell'agosto del 1951. Il mese successivo il padre sub\u00ec un intervento chirurgico per la rimozione di un polmone a causa di un tumore. Margaret fece parte del gruppo di consiglieri di Stato che intrapresero le funzioni ufficiali del re mentre questi era convalescente. Suo padre mor\u00ec per un infarto cinque mesi dopo, nel febbraio del 1952, e sua sorella divenne regina.\nStoria d'amore con Peter Townsend.\nMargaret fu molto addolorata dalla morte di suo padre e le vennero prescritti dei sedativi per aiutarla a dormire. Del genitore scrisse: \"Era una persona meravigliosa, il cuore e il centro della nostra famiglia felice\". Trov\u00f2 consolazione nella sua fede cristiana profondamente radicata. Con la madre, Margaret lasci\u00f2 Buckingham Palace e si trasfer\u00ec a Clarence House. La sorella e la sua famiglia si trasferirono invece da Clarence House a Buckingham Palace.\nDopo la morte del re, Peter Townsend divenne revisore dei conti della regina madre. Nel 1953 divorzi\u00f2 dalla prima moglie e propose il matrimonio a Margaret. Townsend aveva sedici anni pi\u00f9 di lei e aveva due figli dal suo precedente matrimonio. Margaret accett\u00f2 e inform\u00f2 la sorella, la regina, del suo desiderio di sposarsi. Il consenso della regina era richiesto ai sensi del Royal Marriages Act del 1772. Nel 1936 per\u00f2 la Chiesa d'Inghilterra aveva rifiutato di ammettere un nuovo matrimonio per i divorziati. La regina Mary era morta da poco ed Elisabetta II stava per essere incoronata. Dopo la sua incoronazione, aveva in programma di visitare il Commonwealth per sei mesi. La regina rispose a Margaret che \"Date le circostanze, non \u00e8 irragionevole per me chiedere di aspettare un anno\". La regina fu consigliata dal suo segretario privato di inviare Townsend all'estero, ma lei rifiut\u00f2 e lo trasfer\u00ec dalla famiglia della regina madre alla sua.\nIl Consiglio dei Ministri britannico rifiut\u00f2 di approvare il matrimonio tra Townsend e Margaret e i quotidiani lo definirono come \"impensabile\" e \"contrario alle tradizioni reali e cristiane\". Churchill inform\u00f2 la regina che i primi ministri dei Dominion erano unanimemente contrari al matrimonio e che il Parlamento non avrebbe approvato un'unione che non fosse riconosciuta dalla Chiesa d'Inghilterra a meno che Margaret non rinunciasse ai suoi diritti al trono. Questo per\u00f2 sarebbe stato possibile solo dopo il venticinquesimo compleanno della principessa.\nChurchill organizz\u00f2 per Townsend un trasferimento all'estero come addetto aeronautico dell'ambasciata a Bruxelles. I sondaggi organizzati dai giornali popolari sembravano mostrare che il pubblico sostenesse la scelta personale di Margaret a prescindere dalla dottrina della Chiesa o dell'opinione del governo. Per due anni, le speculazioni continuarono. Gli uomini di Chiesa affermarono per\u00f2 che Margaret avrebbe potuto ricevere la comunione anche se sposata con un uomo divorziato.\nDocumenti pubblicati nel 2004 appartenenti agli archivi nazionali mostrano che la regina e il nuovo primo ministro Sir Anthony Eden - egli stesso un uomo divorziato - nel 1955 avevano elaborato un piano in base al quale la principessa Margaret avrebbe potuto sposare Townsend rimuovendo la principessa e i suoi discendenti dalla linea di successione. A Margaret sarebbe stato permesso di mantenere il suo titolo regale, la sua indennit\u00e0 dalla lista civile, di rimanere nel paese e anche di mantenere i suoi doveri pubblici. Eden riassunse l'atteggiamento della regina in una lettera ai primi ministri del Commonwealth: \"Sua Maest\u00e0 non vorrebbe essere di ostacolo alla felicit\u00e0 di sua sorella\". Lo stesso Eden era molto ottimista: \"L'esclusione dalla successione non comporterebbe alcun altro cambiamento nella posizione della principessa Margaret come membro della famiglia reale\", scrisse. Il progetto finale di questa proposta venne presentato il 28 ottobre 1955. Il 31 dello stesso mese Margaret rilasci\u00f2 una dichiarazione:\nAltri presunti pretendenti della principessa furono l'On. Dominic Elliot, Billy Wallace, Colin Tennant e John Turner.\nMatrimonio.\nIl 6 maggio 1960 presso l'abbazia di Westminster spos\u00f2 il fotografo Antony Armstrong-Jones. Rifer\u00ec di aver accettato la sua proposta un giorno dopo aver appreso da Peter Townsend che aveva intenzione di sposare una giovane donna belga, Marie-Luce Jamagne, che aveva la met\u00e0 dei suoi anni e somigliava sorprendentemente alla principessa Margaret. L'annuncio del fidanzamento di Margaret, avvenuto il 26 febbraio 1960, colse la stampa di sorpresa. La principessa aveva infatti avuto cura di nascondere la sua storia d'amore ai giornalisti.\nIl suo fu il primo matrimonio reale a essere trasmesso in televisione e fu seguito da 300 milioni di telespettatori in tutto il mondo. Nonostante l'entusiasmo del pubblico, la maggior parte delle famiglie reali straniere dell'Europa disapprovavano che la figlia di un re sposasse un fotografo. La regina Ingrid di Danimarca, sua madrina di battesimo, fu l'unica sovrana straniera ad assistere al matrimonio.\nLa principessa indossava un abito da sposa disegnato da Norman Hartnell e il diadema Poltimore. Margaret aveva otto giovani damigelle, guidate da sua nipote, la principessa Anna. Le altre damigelle d'onore erano la sua figlioccia Marilyn Wills, figlia di sua cugina Jean Elphinstone e del maggiore John Lycett Wills, Annabel Rhodes, figlia della cugina Margaret Elphinstone e di Denys Rhodes, Lady Virginia Fitzroy, figlia di Hugh Fitzroy, conte di Euston, Sarah Lowther, figlia di Sir John Lowther, Catherine Vesey, figlia del visconte de Vesci e Lady Rose Nevill, figlia del marchese di Abergavenny. Il Duca di Edimburgo accompagn\u00f2 la cognata all'altare e testimone dello sposo fu il dottor Roger Gilliatt.\nGli sposi trascorsero la luna di miele in una crociera di sei settimane ai Caraibi a bordo dello yacht reale \"Britannia\". Come regalo di nozze Colin Tennant le concesse un appezzamento di terreno sulla sua isola caraibica privata, Mustique. La coppia prese residenza a Kensington Palace.\nNel 1961, il marito di Margaret venne creato conte di Snowdon. La coppia ebbe due figli, entrambi nati con parto cesareo su richiesta di Margaret: David, nato il 3 novembre 1961, e Lady Sarah, nata il 1\u00ba maggio 1964.\nIl suo matrimonio allarg\u00f2 la cerchia sociale di Margaret al di l\u00e0 della Corte e dell'aristocrazia per includere celebrit\u00e0 dello show business e boh\u00e9mien. A quei tempi ci\u00f2 era visto come il riflesso dell'abbattimento delle barriere di classe tra i britannici. La coppia speriment\u00f2 gli stili e le mode degli anni '60.\nIl matrimonio termin\u00f2 con il divorzio nel 1978.\nMalattia e morte.\nGli ultimi anni di vita della principessa furono segnati da malattie e disabilit\u00e0, complice la sua attitudine di bevitrice e fumatrice accanita dall'et\u00e0 di 15 anni. Il 5 gennaio 1985 le fu rimosso parte del polmone sinistro, un'operazione analoga a quella subita dal padre Giorgio VI pi\u00f9 di trenta anni prima. Nel 1991 smise di fumare, ma continu\u00f2 a bere pesantemente. Nel gennaio del 1993 venne ricoverata in ospedale per una polmonite. Nel 1998, quando si trovava nella sua casa delle vacanze a Mustique, sub\u00ec un lieve ictus. All'inizio dell'anno successivo sub\u00ec gravi ustioni ai piedi per un incidente in bagno: ci\u00f2 la rese stabilmente claudicante, obbligandola quindi a usare un supporto per camminare, oppure una sedia a rotelle.\nNel gennaio e nel marzo del 2001 fu colpita da ulteriori ictus che la lasciarono parzialmente cieca e semi-paralitica sul lato sinistro del corpo. Le ultime apparizioni pubbliche di Margaret avvennero in occasione delle celebrazioni per il centesimo e 101\u00ba compleanno di sua madre, nell'agosto del 2000 e del 2001, e per il centesimo compleanno di sua zia, la principessa Alice, duchessa di Gloucester, in dicembre.\nNel pomeriggio dell'8 febbraio 2002 un ennesimo ictus fece precipitare il suo quadro clinico: alle 2:30 dell\u2019indomani la principessa fu ricoverata al King Edward VII's Hospital di Londra, dove si spense circa quattro ore dopo.\nIl suo funerale si tenne il 15 febbraio 2002, cinquant'anni dopo quello del padre. Adempiendo ai suoi desideri, la cerimonia fu tenuta in forma privata per la famiglia e gli amici pi\u00f9 intimi. A differenza di molti altri membri della famiglia reale, la salma della principessa venne arsa nel crematorio di Slough. Due mesi pi\u00f9 tardi, il 9 aprile, giorno delle esequie della madre, le sue ceneri furono collocate nella tomba dei genitori nella cappella memoriale di re Giorgio VI nella cappella di San Giorgio del castello di Windsor. Il 19 aprile 2002 si tenne un servizio funebre commemorativo presso l'abbazia di Westminster.\nVita pubblica e opere di carit\u00e0.\nMargaret viaggi\u00f2 molto. La sua prima importante visita fu quella compiuta con i suoi genitori e la sorella in Sudafrica nel 1947. La sua visita alla colonie britanniche nei Caraibi a bordo del \"Britannia\" nel 1955 cre\u00f2 scalpore in tutto le Indie occidentali. Per l'occasione le furono dedicati componimenti calypso. La principessa Margaret rappresent\u00f2 la corona nelle cerimonie di indipendenza della Giamaica nel 1962 e di Tuvalu e Dominica nel 1978. La sua visita a Tuvalu fu interrotta per una malattia, una polmonite virale, che la obblig\u00f2 a essere curata in Australia. Visit\u00f2 anche gli Stati Uniti nel 1963, il Giappone nel 1969 e nel 1979, gli Stati Uniti e il Canada nel 1974, l'Australia nel 1975, le Filippine nel 1980, lo Swaziland nel 1981, la Cina nel 1987 e Tonga nel 1990. Nel corso di una visita ufficiale a Copenaghen, in Danimarca, nel 1964, fu presumibilmente spiata dal KGB.\nI suoi interessi principali erano la beneficenza, la musica e la danza. Fu presidente della Societ\u00e0 Nazionale e della Societ\u00e0 reale scozzese per la prevenzione della crudelt\u00e0 sui bambini e di Invalid Children's Aid Nationwide (chiamata anche \"I CAN\"). Fu gran presidente della St John Ambulance Brigade e colonnello in capo del Queen Alexandra's Royal Army Nursing Corps. Fu anche presidente o patrona di numerose organizzazioni, come ad esempio l'Associazione olimpica delle Indie Occidentali, l'Associazione delle guide, il Northern Ballet e London Lighthouse (un ente di beneficenza contro l'AIDS che poi si fuse con il Terrence Higgins Trust).\nVita privata.\nLa vita privata della principessa fu spesso al centro dell'attenzione mediatica. Secondo quanto riferito da Heald e Warwick, Margaret ebbe la sua prima relazione extraconiugale nel 1966 con Anthony Barton, padrino di sua figlia e produttore di vino Bordeaux. Un anno dopo ebbe una relazione di un mese con Robin Douglas-Home, nipote dell'ex primo ministro britannico Alec Douglas-Home. Margaret afferm\u00f2 che il suo rapporto con Douglas-Home fu solamente platonico nonostante le lettere a lui inviate (che in seguito furono vendute) fossero molto intime. Douglas-Home, che soffriva di depressione, si suicid\u00f2 diciotto mesi dopo la rottura con Margaret. Le presunte relazioni con il musicista Mick Jagger, l'attore Peter Sellers e il giocatore di cricket australiano Keith Miller non sono mai state provate. Secondo il biografo Charlotte Breese, l'intrattenitore Leslie Hutchinson ebbe una breve relazione con Margaret nel 1955. Una biografia del 2009 dell'attore David Niven include l'asserzione, basata su informazioni provenienti dalla vedova di Niven e da un suo buon amico, che l'attore avesse avuto una relazione con la principessa, che aveva vent'anni meno di lui. Nel 1975 Margaret venne annoverata tra le donne con le quali l'attore Warren Beatty aveva avuto relazioni romantiche. John Bindon, un attore londinese che aveva trascorso del tempo in prigione, vendette la sua storia al \"Daily Mirror\" e in essa vantava una stretta relazione con Margaret.\nNei primi anni settanta Margaret e il marito si allontanarono. Nel settembre del 1973, Colin Tennant (poi barone Glenconner) present\u00f2 Margaret a Roddy Llewellyn. Llewellyn aveva diciassette anni meno di lei. Nel 1974 la principessa lo invit\u00f2 nella sua casa delle vacanze che aveva costruito a Mustique. Fu la prima di diverse visite. Margaret descrisse il loro rapporto come \"un'amicizia amorosa\". Una volta, quando Llewellyn part\u00ec per un improvviso viaggio in Turchia, Margaret divenne emotivamente sconvolta e assunse una dose eccessiva di sonniferi. \"Ero cos\u00ec esausta a causa di tutto\" disse poi, \"che tutto quello che volevo fare era dormire\". Quando si riprese, le sue dame di compagnia tennero il marito lontano da lei per paura che il vederlo avrebbe angosciato ulteriormente la principessa.\nNel febbraio del 1976 sulla rivista \"News of the World\" venne pubblicata una foto di Margaret e Llewellyn in costume da bagno a Mustique. La stampa ritrasse Margaret come una vecchia predatrice e Llewellyn come il suo amante toyboy. Il mese successivo Margaret e il marito riconobbero pubblicamente che il loro matrimonio era irrimediabilmente rotto. Alcuni politici suggerirono la rimozione di Margaret dalla lista civile. Alcuni parlamentari laburisti la definirono \"una parassita reale\" e una \"floosie\". L'11 luglio 1978 i conti di Snowdon formalizzarono il loro divorzio. Il loro fu il primo divorzio di un membro della famiglia reale dopo quello della principessa Vittoria Melita di Sassonia-Coburgo-Gotha del 1901.\nNell'agosto del 1979, Louis Mountbatten, I conte Mountbatten di Birmania, e alcuni membri della sua famiglia furono uccisi da una bomba piazzata dal Provisional Irish Republican Army. Nell'ottobre successivo, durante un tour di raccolta fondi negli Stati Uniti per conto della Royal Opera House, Margaret era seduta a una cena di ricevimento a Chicago con l'editorialista Abra Anderson e il sindaco Jane Byrne. La principessa disse loro che la famiglia reale era stata colpita dalle molte lettere di condoglianze arrivate dall'Irlanda. Il giorno seguente, il rivale di Anderson, Irv Kupcinet pubblic\u00f2 una dichiarazione secondo la quale Margaret aveva definito gli irlandesi come \"maiali\". La principessa, Anderson e Jane Byrne smentirono immediatamente Kupcinet ma il danno era gi\u00e0 fatto. Il resto del viaggio fu costellato da dimostrazioni e la sicurezza di Margaret venne raddoppiata a fronte delle minacce fisiche ricevute.\nNel 1981 Roddy Llewellyn spos\u00f2 Tatiana Soskin che conosceva da dieci anni. Margaret e Llewellyn rimasero comunque amici stretti. Nel gennaio del 1981 la principessa fu ospite del programma \"Desert Island Discs\" della BBC Radio 4.\nEredit\u00e0.\nGli osservatori spesso descrissero Margaret come una snob viziata. Si diceva addirittura che guardasse dall'alto in basso la nonna, Mary di Teck, poich\u00e9 nata con l'appellativo di \"Altezza Serenissima\", mentre Margaret era nata principessa con l'appellativo di \"Altezza Reale\". Le loro lettere, tuttavia, non forniscono alcuna indicazione di attrito tra di loro.\nMargaret era informale. Le persone che sono venute in contatto con lei spesso rimasero perplesse dalle sue oscillazioni tra la frivolezza e la formalit\u00e0. L'ex governante Marion Crawford nel suo libro di memorie scrisse che le \"osservazioni impulsive e luminose che ha fatto sono diventati titoli e, presi dal loro contesto, hanno cominciato a produrre agli occhi del pubblico una personalit\u00e0 stranamente distorta che assomigliava poco alla Margaret che conoscevamo\".\nLo scrittore americano Gore Vidal, conoscente di Margaret, scrisse che \"Era troppo intelligente per la sua posizione nella vita\". Ricordava anche una conversazione con Margaret in cui lei, discutendo la sua notoriet\u00e0 pubblica, disse: \"\u00c8 stato inevitabile: quando ci sono due sorelle e una \u00e8 la regina che deve essere la fonte di onore, l'altra deve essere al centro delle cattiverie pi\u00f9 creative\".\nNel giugno del 2006, gran parte degli oggetti di Margaret venne messa all'asta da Christie's per pagare la tassa di successione, anche se il ricavato della vendita di alcuni oggetti venne poi dato in beneficenza a diverse associazioni, Stroke Association tra le altre. Un orologio Faberg\u00e9 fu venduto per un prezzo record mondiale di 1,24 milioni di sterline. La tiara Poltimore, che indossava nel suo matrimonio nel 1960, fu venduta per 926\u00a0400 sterline. Il ricavato della vendita dei suoi effetti personali fu pari a 13\u00a0658\u00a0000 sterline. Nell'aprile del 2007 a Kensington Palace fu inaugurata una mostra a lei dedicata dal titolo \"Princess Line - The Fashion Legacy of Princess Margaret\". In contemporanea vi era una mostra di moda di stilisti inglesi contemporanei, come Vivienne Westwood, ispirati all'eredit\u00e0 di stile della principessa Margaret. La collezione primavera del 2006 di Christopher Bailey per Burberry era ispirata al look della principessa nel 1960.\nPer molti anni la vita privata della principessa Margaret fu oggetto di intense speculazioni da parte dei media e degli osservatori. La sua casa di Mustique, progettata dal famoso scenografo Oliver Messel, lo zio del marito, era la sua meta di vacanza preferita. In un documentario trasmesso dopo la sua morte fu accusata di aver organizzato feste sfrenate e di aver fatto uso di droghe.\nIl suo biografo Warwick suggerisce che l'eredit\u00e0 pi\u00f9 duratura di Margaret \u00e8 in realt\u00e0 accidentale. Forse involontariamente, Margaret spian\u00f2 la strada all'accettazione pubblica dei divorzi nella famiglia reale. La sua vita, se non le sue azioni, resero i divorzi dei figli di sua sorella pi\u00f9 facili di quello che altrimenti sarebbero stati.\nNei mass media.\nNella serie tv \"The Crown\", Margaret appare in vari episodi, interpretata da Vanessa Kirby (stagioni 1-2) e Helena Bonham Carter (stagione 3-4)."}
{"id": "1232549", "revid": "6923", "url": "https://it.wikipedia.org/wiki?curid=1232549", "title": "Hollywood Forever Cemetery", "text": "Hollywood Forever Cemetery \u00e8 un cimitero a servizio completo, un'impresa di pompe funebri, un crematorio e un centro di eventi culturali che ospita regolarmente eventi della comunit\u00e0 come musica dal vivo e proiezioni di film estivi. \u00c8 uno dei cimiteri pi\u00f9 antichi di Los Angeles, in California, e si trova al 6000 Santa Monica Boulevard nel distretto di Hollywood di Los Angeles. Venne fondato nel 1899 col nome Hollywood Cemetery, e successivamente era conosciuto come Hollywood Memorial Park fino al 1998, quando gli fu dato il nome attuale. Gli studi della Paramount Pictures si trovano all'estremit\u00e0 sud dello stesso isolato, su 40 acri di terreno che un tempo facevano parte del cimitero ma che non contenevano sepolture.\nNel cimitero sono sepolte molte personalit\u00e0 di spicco dell'industria dell'intrattenimento, nonch\u00e9 persone che hanno svolto un ruolo fondamentale nel plasmare Los Angeles.\nStoria.\nUnico cimitero di Hollywood,&lt;ref name=\"NYT1998/11/15\"&gt;&lt;/ref&gt; Hollywood Forever \u00e8 stato fondato nel 1899 su 100 acri (40 ettari) e chiamato \"Hollywood Cemetery\" da F. W. Samuelson e (nome sconosciuto) Lombard. Nel 1897, i due uomini erano i proprietari di un appezzamento di terreno di 60 acri vicino ad Hollywood, nella contea di Los Angeles. In quell'anno, insieme alla signora M. W. Gardner di Santa Monica, Joseph D. Rodford, Gilbert Smith e Thomas R. Wallace formarono una societ\u00e0 nota come \"Hollywood Cemetery Association. Il cimitero vendette ampi tratti di terreno alla Paramount Pictures, che, con la RKO Pictures, acquist\u00f2 40 acri nel 1920. Parte del terreno rimanente fu riservato al Beth Olam Cemetery, un cimitero ebraico riservato ai membri deglla locale comunit\u00e0 ebraica.\nSepolture famose.\nNumerosi personaggi famosi, tra cui molte personalit\u00e0 di spicco nell'industria dell'intrattenimento, sono state sepolte nel cimitero, come Florence Lawrence, Marion Davies, Burt Reynolds, Chris Cornell, Mel Blanc, Jerry Siegel, Yma Sumac, Ken Miles, Cecil B. DeMille, Fay Wray, Bugsy Siegel, Judy Garland, Johnny Ramone, Dee Dee Ramone, Janet Gaynor, Darren McGavin, Estelle Getty, Anton Yelchin, Scott Weiland, Don Adams, Ann Sheridan, Iron Eyes Cody, Douglas Fairbanks, Douglas Fairbanks Jr., Peter Lorre, Richard Maibaum, Mickey Rooney, Tyrone Power, Peter Finch, Gregg Toland, Joe Dassin e Rodolfo Valentino."}
{"id": "1232551", "revid": "287204", "url": "https://it.wikipedia.org/wiki?curid=1232551", "title": "Associa\u00e7\u00e3o Desportiva e Cultural de Cascavel", "text": "Il Cascavel \u00e8 una squadra brasiliana di calcio a 5, fondata nel 1991 con sede a Cascavel."}
{"id": "1232552", "revid": "1977001", "url": "https://it.wikipedia.org/wiki?curid=1232552", "title": "T\u00e2rgovi\u0219te", "text": "T\u00e2rgovi\u0219te \u00e8 un municipio della Romania di abitanti (dati 2009), capoluogo del distretto di D\u00e2mbovi\u021ba, nella regione storica della Muntenia.\nT\u00e2rgovi\u0219te \u00e8 situata sulla riva destra del Ialomi\u021ba.\nStoria.\nLa citt\u00e0 viene citata per la prima volta nei \"Racconti di viaggio\" di Johannes Schiltberger e divenne successivamente la capitale del Voivodato di Valacchia, probabilmente sotto il regno di Mircea I di Valacchia, quando venne costruito il palazzo reale (\"Curtea Domneasc\u0103\"), a cui successivamente Vlad III di Valacchia aggiunse la Torre Chindia, oggi un simbolo della citt\u00e0.\nNel 1597 nella zona di T\u00e2rgovi\u0219te avvenne una grande battaglia vinta da Michele il Bravo contro l'esercito Ottomano.\nDopo che Constantin Br\u00e2ncoveanu spost\u00f2 la capitale a Bucarest, inizi\u00f2 per la citt\u00e0 un periodo di decadenza sia politica che economica, che port\u00f2 anche ad una flessione della popolazione.\nNel 1989, durante la rivoluzione e la caduta del comunismo, T\u00e2rgovi\u0219te fu teatro del processo e dell'esecuzione dell'ex dittatore Nicolae Ceau\u0219escu e della moglie Elena.\nLa lista dei Voivodi.\nUna lista dei Voivodi che hanno emesso documenti da T\u00e2rgovi\u0219te, attestando la citt\u00e0 come capitale del Paese Romeno conosciuto sotto i nomi di \u021aara Rom\u00e2neasc\u0103, Valacchia o Muntenia.\nCultura.\nTeatro.\nIl teatro \"Tony Bulandra\", dedicato al famoso attore teatrale (1881-1943), \u00e8 l'unica istituzione teatrale professionale del distretto di D\u00e2mbovi\u021ba e gode del supporto finanziario dell'amministrazione locale. Il teatro venne inaugurato il 30 gennaio 2002 in occasione delle celebrazioni per il 150\u00ba anniversario della nascita del drammaturgo Ion Luca Caragiale\nIl teatro municipale per bambini e ragazzi \"Mihai Popescu\", nato dall'idea che il teatro, come forma di comunicazione, ha il potere di avvicinare i bambini ed i giovani ai valori culturali universali attraverso lo studio della letteratura nazionale ed internazionale, attraverso spettacoli di teatro-lettura, animazione stradale, teatro dei burattini. \u00c8 dedicato a Mihai Popescu, attore teatrale nativo di T\u00e2rgovi\u0219te (1909-1953), morto in scena nel pieno della sua carriera mentre recitava la parte di Iago.\nFestival.\nCrizantema de aur (Crisantemo d'oro) Festival Nazionale di Creazione ed Interpretazione delle Romante (romanta \u00e8 un genere di composizione musicale vocale con accompagnamento strumentale avente contenuto lirico, sentimentale), arrivato nel anno 2009 alla quarantaduesima edizione.\nZilele Cet\u0103\u021bii T\u00e2rgovi\u0219te (I giorni della fortezza) generalmente si festeggia dal 4 all'8 settembre. In questi giorni si organizzano spettacoli musicali, esposizioni (esposizioni di icona su vetro e legno, ricamo, disegno, disegni sulle uova, lavori a maglia, abbigliamento tradizionale, ceramiche, regolazione ambientale per gli esterni - bonsai, esposizioni floreali -, esposizioni di piccioni, esposizioni di rettili), mercati (dei maestri popolari e delle auto), workshop medievale (lotte con la spada, strattegie di lotta, tiro con l'arco, giuochi e balli medievali, equitazione), parata (folclore, medievale, fanfara, teatrale).\nFestivalul de Folk\nFestivalul \"Ileana Sararoiu\"\nFilarmonica Muntenia"}
{"id": "1232553", "revid": "118874436", "url": "https://it.wikipedia.org/wiki?curid=1232553", "title": "WildFly", "text": "In informatica WildFly (precedentemente noto come JBoss AS o semplicemente JBoss) \u00e8 un application server open source multipiattaforma, interamente realizzato in Java, che implementa le specifiche Java EE. Originariamente creato dalla societ\u00e0 \"JBoss Inc.\", nel 2006, il sistema \u00e8 stato acquistato da Red Hat per 420 milioni di dollari e viene gestito come progetto open source, sostenuto da un'enorme rete di sviluppatori. A WildFly sono una quantit\u00e0 di altri prodotti, incluso Hibernate, Undertow, JBoss ESB, jBPM, JBoss Rules (ex Drools), Infinispan, JGroups, Gatein, SEAM, JBoss Transaction, e ActiveMQ."}
{"id": "1232564", "revid": "33689", "url": "https://it.wikipedia.org/wiki?curid=1232564", "title": "Flavio Anicio Ermogeniano Olibrio", "text": "Biografia.\nProbino era figlio di Anicia Faltonia Proba e di Sesto Petronio Probo, uno dei pi\u00f9 influenti uomini della sua epoca e console nel 371, e fratello di Flavio Anicio Probino, col quale divise il consolato per l'anno 395; in questa occasione ai due fratelli venne dedicato un panegirico da parte di Claudio Claudiano (\"Panegyricus de consulatu Probini et Olybrii\"), da cui si evince che i due fratelli erano nati e cresciuti a Roma e che all'epoca del consolato erano molto giovani.\nSebbene fossero originari di una famiglia appartenente all'aristocrazia senatoriale romana, tradizionalmente pagana, Olibrio e Probino erano cristiani; la nomina a consoli di questi due cristiani potrebbe essere stato un segnale, voluto dall'imperatore Teodosio I, proprio l'anno seguente all'usurpazione e restaurazione pagana di Flavio Eugenio.\nOlibrio e Probino ricevettero la dedica dell'opera \"Exempla elocutionum\" di Arusiano Messio e una lettera di Quinto Aurelio Simmaco.\nSpos\u00f2 Anicia Giuliana, sua parente, da cui ebbe un figlio e una figlia, Demetria."}
{"id": "1232566", "revid": "110157", "url": "https://it.wikipedia.org/wiki?curid=1232566", "title": "Pratt Institute", "text": "Il Pratt Institute \u00e8 una scuola statunitense di arte e di design.\nI corsi si concludono con il \"Pratt Show\" che si tiene ogni primavera a New York.\nIl fondatore.\nCharles Pratt nacque nel 1830 in Massachusetts da una famiglia di 11 figli. Nonostante le condizioni economiche disagiate (il padre era falegname), frequent\u00f2 per tre anni i corsi della Wesleyan Academy.\nA Boston cominci\u00f2 a lavorare per una ditta che produceva tinture e prodotti derivanti dall'olio di balena. Trasferitosi a New York, inizialmente lavor\u00f2 nel medesimo settore, in seguito pass\u00f2 alla Astra Oil e, quando la compagnia si sciolse, Pratt la rilev\u00f2, fondendola poi con la Standard Oil.\nAvendo accumulato un'ingente fortuna, promosse diverse iniziative come la Adelphi Academy, la costruzione della \"Emmanuel Baptist Church\" e la fondazione, nel 1887, del \"Pratt Institute\".\nQuattro anni dopo l'apertura del \"Pratt Institute\" mor\u00ec, e lasci\u00f2 la gestione ai figli."}
{"id": "1232583", "revid": "1652134", "url": "https://it.wikipedia.org/wiki?curid=1232583", "title": "Piero Gonfiantini", "text": "Carriera.\nDopo essere cresciuto nelle Signe, arriv\u00f2 nel 1955 alla Fiorentina. Con la squadra viola esord\u00ec in Serie A il 22 maggio 1960 nella gara contro l'Alessandria, vinta dai toscani per 3-1.\nNelle successive 6 stagioni con la Fiorentina conquist\u00f2 due volte la Coppa Italia (nel 1960-1961 e 1965-1966), una Coppa Mitropa (nel 1966) ed una Coppa delle Coppe (nel 1960-1661); perse inoltre una finale di Coppa delle Coppe 1961-1962, la Coppa Mitropa 1965 e due Coppe Italia nel 1958 e nel 1959-1960.\nNel 1966 si trasfer\u00ec in Serie B al , dove nel campionato 1967-1968 conquist\u00f2 la promozione in Serie A. Nella stagione seguente disput\u00f2 tutte le 30 gare, l'ultima delle quali persa per 2-1 sul campo del Napoli, ma la squadra fu retrocessa. Gonfiantini gioc\u00f2 anche i due campionati successivi con la maglia del Pisa, che al termine della stagione 1970-1971 retrocesse in Serie C, e continu\u00f2 la sua avventura in nerazzurro fino alla stagione 1975-1976, disputando 315 partite con la maglia del Pisa."}
{"id": "1232585", "revid": "119196919", "url": "https://it.wikipedia.org/wiki?curid=1232585", "title": "Polifenolo", "text": "I polifenoli costituiscono una famiglia di circa 5000 molecole organiche naturali, seminaturali o sintetiche largamente presenti nel regno vegetale. Sono caratterizzati, come indica il nome, dalla presenza di molteplici gruppi fenolici associati in strutture pi\u00f9 o meno complesse generalmente di alto peso molecolare. \nIl numero e le caratteristiche di tali strutture fenoliche sottolineano le uniche propriet\u00e0 fisiche, chimiche, e biologiche (metaboliche, tossiche, terapeutiche, ecc.) di membri particolari della classe di polifenoli.\nQuesti composti sono spesso il prodotto del metabolismo secondario delle piante.\nCaratteri.\nI polifenoli sono antiossidanti naturali presenti nelle piante (molecole polifenoliche tipo flavonoidi noti come procianidine, proantocianidine, leucoantocianidine, piconogenoli, tannini, ecc.) e potrebbero risultare utili nella prevenzione dell'ossidazione delle lipoproteine e nel reagire con i radicali liberi, eliminandoli; sono stati segnalati effetti biomedici positivi a livello cardiovascolare, di malattie legate alla senescenza e alla prevenzione dal cancro.\nUn problema associato all'assunzione dei polifenoli con la dieta \u00e8 la loro bassa biodisponibilit\u00e0. In particolare, essi sono presenti nei fluidi corporei non in forma nativa, ma sotto forma di metaboliti (solfati, metilati, glucuronati), a seguito di estensiva metabolizzazione nell'intestino e nel fegato. Non \u00e8 ancora chiaro se i metaboliti dei polifenoli abbiano una qualche attivit\u00e0 terapeutica; sicuro rimane il fatto che, una volta in forma di metaboliti, essi possono essere facilmente escreti nelle urine. In effetti, gran parte delle propriet\u00e0 benefiche dei polifenoli sono evidenziate da esperimenti \"in vitro\", su colture cellulari o cavie da laboratorio, nel corso dei quali si somministrano concentrazioni di polifenolo nativo molto superiori a quelle presenti realmente in circolo \"in vivo\" dopo assunzione con la dieta. Nel circolo sanguigno si trovano, infatti, concentrazioni di polifenoli non superiori al micromolare, concentrazioni alle quali le loro propriet\u00e0 biomediche devono essere in parte ridimensionate.\nLe differenze tra gli anelli aromatici primari, lo stato di ossidazione e i gruppi funzionali delineano il singolo polifenolo. Essi si possono dividere in 4 classi, che comprendono la maggior parte dei polifenoli presenti negli alimenti: i flavonoidi, le lignine, gli acidi fenolici e gli stilbeni. Esistono altri polifenoli nei cibi e sono compresi in un'altra classe, detta \u201caltri PP\u201d. \nI flavonoidi sono composti da una struttura a tre anelli e possono essere divisi in base alla presenza di un gruppo ossigeno in posizione 4, un doppio legame tra l'atomo di carbonio in posizione 2 e quello in posizione 3, e un gruppo idrossile in posizione 3 dell'anello centrale di carbonio. Questa classe di polifenoli \u00e8 divisa nelle seguenti sottoclassi: i flavanoli, i flavanoni, i flavan-3-oli, i flavoni, le antocianine e gli isoflavoni. I flavonoli come il canferolo, la quercitina e l\u2019isoramnetina si trovano in tutti gli alimenti e sono in maggiore concentrazione nelle spezie, nei frutti di bosco e nel cacao. I flavanoni si trovano negli agrumi ed i maggiori componenti di questa sottoclasse sono la naringenina e l'esperitina. I flavan-3-oli includono l\u2019epicatechina, la gallocatechina, l'epigallocatechina, l'epicatechina gallato, e la procianidina (polimeri).\nL'alimento comunemente pi\u00f9 associato a questi flavoni \u00e8 il t\u00e8, verde o nero, che ne contiene rispettivamente 176 mg e 171 mg su 8 oz (8x28 grammi, quindi circa 1/1000 in peso). Il t\u00e8 verde contiene 14 diversi composti fenolici. I polifenoli nella classe delle antocianine consistono nelle antocianidine e nelle antocianine e sono prevalenti nei cibi dei colori rosso o viola, come le bacche o il vino rosso. Gli isoflavoni hanno una caratteristica particolare, ovvero assomigliano come struttura agli estrogeni, per cui sono classificati come fitoestrogeni; queste molecole si trovano nei prodotti derivati dalla soia, come il tofu, i semi di soia arrostiti e il miso.\nUn'altra classe di polifenoli sono le lignine (ad esempio il lariciresinolo), caratterizzate dalla loro struttura 1,4-diarilbutano: esse si trovano a maggiori concentrazioni in alcuni semi, come quelli del lino e del sesamo. I principali polifenoli della categoria degli acidi fenolici, invece, sono gli acidi idroxannicinici e si possono trovare in quantit\u00e0 rilevanti nel caff\u00e8, nelle noci, nelle prugne e nei mirtilli. La classe degli stilbeni \u00e8 nota soprattutto per il resveratrolo, una struttura 1,2 diariletene, che si trova nel vino rosso e che si ritiene abbia propriet\u00e0 antinfiammatorie. \nL'ultima classe dei polifenoli consiste nei composti che non si possono classificare in altre classi. Questi ultimi si dividono in 14 sottoclassi e includono composti come il tirosolo e i curcuminoidi; i composti della sottoclasse del tirosolo sono abbondanti nell'olio di oliva e si pensa che contribuiscano agli effetti benefici legati al consumo di questo sulla salute. Si stima che le popolazioni occidentali ne consumino 1-2 g al giorno, principalmente dalla frutta, dalla verdura e da bevande come t\u00e8, caff\u00e8, vino e succhi di frutta.\nI polifenoli sono metabolizzati dopo l'ingestione, nello stomaco, nell'intestino tenue e crasso e nel fegato.\nUna prospettiva futura potrebbe interessare, quindi, la derivatizzazione (in questo caso la protezione dei gruppi idrossilici presenti nella molecola) dei polifenoli nativi, con funzionalit\u00e0 che ne rallentino la metabolizzazione e ne aumentino la biodisponibilit\u00e0 nei fluidi corporei, rendendo cos\u00ec possibile la loro assunzione come integratori o come additivi in cibi di largo consumo.\nMolti cibi ricchi di polifenoli sono oggetto di un gran numero di processi prima di un eventuale consumo; questi processi hanno come scopo lo stoccaggio, la cottura o la conservazione del cibo. Molti dei trattamenti messi in atto portano ad una sostanziale perdita di polifenoli o a una conversione tra forme fenoliche; spesso sono disponibili solo i dati delle composizioni degli alimenti crudi.\nNella maggior parte dei casi, il contenuto di polifenoli prima e dopo la lavorazione viene determinato da una cromatografia liquida ad alta pressione (HPLC). L'unica eccezione all'uso di questo metodo \u00e8 quella per la determinazione del contenuto di antocianine, per la quale si adopera il metodo del Ph differenziale, e per il calcolo dei polifenoli totali, per il quale si impiega il metodo Folin-Ciocalteu.\nI polifenoli sono metabolizzati in gran parte in tessuti come il colon, l'intestino tenue e il fegato. Sono assorbiti attraverso la barriera dell'intestino. Alcuni di essi, che non sono assorbiti, passano al colon e arrivano ad una biotrasformazione, portata avanti dagli enzimi della microflora. Inoltre, una larga porzione dei polifenoli ingeriti \u00e8 soggetta a un'idrolisi e degradazione da parte della microflora del colon in semplici composti fenolici. A causa della loro idrosolubilit\u00e0 e dell'alto peso molecolare, le proantocianidine non sono assorbite dalla mucosa. La maggior parte di esse attraversa senza alterazioni l'intestino tenue ed \u00e8 trasformata dalla microflora in composti come i derivati fenilacetici e fenilpropionici. Per quanto riguarda i non flavonoidi, le elagittanine non sono assorbite, a causa della loro grossa taglia molecolare; esse sono principalmente idrolisate in acido ellagico, sotto le condizioni fisiologiche dell'intestino tenue.\nI polifenoli sono presenti in frutta e verdura e, in maggiore quantit\u00e0, nei t\u00e8 verde e nero, inoltre nei vini (in misura maggiore nei rossi).\nLa fenolsulfotransferasi \u00e8 un enzima ubiquitario, ma particolarmente attivo a livello intestinale, dove probabilmente agisce come detossificatore di fenoli (comprese le monoamine fenoliche) mediante l'aggiunta di un solfato ad un gruppo ossidrilico di un fenolo, utilizzando un donatore di solfato; l'addizione di questo solfato, da un lato riduce la potenza biologica del gruppo ossidrilico del fenolo, dall'altro facilita la loro escrezione.\nInterazione con il latte.\nUno studio su organismi animali ha dimostrato che il latte non modifica l'assorbimento dei composti fenolici, n\u00e9 aumenta l'attivit\u00e0 antiossidante nel plasma. Inoltre, in uno studio di laboratorio, si \u00e8 concluso che avvengono solamente perdite di catechine (t\u00e8 verde) e teaflavine (t\u00e8 nero), ma le propriet\u00e0 mutagene restano immutate.\nAnche se il latte non modifica la concentrazione totale di polifenoli nel sangue, si \u00e8 visto che una semplice aggiunta del 10% di latte scremato blocca del tutto l'assorbimento dei polifenoli specifici del t\u00e8 nero e i benefici sulla funzione cardiovascolare (la catechina EGCG, potente e principale antiossidante del t\u00e8 verde); esperimenti \"in vitro\" hanno mostrato il ruolo delle caseine del latte in questa interazione."}
{"id": "1232586", "revid": "51323", "url": "https://it.wikipedia.org/wiki?curid=1232586", "title": "Melville Herskovits", "text": ""}
{"id": "1232587", "revid": "51323", "url": "https://it.wikipedia.org/wiki?curid=1232587", "title": "Melville J. Herskovits", "text": ""}
{"id": "1232593", "revid": "599013", "url": "https://it.wikipedia.org/wiki?curid=1232593", "title": "Graziano Cavazzon", "text": "Era un'ala piccola di 197 centimetri.\nCarriera.\nCresciuto cestisticamente con la Ginnastica Triestina sotto la guida tecnica del padre ex giocatore Bruno Cavazzon, partecipa nel 1987 ai Campionati Europei Cadetti in Ungheria con la Nazionale Giovanile conquistando la medaglia d'argento.\nNel 1988 passa alla Pallacanestro Trieste e nella stagione 1989-90 debutta in Serie A con la maglia della Stefanel Trieste allenata da Bogdan Tanjevic. Vince il Campionato Nazionale Juniores a Forl\u00ec nel 1990 dove ha come compagni di squadra personaggi del calibro di Gregor Fu\u010dka, Mauro Sartori e Alessandro De Pol.\nNell'estate del 1990 passa alla Pallacanestro Reggiana, con la quale gioca per le successive sei stagioni a fianco di campioni come Joe Bryant, e Tony Brown. Prosegue la carriera a L'Aquila, Viterbo per poi tornare in Serie A dal 1998 al 2000 con Fabriano. Gioca dal 2000 in poi con squadre di Serie B come Firenze (promozione in B1), Soresina (finale per salire in A),Pistoia e Cecina.\nTra il 2005 e il 2007 gioca con la Fulgor Basket Fidenza, in Serie B d'Eccellenza. Dal 2007 al 2009 milita nel Centro Basket Sestri Levante, squadra della Serie C Dilettanti, prima di chiudere la carriera nel 2014 dopo un lustro tra le file dell'Audax Carrara."}
{"id": "1232598", "revid": "287204", "url": "https://it.wikipedia.org/wiki?curid=1232598", "title": "Associa\u00e7\u00e3o Caxias do Sul de Futsal", "text": "La Associa\u00e7\u00e3o Caxias do Sul de Futsal, nota semplicemente come Caxias Futsal \u00e8 una societ\u00e0 brasiliana di calcio a 5.\nStoria.\nFondata il 1\u00ba gennaio 1999 a Caxias do Sul come squadra della locale universit\u00e0 (UCS, Universidade de Caxias do Sul), partecipa dal 2000 alla massima divisione brasiliana, la Liga Futsal con risultati di buon livello: \u00e8 giunta due volte quinta nel 2001 e 2004, ed una volta sesta nel 2005, la sua peggiore stagione per\u00f2 \u00e8 stata proprio il 2006 quando i bianchi sono giunti sedicesimi. La giovane squadra di Caxias do Sul, presieduta da Mauro Am\u00e2ncio da Silva, non ha vinto nessun tipo di trofeo di livello nazionale, se si esclude un campionato gaucho under 20 nel 2006."}
{"id": "1232627", "revid": "81195", "url": "https://it.wikipedia.org/wiki?curid=1232627", "title": "Effetto Stark - Lo Surdo", "text": ""}
{"id": "1232630", "revid": "74801", "url": "https://it.wikipedia.org/wiki?curid=1232630", "title": "Informatica umanistica", "text": "L'informatica umanistica, o \"digital humanities\" o \"humanities computing\", \u00e8 un campo di studi che nasce dall'integrazione di procedure computazionali e sistemi multimediali nelle discipline umanistiche, relativamente in particolare alla rappresentazione dei dati, alla formalizzazione delle fasi di ricerca e alle tecniche di diffusione dei risultati. Il rapporto tra le due componenti si esprime non solo a livello applicativo, ovvero nell'impiego di strumenti informatici per rendere pi\u00f9 veloci ed efficienti le ricerche delle discipline umanistiche, ma anche a livello metodologico, ovvero nell'integrazione di approcci al fine di generare nuovi paradigmi di elaborazione dei dati. I campi d'applicazione dell'informatica umanistica coinvolgono gli studi di linguistica, filologia, letteratura, storia, archeologia, storia delle arti figurative, musicologia, interazione uomo-macchina, biblioteconomia e il settore della didattica.\nDefinizione.\nL'espressione \"informatica umanistica\", usata in italiano come traduzione di \"Humanities Computing\" prima e di \"Digital Humanities\" poi, si \u00e8 diffusa a partire dai primi anni '90 per indicare una serie di esperienze di formalizzazione delle discipline umanistiche avviate da met\u00e0 del XX secolo. La precisa definizione del nome resta tuttavia una questione controversa. Nonostante ci sia accordo internazionale nel riconoscere all'informatica umanistica lo status di disciplina, o meglio di settore scientifico-disciplinare che accoglie al suo interno differenti studi, delimitare con precisione i confini scientifici di un progetto interdisciplinare del genere resta un'operazione complessa e tuttora irrisolta. Nel Manifesto delle \"digital humanities\" 2.0, la generale etichetta di \"digital humanities\" \u00e8 definita come:\nStoria.\nI primi studi considerati parte dell'ombrello dell'informatica umanistica risalgono alle fine degli anni '40 e interessano il settore linguistico: nel 1949, il padre gesuita e linguista Roberto Busa avvi\u00f2 il trentennale progetto dell\"Index Thomisticus\", l'opera di indicizzazione dell'intera produzione letteraria di S. Tommaso d'Aquino, eseguita per mezzo di macchine elettrocontabili operanti su schede perforate. L'esperimento di Busa rappresent\u00f2 un modello per le successive e pi\u00f9 avanzate ricerche d'informatica testuale. Negli stessi anni, anche altri studiosi di differenti discipline umanistiche iniziarono ad avvalersi di strumenti computazionali per rispondere all'esigenza di formalizzazione dei propri lavori.\nL'insieme delle esperienze che si vennero a creare, pur appartenendo a discipline differenti, presentava pratiche comuni e and\u00f2 a costituire il settore dell'informatica umanistica, che tra anni '60 e '70 trov\u00f2 espressione nelle prime associazioni e riviste specializzate. Con l'avvento del World Wide Web, il campo dell'informatica umanistica si apr\u00ec all'uso dei media virtuali, accogliendo nuovi procedimenti, non pi\u00f9 solo di formalizzazione della ricerca, ma anche di comunicazione, scrittura e pubblicazione di risultati e fonti. Questo passaggio port\u00f2 al cambio di denominazione dell'area di studio, che divenne pi\u00f9 propriamente nota in lingua inglese come \"digital humanities\".\nApplicazioni.\nI principali e trasversali settori applicativi dell'informatica umanistica sono l'analisi testuale (nelle sue tre componenti: documentaria, editoriale ed ermeneutica), l'organizzazione di basi di dati, il trattamento computerizzato delle immagini e la gestione automatica di risorse bibliografiche, biblioteche e documenti d'archivio. \nLa principale distinzione tra le applicazioni dell'informatica umanistica riguarda il trattamento di basi di dati testuali o linguistici, intesi come espressione letteraria, visiva o musicale rappresentabile con un codice che ne riproduca al meglio le valenze, e il trattamento di basi di dati fattuali, intesi come informazioni direttamente desunte della realt\u00e0 attraverso processi di individuazione e formalizzazione che precedono e determinano il procedimento di codifica per l'automazione. I primi sono oggetto di studio delle discipline linguistiche, filologiche, di critica letteraria, storica, artistica e musicale; le procedure computazionali coi quali sono analizzati producono indici di parole, lessici, concordanze, thesauri, edizioni critiche, analisi di suoni, immagini, ecc. I secondi riguardano prevalentemente le discipline storiche, archeologiche e storico-artistiche; la loro trattazione, che include metodi quantitativi e simulazioni, \u00e8 volta a fornire in modo automatico informazioni sulle relazioni logiche tra dati o sintesi e statistiche relative ad essi.\nInformatica e linguistica.\nIl rapporto tra i due settori disciplinari, prima espressione dell'informatica umanistica, ha originato una disciplina figlia, la linguistica computazionale. I primi linguaggi di programmazione specifici per il trattamento di testi sono stati SNOBOL (\"String Oriented Symbolic Language\") e ICON. La loro azione consiste nell'individuare all'interno di stringhe di caratteri particolari pattern, che permettono operazioni di suddivisione in parole, raggruppamento di forme, ordinamento alfabetico, analisi stilometriche, lemmatizzazione, individuazione di indici e concordanze, ecc.\nPartito da queste semplici tecniche di \"Pattern Recogniton\", il settore informatico-linguistico si \u00e8 interessato alla grammatica generativa e ha preso ad occuparsi dello studio dei formalismi del linguaggio, delle tecniche di analisi delle regole e delle strutture linguistiche e lessicali (individuazione delle strutture sintattiche e delle funzioni semantiche, attribuzione di tratti semantici pertinenti, ecc.), di generazione automatica di enunciati e di progettazione, diffusione e gestione di repertori e basi di dati linguistici, lessicali e terminologici.\nOltre che in ambito accademico, il connubio tra informatica e studi linguistici ha avuto uno sviluppo commerciale nell'industria linguistica, che opera nella creazione di prodotti quali correttori ortografici e sintattici, sistemi di riconoscimento vocale, traduttori automatici, programmi di redazione di riassunti automatici e cos\u00ec via.\nInformatica e critica letteraria.\nIl principale vantaggio apportato dall'informatica agli studi letterari \u00e8 stato la creazione di grandi corpora di testi antichi e moderni in formato digitale, tra i quali \u00e8 possibile condurre analisi testuali con sistemi di information retrieval e \"text mining\". L'avvento dei corpora digitali ha quindi ridefinito l'ampiezza delle ricerche in campo letterario, dall'analisi del dettaglio del singolo documento al confronto di testi su larga scala.\nSul finire degli anni '80, per ovviare ai problemi di eccessiva differenziazione delle banche dati testuali e dei relativi sistemi d'interrogazione, \u00e8 nata la Text Encoding Initiative, un consorzio internazionale che si occupa di definire modelli standard di digitalizzazione dei testi e delle loro marcature XML.\nNel 2005, con la pubblicazione del saggio \"Graphs, maps and trees\", Franco Moretti ha introdotto il \"distant reading\", un nuovo approccio per gli studi critico letterari basato sulla quantificazione. Questo modello di ricerca prevede l'osservazione globale di un vasto insieme di dati testuali, come un intero genere letterario, effettuata attraverso grafici, mappe geografiche e alberi genealogici e senza prendere in esame i singoli testi (\"close reading\").\nInformatica e filologia.\nIn campo filologico, l'informatica ha principalmente interessato il ramo dell'ecdotica, ovvero lo studio della ricostruzione integrale di testi basata sull'insieme delle loro varianti manoscritte. Tra gli anni '50 e '60, per superare il discusso metodo di Lachmann, il tradizionale strumento di ricostruzione dell'edizione critica, il monaco benedettino Henri Quentin propose una nuova procedura operativa, che rinunciava alla valutazione specifica delle varianti del testo in favore di un loro trattamento attraverso metodi quantitativi. Questo tentativo di formalizzare i procedimenti dell'ecdotica fu la base dello sviluppo di algoritmi per la gestione (semi)automatica dell'analisi critica dei testi, codificati e registrati su supporto magnetico. Quest'ambito di studi va sotto il nome di filologia computazionale o digitale, disciplina che coordina le funzioni dell'informatica testuale in una coerente opera di archiviazione di testi e varianti, marcatura (lessicale, grammaticale e semantica) dello loro informazioni e produzione di edizioni critiche a video o a stampa.\nInformatica e storia.\nIl rapporto tra informatica e studi storici (intesi in senso convenzionale, escludendo la storia della letteratura o delle arti figurative) \u00e8 incentrato sull'analisi, la sintesi e la diffusione multimediale della documentazione raccolta nelle banche dati. Le fonti sono divise in due categorie: in ordine di rilievo, la documentazione d'archivio, i dati fattuali, e la documentazione storiografica, i dati prosopografici, trattati con i criteri e metodi propri dell'analisi testuale. \nI principali strumenti delle applicazioni informatiche in campo storico sono i programmi di Data Base Managment System (DBMS), ovvero sistemi di gestione archivi composti da 3 moduli fondamentali: un sistema per l'introduzione dei dati, un sistema di archiviazione e un linguaggio d'interrogazione e di ordinamento secondo parametri stabiliti dall'utente. Le procedure di automazione hanno inoltre rafforzato il metodo storico quantitativo, nato prima dell'influenza dell'informatica all'interno di alcune scuole storiografiche del XX secolo (Nouvelle Histoire, New Social History, Quantum Institution). Quest'uso della statistica ha trovato largo impiego soprattutto nelle diramazioni interdisciplinari della storia, come la storia economica, sociale, demografica, ecc.\nAltre specifiche applicazioni informatiche alla storia sono i processi di simulazione. Questi partono da un quadro fisso di rapporti tra i dati del fenomeno in esame, e, sulla base delle operazioni su alcune variabili scelte di volta in volta dal ricercatore, mostrano le conseguenti trasformazioni tra i dati dell'insieme di partenza. Il procedimento viene impiegato per sottoporre le ipotesi degli studiosi a una verifica obiettiva e imparziale, la cui precisione non pu\u00f2 tuttavia considerarsi assoluta. \nDal 1986, il riferimento internazionale per il settore storico dell'informatica umanistica \u00e8 l'Association for History and Computing, responsabile dell'organizzazione di convegni annuali e della pubblicazione della rivista \"History and Computing\".\nInformatica e archeologia.\nL'informatica ha permesso significativi avanzamenti di ricerca negli studi archeologici. Per iniziare, ha migliorato le tecniche di analisi del sito, permettendo il rilievo di grandi quantit\u00e0 di dati sia dei reperti che del territorio prima che sia alterato dalle operazioni di scavo (tecniche di telerilevamento). Tra gli strumenti di ausilio alla disciplina sono stati introdotti i sistemi GIS (\"Geographical Information System\") per la cartografia dei siti archeologici, con cui \u00e8 possibile tracciare carte digitali tematiche e interrogabili, e le applicazioni per la modellazione 3d, utilizzata sia in fase di ricerca che di divulgazione, e per la navigazione in ambienti virtuali. Come per le discipline storiche, hanno infine avuto rilievo banche dati e metodi quantitativi ai fini della catalogazione, inventariazione e classificazione dei beni archeologici e dello sviluppo di software per la seriazione e le analisi multivariate (clustering, analisi delle corrispondenze, ecc.) dei dati archeologici.\nInformatica e discipline storico-artistiche.\nL'impiego di strumenti informatici nell'ambito delle discipline di storia delle arti figurative ha dato origine alle seguenti applicazioni: nuovi criteri di valutazione delle opere d'arte, ottenuti da algoritmi di \"Pattern Recognition\", che individuano e confrontano unit\u00e0 significative (linee, accostamenti di colore, contrasto luce-ombra), e dall\u2019analisi statistica delle componenti grafiche e coloristiche; metodi multimediali per la catalogazione, la conservazione e la fruizione del patrimonio storico-artistico; programmi per il restauro e la creazione di opere d'arte, in grado di riprodurre e modificare attraverso procedimenti digitali figure e modelli 3d.\nInformatica e musicologia.\nNel campo della musicologia, l'informatica ha contribuito creando banche dati interrogabili e programmi di videoscrittura di spartiti analoghi a quelli di caratteri alfabetici, in grado automaticamente di impaginare e mettere in partitura i brani, emettere le diverse parti strumentali e applicare il testo alle parti vocali. Il settore \u00e8 particolarmente attivo in Italia, ad esempio presso il Centro di Sonologia Computazionale della Facolt\u00e0 d'Ingegneria di Padova, dove sono state sintetizzate intere opere ed \u00e8 allo studio un algoritmo capace di ricreare suoni e timbri simulando le esitazioni e le imprecisioni tipiche delle esperienze umane.\nApplicazioni collaterali.\nAl di l\u00e0 del potenziamento delle singole discipline umanistiche, l'informatica umanistica ha avuto un forte impatto nei settori, definiti da Tito Orlandi \"applicazioni collaterali\", della biblioteconomia e della didattica. Nel primo caso, il contributo consiste nella creazione di biblioteche digitali, che consentono di effettuare in rete, attraverso interfacce di interrogazione con numerosi filtri combinabili, ricerche di testi presso la maggior parte delle biblioteche del mondo. Nel secondo caso, si tratta del contributo allo sviluppo di sistemi di apprendimento online, che permettono la formazione di allievi a distanza. Il settore della didattica digitale coinvolge discipline sia scientifiche che umanistiche e ha avuto particolare successo nell'insegnamento delle lingue.\nOrganizzazioni.\nIl panorama dei soggetti attivi nella realizzazione e promozione di progetti d'informatica umanistica comprende i seguenti enti.\nAssociazioni.\nL'ADHO (Alliance of Digital Humanities Associations) \u00e8 l'ente di coordinamento internazionale in cui alcune delle pi\u00f9 importanti associazioni di ricerca e promozione dell'informatica umanistica si sono federate nel 2005. Il progetto di unificazione \u00e8 nato dallo sforzo congiunto delle associazioni ALLC (Association for Literary and Linguistics Computing, oggi nota come EADH) e ACH (Association for Computers and the Humanities), attraverso le conferenze di Tubinga e G\u00f6teborg del 2002 e 2004. A partire dal 2006, l'ADHO organizza ogni anno una conferenza internazionale con funzione di riferimento per il settore \"humanities computer science\". Gli attuali membri dell'ADHO sono:\nAltri profili di rilievo nel mondo dell'informatica umanistica sono l'ACL (Association for Computational Linguistics), l'ACM (Association for Computing Machinery) e il network tematico \"Advanced Computing in the Humanities\", un progetto attivo dal 1996 al 2000 che ha permesso un confronto internazionale riguardo l'impatto delle tecnologie sulle discipline umanistiche. \nIn Italia, l'ente di riferimento nazionale per l'informatica umanistica \u00e8 l'AIUCD (Associazione per l'Informatica Umanistica e la Cultura Digitale), costituita a Firenze il 25 marzo 2011. L'AIUCD organizza convegni annuali di confronto tra ricercatori nazionali e internazionali. I congressi si sono tenuti, a partire dal 2012, a Firenze, Padova, Bologna, Torino, Venezia, Roma, Bari e Udine."}
{"id": "1232634", "revid": "228587", "url": "https://it.wikipedia.org/wiki?curid=1232634", "title": "La D\u00e9p\u00eache de Kabylie", "text": "La D\u00e9p\u00eache de Kabylie \u00e8 un quotidiano algerino in lingua francese. La sua fondazione (ad opera di Amara Benyounes) \u00e8 recente: il primo numero usc\u00ec infatti il 13 giugno 2002, alla vigilia del primo anniversario della colossale manifestazione svoltasi ad Algeri per presentare al presidente Bouteflika la piattaforma di El Kseur, contenente le rivendicazioni di democrazia della primavera nera della Cabilia.\nIl giornale \u00e8 il primo che contenga nel titolo il nome della Cabilia, e questo, unitamente alla data simbolica della sua creazione, fece pensare a molti Cabili che si trattasse di un organo di informazione destinato a riportare senza manipolazioni le aspirazioni di democrazia e di rispetto della lingua e cultura berbere della popolazione di questa regione (era ancora molto sentita la frustrazione per la disinformazione con cui stampa e televisione algerina avevano trattato la manifestazione facendola apparire un attacco alla democrazia e inimicando alle lotte dei Cabili gran parte della popolazione).\nIn realt\u00e0, il suo creatore, Amara Benyounes era un ex ministro del governo di Bouteflika, e quindi era da attendersi che la linea politica del giornale fosse meno portata a contestare l'operato governativo e pi\u00f9 tendente invece ad un approccio filogovernativo. La cosa apparve con tutta evidenza quando, in occasione delle elezioni presidenziali del 2004, invece di sposare la tesi astensionista della stragrande maggioranza dei Cabili (anche secondo le statistiche ufficiali si astenne quasi il 90%), il giornale segu\u00ec la politica dell'UDR, un partito fondato (2003) e presieduto dallo stesso Benyounes, che sosteneva l'elezione di Bouteflika.\nMolti degli iniziali ammiratori abbandonarono quindi il giornale, etichettato, per disprezzo, con il nomignolo storpiato \"La D\u00e9bauche de Kabylie\" (\"Il traviamento della Cabilia\")."}
{"id": "1232637", "revid": "773636", "url": "https://it.wikipedia.org/wiki?curid=1232637", "title": "Coppa Libertadores 2003", "text": "La Copa Toyota Libertadores 2003 fu la 44\u00aa edizione della Coppa Libertadores, massimo torneo sudamericano per club.\nOrganizzata come ogni anno dalla CONMEBOL, vide la partecipazione di 34 squadre provenienti da 10 federazioni calcistiche sudamericane oltre al Messico. Per ridurre il numero delle squadre a 32 (e formare otto gironi da 4 squadre), tra ottobre e novembre 2002 si rese necessario le svolgimento di un girone preliminare tra quattro squadre, le due qualificate del Venezuela e le due del Messico.\nLa fase finale della competizione si svolse dal 4 febbraio al 2 luglio 2003 e fu vinta dal Boca Juniors, squadra argentina che nella doppia finale batt\u00e9 i brasiliani del Santos.\nCapocannonieri del torneo furono Marcelo Delgado del Boca Juniors e Ricardo Oliveira del Santos, entrambi con 9 reti messe a segno.\nRegolamento.\nI criteri di qualificazione, in caso di squadre che terminano la fase a gironi a pari punti, sono i seguenti (da applicare nell'ordine):\nRisultati.\nFase a eliminazione diretta.\nQuarti di finale.\nPartite disputate tra il 20 e il 22 maggio (andata) e il 27 e il 29 maggio 2003 (ritorno)."}
{"id": "1232642", "revid": "138365", "url": "https://it.wikipedia.org/wiki?curid=1232642", "title": "Peter Newton", "text": ""}
{"id": "1232646", "revid": "1573940", "url": "https://it.wikipedia.org/wiki?curid=1232646", "title": "Chiesa di San Sebastiano (Campiglia Marittima)", "text": "La chiesa di San Sebastiano \u00e8 un edificio sacro che si trova in viale della Libert\u00e0 a Campiglia Marittima.\nStoria e descrizione.\nLa chiesa \u00e8 menzionata per la prima volta in un documento del 1483. Munita di un campaniletto a vela, ha nell'interno un semplice altare in muratura addossato ad una bassa parete con due aperture che immettono nel coro.\nDurante la peste del 1631 la chiesa fu ridotta a lazzaretto e fu costruita in adiacenza al fianco destro una cappellina intitolata a san Rocco, tradizionalmente ritenuto protettore dalla peste; di questa struttura, demolita nel 1843, ne rimane traccia in un arco ancora visibile all'interno della chiesa."}
{"id": "1232649", "revid": "287204", "url": "https://it.wikipedia.org/wiki?curid=1232649", "title": "Andr\u00e9 Dacier", "text": "Figlio di un avvocato protestante, studi\u00f2 all'Accademia di Saumur sotto Tanneguy Le F\u00e8vre, ed ebbe per compagna di studi la figlia del suo maestro, Anne: si sposarono nel 1683. Entrambi abiurarono il protestantesimo nel quale erano stati allevati.\nDacier fu messo da Montausier nel gruppo degli scienziati incaricati di commentare gli autori antichi \"ad usum Delphini\" e poi ottenne il posto di bibliotecario del \"Cabinet du Roi\", fu accolto nel 1695 nell\"Acad\u00e9mie des inscriptions\" e poco dopo nell\"Acad\u00e9mie fran\u00e7aise\", nella quale divenne nel 1713 il segretario perpetuo.\nAppoggi\u00f2 la moglie nella querelle des Anciens et des Modernes provocata dalla pubblicazione di Houdar de la Motte di una versione ridotta e modificata della sua traduzione dell'Iliade, alla quale lei replic\u00f2 con l'opera \"Des Causes de la corruption du go\u00fbt\".\nTraduzioni.\nAndr\u00e9 Dacier tradusse e pubblic\u00f2 un gran numero d'opere di autori greci e latini, Omero, Platone, Aristotele, Senofonte, Sofocle, Ippocrate, Ierocle di Alessandria, Epitteto, Plutarco, Orazio, Marco Aurelio, Anastasio Sinaita, Sesto Pompeo Festo e Verrio Flacco."}
{"id": "1232650", "revid": "6923", "url": "https://it.wikipedia.org/wiki?curid=1232650", "title": "J\u00e4germeister", "text": "J\u00e4germeister \u00e8 un amaro tedesco a base di erbe prodotto a Wolfenb\u00fcttel dal 1934, che si inserisce nella tradizione dei digestivi di produzione centro europea come il \"Gammel Dansk\", l\u2019\"Unicum\", il \"Gorki List\" o la \"Becherovka\", ma allo stesso tempo se ne allontana per il suo gusto meno amaro e pi\u00f9 amabile.\nLa formula combina 56 variet\u00e0 di erbe, radici, frutti e spezie macerati in alcol, e la ricetta, invariata fin dalla sua nascita, \u00e8 segreto commerciale. Ha una gradazione alcolica pari a 35%.\nStoria.\nCurt Mast (1897-1970) fu il figlio di un commerciante di vini di Wolfenb\u00fcttel particolarmente appassionato nella produzione di liquori, tanto da aiutare il padre nel suo lavoro fin da bambino. Una volta rilevata l'attivit\u00e0 familiare, cre\u00f2 nel 1934 un nuovo amaro alle erbe, chiamato \"J\u00e4germeister\" (in italiano \"maestro cacciatore\") in onore dell'attivit\u00e0 di cacciatore, altra grande passione di Curt. Il nome richiamava anche l'attitudine della figura del maestro cacciatore, ovvero colui che fa rispettare le regole del gioco.\nL'azienda crebbe di fama internazionale negli anni '80 grazie al lavoro di Sidney Frank, imprenditore americano che import\u00f2 il liquore negli Stati Uniti avendo l'intuizione di proporlo come drink per giovani, ampliandone enormemente il mercato.\nLogo ed etichetta.\nIl logo \u00e8 tratto dalla particolare teofania avvenuta nella conversione di Sant'Eustachio: durante una battuta di caccia, ad Eustachio apparve improvvisamente Cristo crocefisso tra le corna del cervo che stava per abbattere.\nSul bordo della sua etichetta sono stampigliati i versi in tedesco di Oskar von Riesenthal che recitano:\nCocktail.\nLo J\u00e4germeister pu\u00f2 essere utilizzato come ingrediente principale di diversi cocktail. I pi\u00f9 noti sono:\nSponsorizzazioni.\nSport.\nFin dagli anni '70 J\u00e4germeister \u00e8 attiva nel motorsport in veste di sponsor, specialmente appoggiando diverse scuderie europee partecipanti alle pi\u00f9 importanti competizioni motoristiche, come Formula 1, DTM, Gruppo C e Deutsche Rennsport Meisterschaft. Le vetture sponsorizzate sfoggiano solitamente un'iconica livrea arancione.\nIl brand \u00e8 presente da tempo anche nel calcio, in particolare nella Bundesliga: nel 1973 l'Eintracht Braunschweig fu sponsorizzato da J\u00e4germeister e divenne cos\u00ec la prima squadra della massima serie tedesca ad avere uno sponsor sulla divisa. Venne persino proposto il cambio di denominazione della squadra in \"Eintracht J\u00e4germeister\", poi non messo in atto. Ad oggi il logo J\u00e4germeister \u00e8 spesso visibile sui cartelloni pubblicitari degli stadi tedeschi."}
{"id": "1232652", "revid": "138365", "url": "https://it.wikipedia.org/wiki?curid=1232652", "title": "John Franklyn", "text": ""}
{"id": "1232653", "revid": "339392", "url": "https://it.wikipedia.org/wiki?curid=1232653", "title": "Max Muller", "text": ""}
{"id": "1232655", "revid": "124123", "url": "https://it.wikipedia.org/wiki?curid=1232655", "title": "Rennequin Sualem", "text": "Era un carpentiere di Liegi, che intorno al 1668 costru\u00ec a Modave una macchina idraulica destinata ad innalzare le acque del fiume Hoyoux fino alla corte del castello del Conte de Marchin (trovandosi il castello, circa 50 metri pi\u00f9 in alto del fiume).\nIn seguito fu chiamato da Arnold de Ville per realizzare, secondo lo stesso principio, sulle acque della Senna nei pressi di Bougival, la Macchina di Marly, costituita da ben quattordici ruote idrauliche che, sfruttando la corrente del fiume, potevano innalzarne l'acqua per oltre 160 metri in modo da alimentare i giochi d'acqua e le fontane della vicina Reggia di Versailles.\nCome riconoscenza per le sue capacit\u00e0, il re Luigi XIV lo nomin\u00f2 \"Primo Ingegnere del Re\". Al re, che gli domand\u00f2 come avesse potuto realizzare questa macchina, rispose in dialetto vallone: \u00abRiflettendoci Sire\u00bb."}
{"id": "1232660", "revid": "1573940", "url": "https://it.wikipedia.org/wiki?curid=1232660", "title": "Chiesa di Sant'Antonio (Campiglia Marittima)", "text": "La chiesa di Sant'Antonio \u00e8 un edificio sacro che si trova a Campiglia Marittima.\nStoria e descrizione.\nDocumentata dal secolo XVI, \u00e8 un edificio ad aula unica, con facciata a capanna nella quale si apre la porta di accesso, sormontata da un architrave datato 1732.\nL'ingresso \u00e8 preceduto da un piccolo atrio e lungo le pareti delle navate sono disposte alcune lastre con iscrizioni che ricordano i membri della famiglia Del Mancino, sepolti nella chiesa."}
{"id": "1232662", "revid": "33689", "url": "https://it.wikipedia.org/wiki?curid=1232662", "title": "Arusiano Messio", "text": "Biografia.\nEra probabilmente di origini aristocratiche, come proverebbe il fatto che dedic\u00f2 la sua opera ai consoli dell'anno 395, Olibrio e Probino.\n\"Exempla elocutionum\".\nArusiano compose un'opera intitolata \"Exempla elocutionum\" (\"Esempi di stile\"), che consiste in una raccolta in ordine alfabetico di citazioni da opere di Virgilio, Terenzio, Cicerone, Sallustio\u02d0 i quattro autori citati costituiscono la cosiddetta \"quadriga Messii\" (it.: \"quadriga di Messio\") e le loro opere furono utilizzate come testi scolastici dalla tarda antichit\u00e0 fino al rinascimento.\nL'antologia doveva servire per gli studi di retorica, e fu utilizzata in seguito da Cassiodoro; tra l'altro, gli \"Exempla\" sono importanti anche perch\u00e9 contengono brani dalle \"Storie\" di Sallustio che non sono pervenuti altrimenti.\nPrisciano nella seconda parte del XVIII libro della sua \"Ars Grammatica\" si serv\u00ec di un repertorio di costruzioni sintattiche latine \"analogo (e geneticamente connesso) a quello di Arusiano Messio e fondato sui medesimi quattro autori\"."}
{"id": "1232666", "revid": "767487", "url": "https://it.wikipedia.org/wiki?curid=1232666", "title": "Rosso sangue (film 1981)", "text": "Rosso sangue \u00e8 un film italiano del 1981 diretto da Joe D'Amato con lo pseudonimo \"Peter Newton\".\nNegli Stati Uniti \u00e8 uscito come \"Absurd\" e \"Antropophagus 2\" (spacciandolo come un seguito del cult \"Antropophagus\", diretto da D'Amato nel 1980), nonch\u00e9 come \"Zombie 6: Monster Hunter\", pur non essendo presente nel film alcun morto vivente.\nTrama.\nMirkos Tanopoulos \u00e8 un criminale che, inseguito da un prete, fuggendo si provoca una ferita all'addome tentando di scavalcare un cancello. Catturato, viene portato in un ospedale. Durante gli esami i medici scoprono che le sue cellule e i suoi tessuti si rigenerano a velocit\u00e0 impressionante. Il prete dichiara alla polizia che l'uomo \u00e8 il frutto d'un esperimento genetico, praticamente indistruttibile, e che il suo unico punto debole \u00e8 il cervello, che una volta danneggiato non \u00e8 pi\u00f9 in grado di rigenerare nuove cellule.\nMirkos riesce a fuggire dall'ospedale, dopo avere ucciso brutalmente un'infermiera con un trapano. Entra nel laboratorio d'una macelleria e uccide l'uomo che vi sta lavorando, che spara pi\u00f9 colpi di pistola contro Mirkos, che per\u00f2 si rialza sempre. Mirkos sega in due il cranio del macellaio, con uno dei suoi strumenti di lavoro, quindi scappa. Vagando per il paese uccide anche un ragazzo in moto, soffocandolo, quindi entra in una casa dove vivono Katia, costretta a letto da una grave malattia, e il fratellino Willy. La \"baby-sitter\" Peggy lascia la porta socchiusa e Mirkos riesce a penetrare in casa dopo averla uccisa con una picconata in testa.\nArriva Emily, l'infermiera che si prende cura di Katia e scopre il corpo della \"baby-sitter\". Sconvolta, fa uscire di casa il bambino, quindi si barrica dentro la stanza di Katia. Ma Mirkos riesce a catturare l'infermiera e la trascina in cucina, dove le infila la testa nel forno a gas. Ma non \u00e8 ancora morta e tenta di accoltellare Mirkos alla gola con un paio di forbici, ma questi reagisce e la finisce uccidendola con le stesse forbici.\nKatia intanto si libera delle cinghie che la costringono all'immobilit\u00e0 e scende dal letto. Mirkos s'accorge di lei e tenta di catturarla, ma Katia reagisce e lo acceca piantandogli un compasso negli occhi. Mirkos, pur accecato, riesce ugualmente a uccidere il prete che nel frattempo ha fatto irruzione in casa. Katia giunge alle sue spalle e con un'ascia lo decapita, quindi si rivolge al fratellino dicendogli di non avere pi\u00f9 paura e mostrandogli la testa mozzata di Mirkos.\nProduzione.\nIn origine, il film doveva essere un vero sequel di \"Antropophagus\": il cannibale del film precedente, sempre interpretato da Eastman, doveva infatti tornare a colpire, dopo essere tornato in vita. George Eastman, autore anche della sceneggiatura con lo pseudonimo John Cart, era per\u00f2 contrario, quindi riscrisse il film ispirandosi ad \"Halloween - La notte delle streghe\", diretto da John Carpenter nel 1978.\nLe riprese del film iniziarono nel maggio 1981. Il film fu girato a Fiano Romano, dove fu ricostruita la villa in cui \u00e8 ambientata la storia.\nCritiche.\nLa rivista \"Nocturno\" ha scritto: \u00abChe si tratti del miglior slasher italiano in senso stretto, assolutamente non ci piove\u00bb.\nCensura.\n\"Rosso sangue\" fu inserito nel 1984 nella lista dei \"video nasty\" e fu bandito in Inghilterra.\nOmaggi.\nIl duo black metal tedesco Absurd scelse il proprio nome in omaggio a questo film, adottando come nome del gruppo il titolo internazionale della pellicola."}
{"id": "1232668", "revid": "287204", "url": "https://it.wikipedia.org/wiki?curid=1232668", "title": "Aviere (F 583)", "text": "La nave Aviere \u00e8 un'unit\u00e0 missilistica della Marina Militare Italiana della classe Soldati e derivata dalla Classe Lupo inizialmente costruita, insieme ad altre tre unit\u00e0, per l'Iraq, ma che a causa dell'embargo, dovuto prima alla guerra Iran-Iraq e poi alla prima Guerra del Golfo, non venne mai consegnata agli iracheni. Dopo essere stata sottoposta ad una serie di lavori per essere adeguata agli standard NATO, entr\u00f2 in servizio nella Marina Militare Italiana nel 1995 venendo classificata pattugliatore di squadra.\nServizio.\nLa costruzione della nave cui era stato attribuito il nome \"Dh\u012b Q\u0101r\" e il distintivo ottico \"F 15\" ebbe inizio presso gli stabilimenti C.N.R. di Ancona, (societ\u00e0 allora controllata dalla Fincantieri), dove lo scafo venne impostato il 27 luglio 1981 per essere poi trasferito presso gli stabilimenti Fincantieri di Riva Trigoso, dove l'imbarcazione venne successivamente varata il 18 dicembre 1984.\nIl nome \"Dh\u012b Q\u0101r\" rievocava la \"Giornata di Dh\u016b Q\u0101r\" (), come viene definita dalla storiografia araba la \"battaglia di Dh\u016b Q\u0101r\", uno scontro armato che vide contrapposti nel 611 Arabi preislamici del gruppo tribale dei Banu Bakr ibn Wa'il e loro alleati ai Persiani sasanidi nella localit\u00e0 di Dh\u016b Q\u0101r, spesso chiamata \"Dh\u012b Q\u0101r\", al femminile nell'attuale Iraq.\nL'unit\u00e0 dal 18 novembre 2001 ha preso parte all'Operazione Enduring Freedom, operando per 3 mesi nell'oceano indiano effettuando controlli ed ispezioni a mercantili in transito in quell'area e conducendo numerose scorte ad unit\u00e0 navali della coalizione, rientrando a Taranto il 18 marzo 2002.\nNave \"Aviere\" \u00e8 un pattugliatore di squadra classe Soldati, che fa parte della Prima Squadriglia Fregate della Marina Militare. L\u2019unit\u00e0, da quando ha ricevuto la bandiera di combattimento, \u00e8 entrata a far parte a pieno titolo della Flotta d\u2019Altura, partecipando a diverse operazioni navali alle quali l\u2019Italia ha fornito il proprio contributo:\nNegli anni 2004, 2005, 2008, 2009 e 2010 ha preso parte all'Operazione \u201cActive Endeavour\u201d, operazione militare navale della NATO nel Mediterraneo per prevenire movimenti di terroristi o traffico di armi di distruzione di massa ed in generale per garantire la sicurezza della navigazione nelle principali vie di comunicazione marittime del Mediterraneo.\nNel 2009 ha preso parte all'Operazione \u201cUNIFIL\u201d, sotto egida ONU, per il controllo delle acque territoriali libanesi, che ha ottenuto la rimozione del blocco navale israeliano e ha restituito al Libano la sovranit\u00e0 sulle proprie acque territoriali e la libert\u00e0 di navigazione.\nNel 2010 ha preso parte all'Operazione \u201cJoint Warrior\u201d, nelle acque antistanti la Scozia Nord-occidentale, quando ls nave \u00e8 stata integrata nel dispositivo SNMG2.\nNel 2011 e nel 2012 ha preso parte delle edizioni delle esercitazioni \"IONIEX\", esercitazione bilaterale di cooperazione italo-russa per accrescere l\u2019interoperabilit\u00e0 tra le due marine con la partecipazione di Unit\u00e0 della flotta del Mar Nero della Marina della Federazione Russa.\nIn ambito nazionale, negli ultimi due anni di servizio ha partecipato alle esercitazioni \u201cMARE APERTO\u201d e \u201cAMPHEX\u201d che hanno visto anche la cooperazione con l\u2019Esercito e l\u2019Aeronautica militare in uno scenario che ricalca le ultime situazioni di crisi scoppiate nel Mediterraneo.\nLe unit\u00e0 della Classe Soldati giunte ai limiti operativi sono state messe in disarmo nella sequenza , , \"Aviere\", . Nave \"Artigliere\" \u00e8 andata in disarmo dal 2013, Nave \"Granatiere\" il cui ritiro dal servizio era previsto nel 2014 \u00e8 stato poi differito al 2015.\nIl 24 giugno 2018 l\"Aviere\", insieme alla fregata \"Euro\" e alla corvetta \"Driade\", \u00e8 partita per l'ultima campagna navale della sua carriera dopo aver presenziato all'Arsenale Militare di La Spezia alla mostra internazionale \u201cSea Future 2018\u201d, con gli allievi del 2\u00ba corso della Scuola navale militare \"Francesco Morosini\".\nIl 2 ottobre 2019, alle ore 18.00, presso la banchina \u201cLavori\u201d dell\u2019Arsenale militare marittimo di Taranto, l'\"Aviere\", unitamente alla fregata Euro, ha effettuato l\"Ultimo ammainabandiera\" in una cerimonia solenne alla presenza delle autorit\u00e0 militari, civili e religiose. Durante la cerimonia le bandiere di combattimento delle due Unit\u00e0 sono state consegnate al Comandante in Capo della Squadra Navale, Ammiraglio di divisione Donato Marzano e al Capo di stato maggiore della Marina Militare, ammiraglio di squadra Giuseppe Cavo Dragone per l'inoltro a Roma e la custodia nel Sacrario delle Bandiere delle Forze Armate, all\u2019interno dell\u2019Altare della Patria.\nNome.\nQuesta \u00e8 la terza unit\u00e0 a portare il nome Aviere. La prima unit\u00e0 a portare questo nome fu un cacciatorpediniere classe Soldati I serie - costruito dai Cantieri OTO di Livorno, varato il 19 settembre 1937 ed entrato in servizio il 31 agosto 1938, che nel corso della seconda guerra mondiale dopo avere effettuato 41 missioni di scorta e 16 di ricerca del nemico affond\u00f2 il 17 dicembre 1942 silurato dal sommergibile inglese HMS \"Splendid\", mentre insieme alla gemella scortava la motonave tedesca Ankara sulla tratta Napoli - Biserta. L'Aviere manovr\u00f2 facendo da scudo alla motonave tedesca e il suo comandante il capitano di vascello Ignazio Castrogiovanni che durante l'affondamento cedette il suo posto sulla zattera di salvataggio ad un marinaio, inabissandosi con l'unit\u00e0 venne decorato di Medaglia d'Oro al Valor Militare alla memoria.\nLa seconda unit\u00e0 fu l'ex cacciatorpediniere statunitense appartenente alla Classe Livermoore. La nave costruita nell'Arsenale di Boston venne varata il 31 maggio 1940, entrando in servizio il 3 giugno 1941. Dopo aver preso parte alla seconda guerra mondiale, operando sia in Atlantico che nel Pacifico ed essere collocata in riserva il 26 febbraio 1946, l'unit\u00e0 venne ceduta all'Italia e consegnata alla Marina Militare Italiana il 15 gennaio 1951 venne ribattezzata \"Aviere\" contraddistinta con il distintivo ottico AV e successivamente all'entrata dell'Italia nella NATO dal distintivo ottico D 554. Nella Marina Militare Italiana la nave effettu\u00f2 attivit\u00e0 di squadra fino al 1970, quando con la messa in disarmo dello \"Artigliere\" venne utilizzata come \"Nave Esperienza\" per la sperimentazione di sistemi attualmente in uso a bordo di numerose unit\u00e0 navali italiane ed estere, sostituendo in tale compito il \" Carabiniere\", ruolo di Nave Esperienza successivamente espletato nella Marina Militare Italiana da un'altra Nave Carabiniere. L\"Aviere\" fu radiato il 1\u00ba settembre 1975.\nCollegamenti esterni.\nScheda sintetica sul sito della Marina Militare"}
{"id": "1232670", "revid": "709565", "url": "https://it.wikipedia.org/wiki?curid=1232670", "title": "Demogoblin", "text": "Demogoblin \u00e8 un personaggio dei fumetti creato da Gerry Conway e\nSal Buscema, pubblicato dalla Marvel Comics. \u00c8 apparso la prima volta in \"Web of Spider-Man\" n. 86 (marzo 1992), albo scritto da Howard Mackie e disegnato da Alex Saviuk.\nBiografia del personaggio.\nDemogoblin nacque quando Hobgoblin, Jason Macendale, chiese al demone N'astirh pi\u00f9 potere in cambio della sua anima. Il demone non prese la sua anima ma fuse Macendale con un demone, pi\u00f9 tardi il criminale si rese conto del suo errore e il demone, carico di odio nei confronti dei mercenari, compreso Macendale, si separ\u00f2 dal suo corpo.\nE venne a crearsi Demogoblin, una versione demoniaca di Hobgoblin, che aveva lo scopo di annientare tutti i peccatori, esclusi i bambini. Sosteneva di far parte di un gruppo di demoni che sognavano la redenzione dai loro peccati e uccidevano coloro che peccavano nella speranza di ottenerla.\nDurante uno scontro con Macendale, fin\u00ec ucciso nella speranza di salvare un bambino che stava per essere travolto dalle macerie. Pi\u00f9 tardi tent\u00f2 di possedere Moon Knight, che venne salvato dall'intervento del Dottor Strange e di Mister Fantastic.\nVenne ucciso un'altra volta da Blade che era impazzito e controllato dal Darkhold ma resuscit\u00f2 assieme alle altre creature sovrannaturali quando Blade venne fermato.\nAltre versioni.\nMary Jane Watson dell'universo Ultimate assume un aspetto che ricorda molto il Demogoblin, sebbene non venga esplicitamente definito tale. Nella \"Saga del clone\", dopo che il clone sfigurato di Peter Parker inietta a Mary Jane l'OZ, essa si trasforma in una specie di Goblin dal colore rosso. Attacca il clone sfigurato, ma viene fermata da Peter.\nPoteri e abilit\u00e0.\nDemogoblin ha una forza sovrumana, pu\u00f2 controllare mentalmente il suo aliante di fuoco, pu\u00f2 emettere fuoco dalle sue mani e creare delle zucche esplosive. Inoltre ha la conoscenza di Hobgoblin."}
{"id": "1232673", "revid": "173006", "url": "https://it.wikipedia.org/wiki?curid=1232673", "title": "Sar Shel Yam", "text": ""}
{"id": "1232678", "revid": "1522738", "url": "https://it.wikipedia.org/wiki?curid=1232678", "title": "Silph SpA", "text": ""}
{"id": "1232679", "revid": "1522738", "url": "https://it.wikipedia.org/wiki?curid=1232679", "title": "Silph S.p.a.", "text": ""}
{"id": "1232681", "revid": "43530", "url": "https://it.wikipedia.org/wiki?curid=1232681", "title": "Persolfato di ammonio", "text": ""}
{"id": "1232688", "revid": "2130303", "url": "https://it.wikipedia.org/wiki?curid=1232688", "title": "Oratorio della Misericordia (Campiglia Marittima)", "text": "L'oratorio della Misericordia (oggi detto anche del Santissimo Sacramento) \u00e8 un edificio sacro annesso alla propositura di San Lorenzo che si trova in via Roma a Campiglia Marittima.\nStoria e descrizione.\nL'oratorio, consacrato nel 1726 (come riportato nell'iscrizione sopra la porta), \u00e8 un insieme progettato e realizzato unitariamente sia nelle parti pittoriche che in quelle decorative e scultoree; unico elemento aggiunto in seguito \u00e8 la decorazione della volta, del XIX secolo.\nA pianta rettangolare, con il pavimento in marmo nel quale si inseriscono alcune lastre e grate ad indicare la presenza di sepolture in una camera sotterranea, ha le pareti scandite da lesene che suddividono lo spazio in otto scomparti nei quali sono collocati altrettanti dipinti con \"Storie della Passione di Cristo\" (\"Ultima cena\", \"Bacio di Giuda\", \"Ges\u00f9 nell'orto degli ulivi\", \"Ges\u00f9 davanti a Pilato\", \"Flagellazione\", \"Ges\u00f9 coronato di spine\", \"Ecce Homo\", \"Ges\u00f9 sulla via del Calvario\"); un nono episodio \u00e8 posto al di sopra della porta di accesso (\"Ges\u00f9 caccia i mercanti dal Tempio\").\nGli stalli lignei, anch'essi settecenteschi, recano al di sopra degli schienali due stemmi della Compagnia del Corpus Domini. \nSull'altare, incorniciato tra quattro colonne con capitelli compositi che sorreggono una trabeazione con timpano arcuato, \u00e8 un crocifisso ligneo della fine del XVII secolo.\nAi lati dell'altare sono situate due statue delle virt\u00f9 teologali: la \"Fede\" e la \"Speranza\".\nIl complesso \u00e8 stato restaurato nel 1999. Nell'occasione sono stati riportate alla luce le pitture della volta, con i giochi prospettici, che erano state ricoperte negli anni trenta del Novecento."}
{"id": "1232689", "revid": "1165513", "url": "https://it.wikipedia.org/wiki?curid=1232689", "title": "Letgalli", "text": "Il termine Latgalli si riferisce agli antichi abitanti della Letgallia, regione orientale dell'odierna Lettonia.\nStoria.\nIn lingua lettone, \"latgalie\u0161i\" si riferisce all'etnia lettone della Letgallia, che si svilupp\u00f2 separatamente dal resto delle etnia della Lettonia, tra il 1621 ed il 1917, mentre \"latga\u013ci\" si riferisce all'antica trib\u00f9, sebbene i due termini cominciano a confondersi nella lingua parlata lettone.\nIn lingua latgallica, il termine \"latgal\u012b\u0161i\" e quello \"latgali\" sono tradizionalmente sinonimi che indicano sia il popolo antico che quello odierno. Il termine \"latgal\u012b\u0161i\" (in entrambi i significati) prevale soprattutto in letteratura e nel linguaggio dei mezzi di comunicazione durante i primi decenni del XX secolo, mentre il termine \"latgali\" \u00e8 stato usato (sempre in ambedue i significati) a partire dagli anni trenta. Dalla rinascita della cultura latgallica (1988), i due termini coesistono felicemente per continuare ad indicare ambedue i medesimi significati.\nL'assimilazione ai Lettoni.\nI Latgalli furono i primi abitanti dell'omonima regione, la Letgallia (il cui termine deriva da *\"L\u00e6tgale\" = \"Terra Alta\"; cfr con Semigallia, da *\"Zemgale\" = \"Terra Bassa\"), ed erano una trib\u00f9 baltica che arriv\u00f2 tra il V ed il VI secolo d.C. nella parte orientale della moderna regione di Vidzeme (ad ovest del fiume Aiviekste), e che solo pi\u00f9 tardi si estese a tutto il territorio). Nei testi scritti, fanno la loro comparsa nell'XI secolo. Nei primi due decenni del XIII secolo, i Latgalli Occidentali furono sottomessi dai Crociati Sassoni ed inclusi nel territorio della Livonia. Tra il XIII ed il XIV secolo furono assimilati dalle trib\u00f9 baltiche orientale, diventando parte dell'etnia lettone (ed infatti il termine lettone \"latgalie\u0161i\" (Latgalli) acquisisce il significato di \"Lettoni Orientali\" solo nel XX secolo).\n\u00c8 probabile che i Latgalli Orientali siano in seguito emigrati nel territorio dei Latgalli Occidentali in seguito alle invasione slave che ebbero luogo tra il X ed il XI secolo. Da questo momento, la loro storia coincide con la Storia della Lettonia.\nI Latgalli nel XX secolo.\nDurante la prima indipendenza della Lettonia (1918-1940), la Letgallia fu l'unica regione lettone con forti partiti politici regionali; sebbene i governi lettoni promuovessero una cultura lettone unitaria, la lingua latgallica seguit\u00f2 ad esistere. Veniva infatti insegnato a scuola, venivano pubblicati libri, e perfino nelle comunicazioni col governo il popolo continu\u00f2 ad usare quella lingua. Furono anche ufficialmente riconosciuti come nazionalit\u00e0 (\"narodnosti\") latgallica durante il Primo Censimento Unitario dell'Unione Sovietica del 1926.\nIl periodo sovietico fu un dramma per la cultura latgallica. Furono proibite l'uso e l'insegnamento della lingua, chiusi i giornali storici che pubblicavano solo in lingua latgallica (come \"Ludzas Taisneiba\" (\"La Verit\u00e0 di Ludza\"). Le uniche lingue riconosciute in quella provincia furono il russo ed il lettone.\nIl Latgallico sopravvisse all'estero, anche se il ceppo ha rischiato l'estinzione. Oggi \u00e8 usato principalmente nelle campagne e solo in famiglia, mentre in tutte le occasioni ufficiali e nelle citt\u00e0 si usa esclusivamente il lettone. Tuttavia, una legge lettone del 2000 ha stabilito che \"lo stato garantisce la salvaguardia, la protezione e lo sviluppo della lingua latgallica come forma storica della lingua lettone.\" \nAlcuni Latgalli si considerano come un gruppo etnico separato dai Lettoni. L'opinione pi\u00f9 diffusa oggi \u00e8, comunque, che i Latgalli siano un sottogruppo dei Lettoni. Il numero di persone che si identifica come gruppo etnico separato dai lettoni \u00e8 sconosciuto, poich\u00e9 il governo lettone non permette questa identificazione nel censimento ufficiale."}
{"id": "1232694", "revid": "1718925", "url": "https://it.wikipedia.org/wiki?curid=1232694", "title": "Pajaru", "text": "La pajara, o pagghiara (basso Salento e Tarantino); non attestato, pajaru; varianti, o paiaru, o pagghiaru, o furnieddhu, furnu, truddu (trullo, in realt\u00e0 costruzione differente del barese e delle murge pugliesi sino alle terre di Brindisi, con copertura conica in pietra viva), chipuru, caseddhu, l\u00e0mia (a seconda del luogo) \u00e8 una costruzione rurale realizzata con la tecnica del muro a secco tipica del Salento. \nTecnica costruttiva.\nNormalmente si tratta di costruzioni isolate nelle campagne, ma ve ne sono anche alcune che sono unite in gruppi di 2 o 3 a formare edifici pi\u00f9 complessi. Rappresentano oggi uno degli elementi caratteristici del paesaggio salentino tanto da essere tutelate e valorizzate dalle istituzioni locali.\nSi tratta di edifici simili ai pi\u00f9 famosi trulli, a forma di tronco di cono, con pianta circolare o quadrangolare e costruiti con pietre ricavate dai terreni circostanti \"a secco\", ovvero senza l'aiuto di alcuna malta o sostegno. Le costruzioni presentano di norma un'unica camera senza finestre verso l'esterno. Hanno un notevole spessore, che assicura un ambiente interno fresco anche nei mesi pi\u00f9 caldi. I \"furnieddhi\" venivano utilizzati come riparo momentaneo o deposito (il nome li fa ritenere originariamente depositi di paglia), ma di fatto sono stati utilizzati per gli usi pi\u00f9 diversi, non ultimo come abitazione dei contadini durante il periodo estivo, allorch\u00e9 essi si trasferivano dal centro abitato per ottemperare ai lavori campestri dall'alba al tramonto. Non di rado al loro interno trovano posto rustici caminetti, cisterne e stipi incastonati nei possenti muri.\nNell'alto Salento nella zona di Maruggio, Lizzano e Torricella, il termine pajaru denota tuttavia un altro tipo di costruzione, sempre a secco ma dal tetto fatto in fasci di sparto che danno un aspetto molto simile al cottage irlandese. Quelle costruzioni che nel leccese costituiscono i furnieddhi o pajare, in quest'area vengono invece chiamate tr\u00f2dduri.\nDatazione.\nNon si conosce con esattezza l'epoca di costruzione. Probabilmente sono stati edificati in periodi successivi a partire dal 1000 d.C. circa, in epoca bizantina, con il materiale di risulta dei lavori di dissodamento dei terreni agricoli, materiale con il quale sono costruiti anche i numerosissimi muretti a secco che recintano quasi tutte le propriet\u00e0 agricole del territorio in cui si possono ritrovare, principalmente nel Salento e sull'Aspromonte nell'Italia peninsulare; sui Nebrodi, sull'Etna e sugli Iblei in Sicilia. Ma non si esclude neppure un'origine in epoca molto pi\u00f9 antica, tra il 2000 a.C. e la fine dell'Et\u00e0 del bronzo , come evoluzione di costruzioni megalitiche quali le specchie (Cosimo De Giorgi); altre teorie, avvalorate dalla somiglianza con altre strutture nell'area mediterranea, vogliono la costruzione importata dall'esterno in epoche successive.\nTipologie.\nEsistono varie tipologie di \"pajare\", sia per dimensioni che per modalit\u00e0 di costruzione. Le \"pajare\" pi\u00f9 antiche sono di norma pi\u00f9 piccole e presentano un perimetro in pietra e una copertura realizzata con tronchi e frasche; successivamente si utilizz\u00f2 esclusivamente la pietra. Alcune costruzioni presentano un anello in pietra come rinforzo alla struttura principale; quasi tutte sono dotate di una scaletta esterna per agevolare l'accesso al tetto per eventuali manutenzioni.\nVarianti: le lamie.\nLe \"l\u00e0mie\", o lammie, rappresentano una variante delle pajare, con una struttura a base quadrangolare o rettangolare ed una copertura fatta di lastre di pietra o tegole in terracotta."}
{"id": "1232697", "revid": "62221", "url": "https://it.wikipedia.org/wiki?curid=1232697", "title": "Mosche", "text": ""}
{"id": "1232701", "revid": "287204", "url": "https://it.wikipedia.org/wiki?curid=1232701", "title": "Jagermeister", "text": ""}
{"id": "1232708", "revid": "75142", "url": "https://it.wikipedia.org/wiki?curid=1232708", "title": "Egeo meridionale", "text": ""}
{"id": "1232713", "revid": "1573940", "url": "https://it.wikipedia.org/wiki?curid=1232713", "title": "Pieve di San Giovanni (Campiglia Marittima)", "text": "La pieve di San Giovanni \u00e8 un edificio sacro che si trova all'interno del cimitero di Campiglia Marittima, in provincia di Livorno.\nStoria.\nLa pieve, nota fin dal 1075, mostra affinit\u00e0 con la pieve di San Giusto a Suvereto nella pianta a croce latina, e nella copertura a capriate sull'esempio dell'architettura romanica pisana.\nLa facciata ha il portale sormontato da un architrave con motivi a girali e da una lunetta traforata e chiusa da un archivolto bicromo. Di grande importanza \u00e8 l'architrave del portale sul lato sinistro, attribuito al Maestro Matteo (a cui si deve la realizzazione dell'intero edificio), raffigurante una scena di caccia al cinghiale (forse Meleagro che caccia il cinghiale calidonio) che simboleggia la vittoria di Cristo e dei suoi fedeli sul demonio.\nIl \"quadrato magico\".\nSotto il tetto della pieve di San Giovanni in alto a sinistra, \u00e8 presente il palindromo del \"Sator\", conosciuto anche come Quadrato del Sator murato nella parete esterna.\nIn questo simbolo dell'Impero romano si ripetono le lettere SPOR EANT.\nL'esemplare pi\u00f9 antico, sepolto dal Vesuvio il 24 agosto 79, fu dissepolto nel 1936 a Pompei su una colonna della Palestra Grande."}
{"id": "1232718", "revid": "339392", "url": "https://it.wikipedia.org/wiki?curid=1232718", "title": "RV 644", "text": ""}
{"id": "1232720", "revid": "186518", "url": "https://it.wikipedia.org/wiki?curid=1232720", "title": "Pajare", "text": ""}
{"id": "1232723", "revid": "186518", "url": "https://it.wikipedia.org/wiki?curid=1232723", "title": "Liame", "text": ""}
{"id": "1232725", "revid": "186518", "url": "https://it.wikipedia.org/wiki?curid=1232725", "title": "Furnieddhu", "text": ""}
{"id": "1232727", "revid": "186518", "url": "https://it.wikipedia.org/wiki?curid=1232727", "title": "Chipuru", "text": ""}
{"id": "1232729", "revid": "186518", "url": "https://it.wikipedia.org/wiki?curid=1232729", "title": "Paiare", "text": ""}
{"id": "1232731", "revid": "186518", "url": "https://it.wikipedia.org/wiki?curid=1232731", "title": "Furnieddhi", "text": ""}
{"id": "1232735", "revid": "628767", "url": "https://it.wikipedia.org/wiki?curid=1232735", "title": "Selonici", "text": "I Selonici (in lettone: \"s\u0113\u013ci\"; in lituano: \"s\u0117liai\", dal livone: \"s\u00e4lli\" \u2013 \"abitanti del nord\") furono una trib\u00f9 baltica ora estinta. Tale popolazione visse fino al XV secolo in Selonia, nel sud-est dell'odierna Lettonia ed a nord-est dell'odierna Lituania. Furono poi assimilati alle comunit\u00e0 confinanti, contribuendo alla etnogenesi dei moderni lettoni e lituani. La lingua parlata era il selonico, idioma di origine baltica.\nStoria.\nSi sa poco di questa civilt\u00e0. Ci sono poche testimonianze archeologiche e storiche: gli studiosi ipotizzano che tale situazione sia dovuta al fatto che fosse un\u2019\"area abitativa scarsamente popolata\". Nelle fonti scritte, viene menzionata solo sporadicamente.\nI dati archeologici ci portano a dedurre che intorno al I millennio d.C. vivessero sulle rive del fiume Daugava. Dal XII-XIII secolo, gli insediamenti selonici si spostarono esclusivamente sul lato sinistro del fiume.\nI selonici subirono ampie influenze della cultura dei letgalli: in effetti, i selonici e i letgalli non presentavano grandi differenze nelle tradizioni funerarie. Alcuni studiosi ipotizzano che gi\u00e0 dalla tarda et\u00e0 del ferro i selonici erano stati parzialmente assimilati ai letgalli.\nLe cronache di Enrico di Livonia citano i selonici nel momento in cui furono sottomessi e cristianizzati all\u2019inizio del tredicesimo secolo. L\u2019autore delle cronache descrive tale civilt\u00e0 come alleata delle comunit\u00e0 lituane. I loro territori d\u2019appartenenza entrarono a far parte dell\u2019areale di Jersika e Koknese, stati vassalli del Principato di Polock. Le aree meridionali furono sottoposte alla giurisdizione dei nobili lituani (rientreranno poi nel futuro Granducato di Lituania).\nNel 1207, i cavalieri portaspada assediarono assieme ai livoniani e ai letgalli la principale roccaforte dei selonici a S\u0113lpils (in tedesco \"Selburg\"). Il motivo dell\u2019attacco dei tedeschi fu da loro giustificato sostenendo che tale conquista fosse necessaria per un miglior controllo strategico e territoriale della Livonia. Al posto della roccaforte, che fu abbattuta, fu edificata una nuova costruzione difensiva. I selonici furono menzionati un'ultima volta dalle fonti scritte nel XIV secolo."}
{"id": "1232737", "revid": "34928", "url": "https://it.wikipedia.org/wiki?curid=1232737", "title": "T\u00fck\u00f6ry Lajos", "text": ""}
{"id": "1232738", "revid": "34928", "url": "https://it.wikipedia.org/wiki?curid=1232738", "title": "Luigi T\u00fck\u00f6ry", "text": ""}
{"id": "1232741", "revid": "465169", "url": "https://it.wikipedia.org/wiki?curid=1232741", "title": "Consuelo", "text": "Origine e diffusione.\nRiprende il sostantivo spagnolo maschile \"consuelo\", che vuol dire \"consolazione\" (da \"consolar\", \"consolare\"), diffusosi grazie alla devozione verso la Vergine della Consolazione, in spagnolo \"Nuestra Se\u00f1ora del Consuelo\", uno dei titoli della Madonna. \u00c8 costume tipico dei paesi di tradizione cattolica adottare come prenomi femminili gli appellativi attribuiti alla Madonna, come avviene in spagnolo ad esempio anche per Concepci\u00f3n, Nuria, Candelaria, Pilar, Roc\u00edo, Araceli e Milagros.\nIl nome si \u00e8 diffuso al di fuori dei paesi ispanofoni principalmente grazie al romanzo George Sand del 1842-43 \"Consuelo\". \u00c8 diffuso anche in Italia grazie, oltre che al romanzo, anche alla moda esotica, consolidata poi dalla fama di vari personaggi mondani; secondo dati raccolti negli anni Settanta, \u00e8 distribuito su tutto il territorio nazionale, nelle forme \"Consuelo\" e \"Consuela\" (la prima nettamente prevalente, con 1100 occorrenze contro 100 della seconda). \u00c8 associato spesso al nome italiano Consolata, con cui condivide la fonte d'ispirazione e l'etimologia di base, ma che presenta una storia onomastica del tutto separata.\nOnomastico.\nL'onomastico ricade il giorno della festa della Madre della Consolazione che, in alcuni luoghi, viene celebrata il 20 giugno."}
{"id": "1232746", "revid": "62244", "url": "https://it.wikipedia.org/wiki?curid=1232746", "title": "Kauno Futbolo Beisbolo Klubas", "text": "L'FBK Kaunas (nome completo \"Kauno Futbolo Beisbolo Klubas\") \u00e8 stata una societ\u00e0 calcistica lituana con sede nella citt\u00e0 di Kaunas. Disputava le partite interne nello Stadio S. Darius e S. Gir\u0117nas ( posti)."}
{"id": "1232754", "revid": "165081", "url": "https://it.wikipedia.org/wiki?curid=1232754", "title": "Minnesota T'Wolves", "text": ""}
{"id": "1232758", "revid": "1573940", "url": "https://it.wikipedia.org/wiki?curid=1232758", "title": "Pieve di San Giusto (Suvereto)", "text": "La pieve di San Giusto \u00e8 un luogo di culto cattolico che si trova in piazza Vittorio Veneto a Suvereto, in provincia di Livorno.\nStoria.\nLa chiesa, ricordata fin dal 923, di probabile origine altomedievale, \u00e8 uno dei pi\u00f9 interessanti edifici romanici della provincia di Livorno. Fu ricostruito nel 1189 dai maestri Barone Amico e Bono da Calci, come attesta l'epigrafe incisa sull'intonaco del transetto sinistro. La matrice pisana \u00e8 apprezzabile sia nel tipo di decorazione della chiesa sia nella scelta dell'impianto a navata unica con transetto. La facciata \u00e8 aperta da un portale fiancheggiato da due colonne, i cui capitelli sorreggono due leoni; l'architrave \u00e8 sormontato da un archivolto bicromo decorato a girali. Nella parte superiore della facciata c'\u00e8 un occhio quadrilobato. All'interno, si trova un fonte battesimale ottagonale, tardomedievale."}
{"id": "1232759", "revid": "72265", "url": "https://it.wikipedia.org/wiki?curid=1232759", "title": "Polizia Provinciale", "text": ""}
{"id": "1232761", "revid": "767487", "url": "https://it.wikipedia.org/wiki?curid=1232761", "title": "C\u0103pu\u0219u Mare", "text": "C\u0103pu\u0219u Mare (in ungherese \"Nagykapus\", in tedesco \"Grossthoren\") \u00e8 un comune della Romania di 3.475 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 9 villaggi: Ag\u00e2rbiciu, B\u0103lce\u0219ti, C\u0103pu\u0219u Mare, C\u0103pu\u0219u Mic, D\u00e2ng\u0103u Mare, D\u00e2ng\u0103u Mic, Dumbrava, P\u0103niceni, Straja."}
{"id": "1232763", "revid": "767487", "url": "https://it.wikipedia.org/wiki?curid=1232763", "title": "S\u0103ndule\u0219ti", "text": "S\u0103ndule\u0219ti (in ungherese \"Szind\") \u00e8 un comune della Romania di 1.931 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 2 villaggi: Cop\u0103ceni e S\u0103ndule\u0219ti."}
{"id": "1232770", "revid": "767487", "url": "https://it.wikipedia.org/wiki?curid=1232770", "title": "Chiuie\u0219ti", "text": "Chiuie\u0219ti (in ungherese \"Pecs\u00e9tszeg\") \u00e8 un comune della Romania di 2.678 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: Chiuie\u0219ti, Huta, M\u0103goaja, Str\u00e2mbu, Valea C\u0103\u0219eielului, Valea lui Opri\u0219."}
{"id": "1232771", "revid": "125348778", "url": "https://it.wikipedia.org/wiki?curid=1232771", "title": "Casato degli Oldenburg", "text": "Il Casato degli Oldenburg \u00e8 una famiglia nobile tedesca settentrionale e una delle pi\u00f9 influenti e longeve case reali europee.\nGli Oldenburg sono entrati nel novero delle famiglie reali quando il Conte Cristiano I di Oldenburg fu eletto Re di Danimarca nel 1448; da allora in avanti gli Oldenburg sono la famiglia reale danese. Nel 1450 Cristiano I ascese anche al trono del Regno di Norvegia. Allo stesso casato appartengono anche gli zar russi a partire da Paolo I.\nL'oculata politica dinastica dei conti medievali Oldenburg ha permesso a molti dei loro discendenti di salire sul trono di vari regni scandinavi. Nel XIV secolo, attraverso il matrimonio con un discendente del re Valdemaro I di Svezia e del re Eric IV di Danimarca, gli Oldenburg reclamarono i troni di Svezia e Danimarca dal 1350.\nAl tempo, i competitori erano i successori di Margherita I di Danimarca. Nel XV secolo, l'erede Oldenburg spos\u00f2 Edvige di Holstein, discendente di Eufemia di Svezia e Norvegia e discendente di Eric V di Danimarca. Dato che i discendenti situati pi\u00f9 in alto negli alberi genealogici erano morti, il figlio Cristiano I divenne re di tutti e tre i regni dell'Unione di Kalmar. Il Casato di Meclemburgo era il principale avversario nella successione ai troni settentrionali. Vari rami della dinastia Oldenburg hanno regnato in diversi Paesi, come mostra l'elenco.\nPer la lista esatta dei reggenti dello stato di Oldenburg, vedasi alla voce Oldenburg (stato).\nLinea di successione.\nper primogenitura agnatizia:"}
{"id": "1232772", "revid": "287204", "url": "https://it.wikipedia.org/wiki?curid=1232772", "title": "Marisel", "text": ""}
{"id": "1232773", "revid": "767487", "url": "https://it.wikipedia.org/wiki?curid=1232773", "title": "M\u0103ri\u0219el", "text": "M\u0103ri\u0219el (in ungherese \"Havasnagyfalu\", in tedesco \"Marischel\") \u00e8 un comune della Romania di 1.521 abitanti, ubicato nel distretto di Cluj, nella regione storica della Transilvania."}
{"id": "1232774", "revid": "767487", "url": "https://it.wikipedia.org/wiki?curid=1232774", "title": "Post Impact - La sfida del giorno dopo", "text": "Post Impact - La sfida del giorno dopo \u00e8 un film del 2004 del regista Christoph Schrewe del filone catastrofico.\nTrama.\n18 ottobre 2012. Nel corso di un party presso l'ambasciata degli Stati Uniti a Berlino, lo scienziato tedesco Gregor Starndorf afferma che la cometa che ha scoperto, la \"Bay-Leder 7\", \u00e8 diretta verso la Terra e l'impatto che potr\u00e0 causare estinzioni di massa \u00e8 solo a pochi giorni di distanza. Starndorf collabora con l'Esercito degli Stati Uniti nello sviluppo di un'arma satellitare chiamata SolStar-2, che viene usata contro la cometa, ma il fascio di microonde \u00e8 riuscito solamente a tagliare Bay-Leder 7 in due. La parte pi\u00f9 piccola si schianta in Russia, distruggendola. Il capo della sicurezza, il capitano Tom Parker, prende moglie e figlia per fuggire in aereo, tuttavia, il suo superiore, il colonnello Waters, lo costringe a rimanere a terra ed a guardare impotente mentre l'aereo decolla.\nTre anni dopo, la situazione \u00e8 ancora tragica: a causa dei detriti espulsi nell'atmosfera, tutta l'Europa \u00e8 stata evacuata in Africa, dove un nuovo super-stato, i Nuovi Stati del Nord, \u00e8 stato fondato. I prezzi del petrolio sono saliti alle stelle, consentendo al Medio Oriente di stabilire una ferma presa sull'economia mondiale.\nIl Presidente del NSN Miranda Harrison recluta Parker per guidare una spedizione, tra cui ex-SAS Sarah Henley e Anna Starndorf, insieme a Gregor Starndorf's per scoprire chi controlla il SolStar-2 e distruggerlo. Il satellite \u00e0 ancora attivo e pu\u00f2 essere controllato solo dal centro di comando al di sotto del Palazzo del Reichstag, a Berlino, nel mezzo della \"zona morta\", area inabitabile a causa del freddo.\nDurante il loro volo, il SolStar distrugge l'aereo, ma la squadra riesce a paracadutarsi fuori. Quando finalmente raggiunge Berlino, il gruppo scopre che la citt\u00e0 \u00e8 completamente sepolta sotto diversi metri di neve. Poco dopo, vengono attaccati da dei sopravvissuti; ci sono infatti circa 600 persone nascoste nei tunnel della metropolitana, comandati dai \"Distributori\". Un uomo cieco, chiamato \"Il Dottore\", si nasconde al di sotto del Reichstag e fornisce cibo alla gente. Egli spiega che lui e il suo capo ingegnere Klaus Hintze sono stati i progettisti del SolStar-2, originariamente concepito come una nuova fonte di energia per diminuire la dipendenza dal petrolio, ma poi usato dai militari come arma. A Hintze venne ordinato di riattivare il satellite e fermare l'inverno permanente. Il Dottore \u00e8 allarmato perch\u00e9 Hintze pu\u00f2 usare il SolStar-2 come un'arma; a questo punto i \"Distributori\" fanno ritorno e durante la battaglia che ne segue, lo uccidono.\nInfuriati, i quattro affrontano Hintze, che sta attivando il satellite per distruggere Tangeri, citt\u00e0 sede della NSN, come vendetta per essere stato abbandonato. Sarah gli spara e poi uccide Waters mentre Parker \u00e8 via e ordina ad Anna di puntare il SolStar-2 sul Medio Oriente. Torna Parker e attacca Sarah. Sta per essere sconfitto, quando Anna le spara. Quest'ultima dirige il satellite verso l'Europa ed esegue il programma di suo padre, facendo usare al SolStar-2 le sue ultime riserve energetiche per rilasciare un massiccio fascio di microonde, che inizia il riscaldamento dell'atmosfera.\nParker e Anna continuano la ricerca della sua famiglia e Parker trova la sua casa. Dentro scopre un messaggio della moglie, posto accanto ai loro corpi congelati. I due tornano fuori, guardando la massa di nuvole sulla Germania che inizia a dissiparsi, rivelando il Sole che ricomincia a riscaldare l'Europa."}
{"id": "1232776", "revid": "1543377", "url": "https://it.wikipedia.org/wiki?curid=1232776", "title": "Vultureni (Cluj)", "text": "Vultureni (in ungherese \"Borsa\u00fajfalu\") \u00e8 un comune della Romania di 1.425 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: B\u0103bu\u021biu, B\u0103de\u0219ti, Chidea, F\u0103ureni, \u0218oimeni, Vultureni.\nDal 2008 \u00e8 parte integrante della Zona metropolitana di Cluj Napoca.\nStoria.\nRecenti scoperte archeologiche attestano la presenza umana nella zona fin dal Neolitico. Dal IX secolo si registra la presenza di popolazioni ungheresi, mentre i villaggi che compongono ora il comune sono nominati in documenti del XIV secolo."}
{"id": "1232777", "revid": "628767", "url": "https://it.wikipedia.org/wiki?curid=1232777", "title": "Semigalli", "text": "I Semigalli (lettone: \"Zemga\u013ci\") sono una delle trib\u00f9 baltiche che vissero in Semigallia (lettone: \"Zemgale\"), nella Lettonia meridionale. Si fecero subito notare per la loro tenace resistenza ai Crociati del Nord, ossia ai cavalieri portaspada. \nSi pensa anche che i Semigalli fossero la prima trib\u00f9 baltica a governarsi come una monarchia, ma si basa su scarsi indizi.\nFamosi Semigalli.\nUn famoso semigalli fu Viestards. Fu lui a formare il primo stato unico semigallico nel XIII secolo. Form\u00f2 poi un'alleanza con i Crociati Tedeschi per sconfiggere i nemici esterni. Vinta la guerra, i Crociati Tedeschi ruppero il trattato ed invasero la Semigallia, che cerc\u00f2 aiuto dai Lituani, distruggendo definitivamente i cavalieri portaspada nel 1236.\nUn altro semigallo famoso fu Nameisis, che riun\u00ec le trib\u00f9 dei Semigalli e dei Lituani per lanciarle all'attacco della Prussia, entrando cos\u00ec in famose cronache come la \"Livl\u00e4ndische Reimchronik\" e la \"Das Zeugenverh\u00f6r des Franciscus de Moliano (1312).\" Comunque, quel che \u00e8 certo, \u00e8 che verso la fine del 1270 la guerra contro la Prussia era ancora in corso.\nLa resistenza dei Semigalli continu\u00f2 fino al 1290, quando furono sconfitti presso il loro castello di Sidrabene e molti furono costretti ad emigrare in Lituania, lasciando cos\u00ec il territorio lettone."}
{"id": "1232778", "revid": "72265", "url": "https://it.wikipedia.org/wiki?curid=1232778", "title": "Nova Siri Marina", "text": ""}
{"id": "1232784", "revid": "2096950", "url": "https://it.wikipedia.org/wiki?curid=1232784", "title": "Michela Coppa", "text": "Biografia.\nDopo il liceo scientifico bilingue si iscrive alla Facolt\u00e0 di Farmacia. Si avvicina per la prima volta al mondo dello spettacolo nel 2001 quando partecipa a Miss Italia 2001 con il titolo di \"Miss Sasch Modella Domani Emilia\", classificandosi tra le 16 finaliste. Dal 2002 al 2006 \u00e8 Letterina a \"Passaparola\", il quiz condotto da Gerry Scotti.\nDal 2006 affianca nuovamente Gerry Scotti nel variet\u00e0 televisivo \"La corrida\" (presenza che verr\u00e0 confermata per quattro stagioni) e dal 22 maggio al 29 giugno 2007 affianca Alessandro Cattelan in \"Total Request Live On Tour\". Nel luglio 2008 ha condotto per Canale 5 una striscia pomeridiana dedicata al Giffoni Film Festival in onda dopo il telegiornale dell'emittente. Dal novembre 2010 conduce il programma \"Slurp\" sul canale Arturo insieme a Danilo Bertazzi, una trasmissione che parla di cucina, riservata ai ragazzi, e nello stesso periodo affianca Davide Mengacci nella conduzione del programma \"Ricette di famiglia\" su Rete 4.\nNel 2012 ha condotto eccezionalmente, in sostituzione di Ellen Hidding, la puntata del 12 febbraio di \"Melaverde\", programma di Rete 4. Sempre nel 2012 partecipa alla puntata numero 174 della sitcom \"Camera Caf\u00e8\" dal titolo \"Panino a domicilio\". La stagione televisiva 2013-2014 la vede ancora una volta protagonista su Alice (canale 416 di SKY), dove conduce \"Benvenuti al nord - La nosa cusina\", programma di cucina con lo chef Roberto Valbuzzi. Il 4 maggio 2015, il 17 aprile 2016 e il 4 novembre 2018 ha partecipato come concorrente al nuovo quiz preserale di Canale 5 \"Caduta libera!\".\nVita privata.\n\u00c8 legata sentimentalmente all'imprenditore Christian Milia, dal quale nel 2021 ha avuto una figlia.\nDiscografia.\nSingoli"}
{"id": "1232791", "revid": "287204", "url": "https://it.wikipedia.org/wiki?curid=1232791", "title": "Alluvione europea dell'agosto 2002", "text": "Con l'espressione alluvione europea del 2002 ci si riferisce alla serie di alluvioni ed inondazioni che hanno colpito l'Europa nell'agosto del 2002, dopo una settimana di piogge intense ed ininterrotte in molte zone centrali del continente.\nLe alluvioni (che in molti luoghi consistettero in inondazioni con tempo di ricorrenza superiore a Y100 o Y500, ovvero con una frequenza di ricorrenza di una volta ogni 100 o 500 anni) colpirono numerosi paesi europei, mettendo a dura prova i sistemi territoriali coinvolti, uccidendo decine di persone, lasciando molte migliaia di senza tetto e causando danni per miliardi di Euro in Austria, Slovacchia, Polonia, Ungheria, Romania, Croazia e, soprattutto, Germania e Repubblica Ceca (che furono i due paesi pi\u00f9 duramente colpiti).\nL'evoluzione geografica del fenomeno.\nLe alluvioni iniziarono con piogge intense e prolungate, nei primi giorni di agosto, nelle Alpi Orientali, che causarono alluvioni nell'Italia settentrionale, in Baviera e nella zona di Salisburgo in Austria.\nI fronti meteorologici ed i fenomeni alluvionali da essi causati si mossero gradualmente verso nord-est, attraversando l'Austria e dirigendosi verso la Germania ed i paesi dell'Europa orientale.\nIntorno al 10 agosto, le condizioni meteo avverse avevano investito le aree di formazione e sorgente dell'Elba e della Vltava, causando in pochi giorni un aumento assolutamente anomalo dei livelli delle acque nei loro bacini idrografici.\nL'onda di piena inizi\u00f2 quindi a percorrere entrambe le aste fluviali, divenendo progressivamente sempre pi\u00f9 alta e potente.\nDiverse aree austriache (M\u00fchlviertel e Waldviertel) vennero investite per prime, seguite poi dai drammatici innalzamenti delle acque che investirono la Turingia e la Sassonia in Germania, e la Boemia settentrionale e l'area di Praga nella Repubblica Ceca; innalzamenti che causarono la maggior parte delle vittime e dei danni.\nDresda e Praga.\nLe citt\u00e0 ad essere maggiormente colpite, nei giorni 13, 14 e 15 agosto, furono Dresda in Germania e Praga nella Repubblica Ceca, dove in entrambi i casi ampie parti delle citt\u00e0 finirono sommerse, e numerosi edifici storici furono danneggiati.\nIn particolare, nella Repubblica Ceca vi furono molte polemiche sulla gestione del territorio e del sistema idrico della Moldava, che secondo alcuni avrebbe potuto essere gestito meglio per ridurre la portata della piena. In realt\u00e0, l'onda di piena in alcuni tratti aveva raggiunto l'enorme livello di piena Y1000 (con ricorrenza millenaria), ed una straordinaria massa di centinaia di milioni di metri cubi d'acqua aveva completamente saturato le capacit\u00e0 dei sistemi di compensazione previsti sull'asta fluviale della Moldava (arrivando anche a \"saltare\" e danneggiare gravemente le numerose dighe poste sul suo corso).\nAltre polemiche furono relative alla decisione delle autorit\u00e0 ceche, preoccupate per la tenuta delle paratie mobili messe a difesa della zona del Centro Storico, di abbattere gli argini nella zona del quartiere di Karlin (un quartiere popolare di Praga, particolarmente povero ed abitato da minoranze etniche) al fine di fornire una \"cassa di compensazione urbana\" alla Moldava, facendovi esondare il fiume e migliorando cos\u00ec la protezione delle aree residenziali e storiche della citt\u00e0. L'operazione permise in effetti di ridurre i danni causati dal fiume in altre zone della citt\u00e0, ma al prezzo di danni enormi al quartiere, dove decine di edifici furono rasi al suolo dalle acque e moltissimi altri rimasero gravemente danneggiati. A distanza di tempo il risentimento degli abitanti del quartiere per la scelta di abbattere gli argini proprio nella zona di Karlin rimane ancora molto alto."}
{"id": "1232798", "revid": "765341", "url": "https://it.wikipedia.org/wiki?curid=1232798", "title": "Pierre Littbarski", "text": "Carriera.\nGiocatore.\nClub.\nHa militato nel dal 1978 al 1986, con cui ha vinto due DFB-Pokal, nel 1978 e nel 1983, nel in Francia nella stagione 1986-1987, ancora a Colonia (1987-1993), poi ha chiuso la carriera in Giappone prima nel di Ichihara (1993-1995) e infine nel (1996-1997).\nNazionale.\nLa carriera, povera di vittorie con i club, \u00e8 ben pi\u00f9 ricca di soddisfazioni con la maglia della : ha collezionato 73 presenze e 18 reti tra il 1981 e il 1990, disputando le fasi finali degli Europei di e , e dei Mondiali di , e .\nNel corso degli anni 1980 ha contribuito a rendere grande la nazionale tedesca occidentale, risultando sempre uno dei suoi protagonisti. Nei due primi mondiali disputati \u00e8 stato battuto in finale, rispettivamente dall' nel 1982 e dall' nel 1986, per poi laurearsi campione del mondo nel 1990, sconfiggendo nella finale all'Olimpico di Roma gli argentini nella riedizione dell'ultimo atto di quattro anni prima. La finale del mondiale italiano del 1990 fu anche l'ultima di Littbarski con la maglia della nazionale.\nAllenatore.\nIl 1\u00ba luglio 1995 incomincia la carriera di allenatore nel , dove rimane fino al 31 dicembre 1998. Dal 1\u00ba gennaio 1999 viene ingaggiato dallo che guida fino al 31 dicembre 2000, per poi tornare in patria come vice di Berti Vogts al , dal 5 gennaio al 21 maggio 2001.\nDal successivo 25 giugno al 3 novembre 2002 \u00e8 allenatore del . Il 1\u00ba febbraio 2003 ritorna a Yokohama rimanendovi fino al 26 febbraio 2005.\nTerminata quest'ultima esperienza, ha allenato gli australiani del dal 27 febbraio 2005 al 30 giugno 2006, guidandoli nel Mondiale per club del 2005 e portandoli alla vittoria nell'edizione inaugurale dell'A-League. Dal 1\u00ba febbraio 2007 all'11 luglio 2008 ha allenato il club nipponico dell', passando in seguito dal 25 luglio al 21 ottobre 2008 agli iraniani del di Teheran, e dal 4 novembre 2008 al 12 aprile 2010 al , in Liechtenstein.\nDal 1\u00ba luglio 2010 diventa vice di Steve McClaren al , subentrando poi ad allenatore della prima squadra il 7 febbraio 2011 dopo l'esonero del tecnico inglese; tale esperienza finisce il successivo 18 marzo, quando viene ingaggiato Felix Magath di cui diventa vice. Il 31 gennaio 2012 lascia il ruolo di tecnico in seconda per diventare capo degli osservatori del club."}
{"id": "1232801", "revid": "729019", "url": "https://it.wikipedia.org/wiki?curid=1232801", "title": "Ierocle di Alessandria", "text": "Biografia.\nStudi\u00f2 nell'Accademia platonica di Atene e pass\u00f2 alcuni anni nella sua citt\u00e0 nativa, dalla quale sembra essere stato esiliato ed essersi allora recato a Costantinopoli dove, accusato di aver offeso le opinioni religiose cristiane, fu imprigionato e flagellato.\nL'unica opera completa conservataci \u00e8 il \"Commentario ai Versi Aurei di Pitagora.\" Ottenne grande fama nel Medioevo e nel Rinascimento, come testimonia il gran numero di traduzioni in diverse lingue. Altri suoi scritti, specialmente uno sulla provvidenza, uno sul fato e un trattato consolatorio dedicato al suo maestro Olimpiodoro di Tebe, vengono citati a proposito di Fozio e di Stobeo. Ierocle polemizz\u00f2 contro il fatalismo astrologico sulla base della sua convinzione di una necessit\u00e0 irrazionale piuttosto che di una provvidenza divina e razionale. Per questa stessa ragione neg\u00f2 valore alle pratiche magiche, dal momento che queste pretendevano di mutare un corso prestabilito e provvidenziale al quale infatti egli non credeva.\nBench\u00e9 egli non parli mai del Cristianesimo nelle sue opere, si \u00e8 ritenuto che egli cercasse una conciliazione fra la religione greca tradizionale e il pensiero cristiano.\nLa raccolta di circa 260 epigrammi, tra cui il \"Philogelos\", attribuiti a Ierocle e a Filagrio, non ha alcuna connessione con lui, ma \u00e8 forse una compilazione di data posteriore, fondata su due precedenti collezioni. Si \u00e8 ora d'accordo che i frammenti degli \"Elementi di etica\" conservati in Stobeo derivino da un'opera di Ierocle Stoico, contemporaneo di Epitteto, identificato in una citazione di Aulo Gellio (\"Notti attiche\", IX, 5, 8)."}
{"id": "1232803", "revid": "125619981", "url": "https://it.wikipedia.org/wiki?curid=1232803", "title": "Patrick Henry", "text": "La sua fama \u00e8 legata soprattutto al discorso \"Give me liberty, or give me death!\" (\"Datemi la libert\u00e0 o datemi la morte\"). Assieme a Samuel Adams e a Thomas Paine, fu uno dei pi\u00f9 influenti e radicali sostenitori della Rivoluzione e del repubblicanesimo, attivo soprattutto nella denuncia della corruzione tra i funzionari pubblici e nella rivendicazione dei diritti storicamente goduti dagli abitanti delle colonie. Fece parte della Massoneria.\nBiografia.\nNato in Virginia, studi\u00f2 da avvocato. Noto per le sue qualit\u00e0 oratorie, divenne famoso per il processo soprannominato \"causa del parroco\" o \"Parson's Cause\" (1763). In Virginia, i servizi del clero anglicano venivano di norma pagati in tabacco. Una legge della colonia aveva per\u00f2 consentito che fossero corrisposti nell'equivalente in denaro, fissato in due \"pence\" la libbra. Il consiglio privato della Corona aveva per\u00f2 annullato la nuova norma. Materia del contendere era quindi se la Corona avesse l'ultima parola sull'argomento e, in definitiva, in che misura l'autorit\u00e0 regia potesse limitare i poteri di autogoverno delle colonie.\nDal punto di vista giuridico, Henry perse la causa, ma i risarcimenti furono fissati ad un livello cos\u00ec basso che il risultato fu visto dai pi\u00f9 come una vittoria del movimento indipendentista. Grazie anche alla fama guadagnata in questo processo, nel 1765 Henry venne eletto alla \"House of Burgesses\", la camera legislativa della Virginia coloniale. Nello stesso anno, il Parlamento inglese aveva approvato la legge sul bollo (\"Stamp Act\"), attraverso cui si imponevano diritti di bollo su tutta una serie di atti e pubblicazioni, suscitando forti proteste nelle colonie del Nord America.\nAlla Camera della Virginia, Henry propose le \"Virginia Stamp Act Resolutions\", in cui si affermava che soltanto l'assemblea coloniale aveva poteri impositivi sulla Virginia. Si applicava cos\u00ec anche agli abitanti delle colonie l'ormai consolidato diritto dei sudditi inglesi ad essere tassati soltanto da rappresentanti da loro eletti, con evidenti riflessi nei rapporti con le autorit\u00e0 inglesi.\nDal momento che l'assemblea virginiana aveva un \"quorum\" costitutivo abbastanza ridotto (poteva deliberare con la presenza del 24% dei suoi membri), Henry attese un momento propizio, in cui la maggior parte dei deputati conservatori era assente, per proporre e veder approvata la sua mozione. Secondo la tradizione, durante il dibattito Henry pronunci\u00f2 una frase che gli valse l'accusa di tradimento:\nSecondo il biografo Richard Beeman, Henry probabilmente non pronunci\u00f2 mai la famosa chiusa \"If this be treason, make the most of it\". L'unico resoconto del discorso proveniente da un testimone oculare, ed emerso molti anni dopo, riporta che Henry, dopo l'accusa di tradimento, si scus\u00f2 ed assicur\u00f2 alla Camera di essere leale al re. Nonostante l'incertezza sulle parole finali, il discorso di Henry colp\u00ec profondamente l'opinione pubblica del tempo.\nProbabilmente il discorso pi\u00f9 famoso di Henry venne pronunciato il 23 marzo 1775, quando sollecit\u00f2 la Camera della Virginia a prendere misure di tipo militare contro le truppe inglesi. La Camera era divisa, ma nel complesso orientata a non intraprendere la via militare. Henry concluse il suo discorso cos\u00ec:\nSi \u00e8 ritenuto che queste parole abbiano spinto i virginiani alla guerra. La prima edizione stampata del discorso risale al 1817, nella biografia di Henry redatta da William Wirt. Anche se Wirt fece ricorso a fonti vicine agli eventi, alcuni storici ritengono che il discorso - o, almeno, la forma che conosciamo oggi - sia stato in realt\u00e0 elaborato dal biografo. Durante la guerra d'indipendenza, Henry divenne il primo governatore della Virginia (dal 1776 al 1779). Avrebbe nuovamente ricoperto la carica dal 1784 al 1786.\nHenry fu un critico severo della Costituzione e lott\u00f2 inutilmente contro la sua ratifica, sostenendo che essa avrebbe dato troppi poteri alla federazione. La sua opposizione spinse comunque ad adottare il \"Bill of Rights\". A partire dai tardi anni novanta divenne un importante federalista, sostenitore di Washington e Adams, mentre gran parte dei suoi sostenitori divennero jeffersoniani. Nel 1795 George Washington gli offr\u00ec la Segreteria di stato, ma lui rifiut\u00f2. Nel 1798 il presidente Adams lo nomin\u00f2 incaricato speciale in Francia, ma Henry dovette rinunciare poich\u00e9 la sua salute stava declinando. Sostenne fortemente John Marshall e, su indicazione di Washington si candid\u00f2 alla House of Delegates nel 1799 per i federalisti.\nDurante la campagna, attacc\u00f2 le \"Virginia and Kentucky Resolutions\", approvate dalle legislature dei due stati dopo essere state scritte segretamente da Jefferson e Madison. In esse, si giudicavano incostituzionali gli \"Alien and Sedition Acts\" emessi dal governo federale e si sosteneva che la Costituzione era un patto tra stati che avevano delegato alla federazione alcuni poteri, mantenendo per\u00f2 la propria sovranit\u00e0 e il diritto ad annullare le leggi federali ritenute contrarie alla costituzione. Secondo Henry, per\u00f2, era la pretesa della Virginia a pronunciarsi sulla validit\u00e0 delle leggi federali ad essere incostituzionale. Ammon\u00ec sui rischi di una simile teoria giuridica, che secondo lui avrebbe portato alla guerra civile e alla soggezione a potenze straniere. Henry venne eletto, ma mor\u00ec tre mesi prima di assumere la carica, all'et\u00e0 di 63 anni."}
{"id": "1232806", "revid": "671029", "url": "https://it.wikipedia.org/wiki?curid=1232806", "title": "Confederazione della Livonia", "text": "La Confederazione della Livonia fu una confederazione di stati che nacque nel 1419 e dur\u00f2 fino al 1560.\nEra formata da cinque paesi: il territorio dei cavalieri portaspada, l'arcivescovato di Riga, il vescovato di Dorpat, il vescovado di \u00d6sel-Wiek ed il vescovado di Curlandia.\nTale suddivisione, con alterne fortune, nacque per gestire le mire espansionistiche del clero tedesco e dei cavalieri teutonici, i quali delegarono la gestione dei Paesi baltici ai cavalieri portaspada, divenuti dal 1237 noti come Ordine di Livonia. Sempre dallo stesso anno, la Confederazione entr\u00f2 a far parte dello Stato monastico dei cavalieri teutonici pur venendo amministrata dall'Ordine di Livonia. Nato come branca, tale gruppo cavalleresco riusc\u00ec a garantirsi una pressoch\u00e9 completa autonomia dalla Prussia e dall\"'Hochmeister\" dopo il 1410. Le vicende che coinvolsero i livoniani riguardarono essenzialmente le continue lotte di potere con le arcidiocesi e i vescovadi locali (soprattutto per la capitale Riga) e con i domini confinanti, in primis Granducato di Lituania, assai coinvolto nelle vicende della Confederazione di Livonia soprattutto nei primi secoli di vita della stessa, e i russi di Novgorod, Pskov e Granducato di Mosca.\nStoria.\nTerra Mariana.\nLa confederazione della Livonia fu frutto di un processo nato secoli prima e avviato dal legato pontificio Guglielmo di Modena nel 1228, incaricato di giungere a un compromesso tra la Chiesa e i cavalieri portaspada, ambedue guidate da tedeschi, dopo che questi avevano conquistato e sottomesso i territori di trib\u00f9 indigene: Estoni, Livoni, Letgalli, Selonici, Semigalli e Curlandi. Queste terre sottomesse divennero note come Terra Mariana. La formula prescelta fu che un terzo delle terre andasse all'ordine religioso cavalleresco ed i due terzi restanti alla Chiesa. In realt\u00e0, la maggior parte del territorio era controllato dall'Ordine di Livonia (il quale subentr\u00f2 ai portaspada nel 1237): tale situazione politica gener\u00f2 perenni contrasti con i vescovi e le citt\u00e0 anseatiche, che misero a dura prova la vita della Confederazione, una delle pi\u00f9 prolifere regioni dello Stato monastico dei cavalieri teutonici. Dal 1346, si ebbe l'annessione del Ducato di Estonia dalla corona danese.\nCostituzione della Confederazione.\nPer tentare di arginare i contrasti interni, nel 1419 fu creato il Landtag, ossia un Parlamento. La citt\u00e0 di Walk fu scelta per ospitare questo organo. A tale evento si ricollega la costituzione della Confederazione, quando la guida dei cavalieri di Livonia era Siegfried Lander von Spanheim. Tuttavia, ci\u00f2 non comport\u00f2 la cessazione delle ostilit\u00e0.\nTutti e cinque i piccoli stati sopraccitati cessarono di esistere durante la Guerra di Livonia (1558-82). L'Ordine livoniano fu dissolto dal Patto di Wilno nel 1560. L'anno seguente, il Landtag decise di chiedere aiuto a Sigismondo II, re di Polonia e Granduca di Lituania. Con la fine del governo dell'ultimo arcivescovo di Riga Guglielmo di Brandeburgo, Riga divenne una citt\u00e0 libera dell'Impero."}
{"id": "1232808", "revid": "1516566", "url": "https://it.wikipedia.org/wiki?curid=1232808", "title": "Propositura di San Lorenzo (Campiglia Marittima)", "text": "La propositura di San Lorenzo \u00e8 un edificio sacro che si trova in via Roma a Campiglia Marittima.\nStoria e descrizione.\nGi\u00e0 attestata in epoca medievale, la propositura di San Lorenzo ha la pianta a croce latina e navata unica con due cappelle laterali; la copertura \u00e8 a volta unghiata suddivisa in quattro campate. \nDa segnalare la \"Madonna col Bambino\", attribuito al Maestro di San Torp\u00e8, (inizi XIV secolo), il gruppo ligneo dell'\"Annunciazione\" (XVII secolo), l'\"Adorazione dei pastori\" (XVII secolo) e i \"Santi Lorenzo e Antonio che adorano la Vergine\" (1636), riferibile a Jacopo Vignali. Il fonte battesimale di forma esagonale in marmo, datato 1560, \u00e8 decorato da formelle quadrangolari.\nDal transetto sinistro, sul cui altare \u00e8 una scultura lignea policroma della prima met\u00e0 del Seicento, raffigurante l'\"Addolorata in atto di mostrare il cuore trafitto dalle spade\", si accede all'oratorio della Misericordia."}
{"id": "1232814", "revid": "419471", "url": "https://it.wikipedia.org/wiki?curid=1232814", "title": "Serie A1 1983-1984 (pallacanestro maschile)", "text": "Il campionato di Serie A1 di pallacanestro maschile 1983-1984 \u00e8 stato il sessantaduesimo organizzato in Italia.\nIl campionato \u00e8 diviso in 2 fasi. Nella prima, di classificazione, le 16 squadre si incontrano in un girone all'italiana con partite di andata e ritorno. La vittoria vale 2 punti, la sconfitta 0. Alla seconda fase partecipano le prime 8 squadre classificate insieme alle prime 4 classificate in Serie A2. Le 12 formazioni si incontrano nei play-off scudetto, con sfide al meglio delle 3 gare. La squadra meglio posizionata durante la stagione regolare gioca l'eventuale spareggio in casa. Le ultime 4 classificate della prima fase retrocedono in serie A2."}
{"id": "1232815", "revid": "1522738", "url": "https://it.wikipedia.org/wiki?curid=1232815", "title": "TV Aichi", "text": "TV Aichi (sigla TVA, nome completo ) \u00e8 un'emittente televisiva giapponese di Nagoya, del gruppo TXN di cui fa parte anche TV Tokyo. Nata nel 1983, produce tra l'altro numerose serie anime e organizza il \"World Cosplay Summit\" annuale.\nProgrammi.\nAnime.\nQuasi tutti gli anime trasmessi su TV Aichi, sono solo stati acquisiti da altre TV, alcune di queste sono:"}
{"id": "1232816", "revid": "1310927", "url": "https://it.wikipedia.org/wiki?curid=1232816", "title": "Mestsk\u00fd \u0160portov\u00fd Klub \u017dilina", "text": "Il Mestsk\u00fd \u0160portov\u00fd Klub \u017dilina, meglio noto semplicemente come \u017dilina, \u00e8 una societ\u00e0 calcistica slovacca con sede a \u017dilina.\nFondato nel dicembre 1908, lo \u017dilina \u00e8, assieme allo Spartak Trnava, l'unica societ\u00e0 slovacca a non essere mai stata retrocessa in 2. Liga sin dalla sua istituzione nel 1993. Inoltre, con 7 titoli nazionali, figura al secondo posto nell'albo d'oro storico del campionato slovacco, dietro al solo con 10 trionfi.\nStoria.\nNegli ultimi anni vincendo recentemente i campionati slovacchi ha potuto giocare nelle coppe europee. Uno dei migliori calciatori dello \u017dilina \u00e8 stato sicuramente Marek Mint\u00e1l che tra il 1996 e il 2003 ha contribuito alla vittoria del Campionato slovacco 2001/02 segnando 21 reti e a quello del 2002/03 segnando 20 reti e vincendo in entrambe le occasioni il titolo di capocannoniere. Anche grazie a lui lo \u017dilina vince il Campionato slovacco 2003/04 e la Supercoppa di Slovacchia del 2003. Nella UEFA Champions League 2003-2004 arrivano al terzo turno preliminare per poi essere eliminati dal , che arriver\u00e0 in semifinale. Nell'agosto del 2010 l'IFFHS gli assegna il titolo di squadra mondiale del mese: la societ\u00e0 slovacca si conquista questo premio dopo aver ottenuto 8 vittorie e 5 pareggi tra il 17 luglio e l'11 settembre dello stesso anno rimanendo imbattuta nell'intero mese di agosto. Nella Champions 2010/2011 riesce nell'impresa di accedere alla fase a gironi, dopo aver eliminato negli spareggi i \"cugini\" cechi dello Sparta Praga vincendo entrambe le gare (2-0 a Praga, 1-0 in Slovacchia); tuttavia la squadra slovacca viene eliminata nella fase a gironi, in cui risulta la squadra con pi\u00f9 gol subiti.\nOrganico.\nRosa 2020-2021.\n\"Aggiornata al 17 febbraio 2021\"."}
{"id": "1232817", "revid": "339392", "url": "https://it.wikipedia.org/wiki?curid=1232817", "title": "MSK Zilina", "text": ""}
{"id": "1232818", "revid": "339392", "url": "https://it.wikipedia.org/wiki?curid=1232818", "title": "MSK \u017dilina", "text": ""}
{"id": "1232837", "revid": "1543377", "url": "https://it.wikipedia.org/wiki?curid=1232837", "title": "\u017dilina", "text": "\u017dilina (in tedesco \"Sillein\", in polacco \"\u017bylina\", in ungherese \"Zsolna\", in latino \"Solna\") \u00e8 una citt\u00e0 della Slovacchia, capoluogo del distretto e della regione omonimi, la quinta del Paese per numero di abitanti. Questo importante centro industriale, la citt\u00e0 pi\u00f9 popolata del bacino del V\u00e1h, si trova a 200\u00a0km dalla capitale Bratislava.\n\u017dilina sorge alla confluenza dei fiumi V\u00e1h, Kysuca e Raj\u010danka, nella conca di \u017dilina. \u00c8 circondata dalle catene montuose del Mal\u00e1 Fatra, dei Monti di Str\u00e1\u017eov (\"Str\u00e1\u017eovsk\u00e9 vrchy\"), dei Monti di S\u00fa\u013eov (\"S\u00fa\u013eovsk\u00e9 vrchy\"), degli Javorn\u00edky e dall'altopiano della Kysuca (\"Kysuck\u00e1 vrchovina\"). Sul fiume V\u00e1h, nei pressi di \u017dilina ci sono due centrali idroelettriche: la centrale di \u017dilina, a est della citt\u00e0, e la centrale di Hri\u010dov, a ovest della citt\u00e0.\nDal 2008 \u00e8 sede della diocesi di \u017dilina.\nAmministrazione.\nGemellaggi.\n\u017dilina \u00e8 gemellata con le seguenti citt\u00e0:"}
{"id": "1232838", "revid": "124808", "url": "https://it.wikipedia.org/wiki?curid=1232838", "title": "Jenifer - Istinto assassino", "text": ""}
{"id": "1232840", "revid": "1934238", "url": "https://it.wikipedia.org/wiki?curid=1232840", "title": "Lotta libera", "text": "La lotta stile-libero (detta anche lotta libera) \u00e8 uno dei due stili di lotta olimpica. A differenza della lotta greco-romana, nella lotta libera si possono eseguire tecniche di proiezione, atterramento o ribaltamento che prevedano azioni sulle gambe.\nStoria.\nNell'antica Grecia la lotta era chiamata ortophale e costituiva la base per il pancrazio, il pi\u00f9 cruento e allo stesso tempo il pi\u00f9 spettacolare, combattimento totale senza regole, che prevedeva l'uso di qualsiasi parte del corpo come arma (come in un moderno scontro di valetudo), le regole erano ben poche, era vietato solamente mordere, colpire i genitali o accecare gli occhi, .\nGli stili olimpici (la libera e la greco-romana) sono stati codificati nel 1900, prendendo spunto dagli stili \"classici\", ma adattandone e modificandone le regole. Il bagaglio tecnico della lotta libera \"moderna\" deriva dal \"catch-as-catch-can wrestling\", brutale stile di combattimento di origini anglosassoni che prevede leve articolari, strangolamenti, sottomissioni (anche percussioni) e proiezioni senza alcun tipo di limitazione; nonostante i vincoli introdotti con le olimpiadi (assenza strangolamenti e sottomissioni volontarie), la lotta libera prevede diverse tecniche del \"catch-as-catch-can wrestling\", al punto che alcune sottomissioni al suolo della disciplina inglese sono state \"mascherate\" in schienamenti, validi nel contesto olimpico.\nLa lotta stile libero \u00e8 presente in 180 Paesi attraverso la United World Wrestling.\nRegole.\nLa lotta stile libero \u00e8 praticata da atleti di sesso sia maschile che femminile. Il combattimento, della durata di due round da 3 minuti l'uno, intervallati da 30 secondi di pausa, si svolge su un tappeto (chiamato materassina) delimitato da un cerchio rosso (detto zona) che limita l'area dove si svolge il combattimento.\nL'obiettivo \u00e8 quello di \"schienare\" l'avversario, proiettarlo con grande ampiezza oppure aggiudicarsi le due riprese. La schienata equivale al KO, ed i contendenti per ottenerla tentano di eseguire diverse mosse (es. proiezioni, atterramenti, sbilanciamenti, controlli) alle quali vengono attribuiti dei punteggi che variano da 1 a 4 (per le proiezioni) secondo la difficolt\u00e0. In assenza dello schienamento, la vittoria viene assegnata ai punti.\nQuando la differenza punti diventa uguale o superiore a 10, ci si aggiudica automaticamente l'incontro. Nel caso di parit\u00e0 con i due contendenti che hanno conquistato almeno un punto ciascuno, il vincitore \u00e8 colui che ha conquistato l'ultimo punto. Se dopo due minuti dall'inizio della prima ripresa il punteggio \u00e8 di 0 a 0 gli arbitri assegnano un punto al lottatore che a loro parere ha fatto pi\u00f9 \"azione\", ovvero, ha cercato maggiormente di attaccare l'avversario.\nIl combattimento \u00e8 controllato da un arbitro di tappeto, e due giudici di gara che stanno al limite della materassina. Durante il combattimento i due avversari possono utilizzare una vasta gamma di tecniche di proiezione e atterramento utilizzando tutte le parti del corpo (dalla cintura in su le tecniche sono molto simili a quelle usate in greco romana, inoltre ci sono molte tecniche che prevedono la presa o l'utilizzo delle gambe). Una volta che l'avversario \u00e8 stato portato a terra si possono utilizzare molte tecniche che servono per portare (nel caso che non lo sia gi\u00e0) l'avversario con le spalle a terra e far finire in questo modo l'incontro.\nIl regolamento \u00e8 entrato in vigore nel 2013 dopo la temporanea esclusione della disciplina dai giochi olimpici del 2020, la cui partecipazione \u00e8 stata poi confermata.\nLe tecniche.\nNella lotta libera confluiscono centinaia di tecniche di sbilanciamento, proiezione, atterramento e controllo derivate dai vari stili di lotta tradizionale ed internazionale (la lotta greco-romana ad esempio) presenti nell'intero globo. Non a caso sono nate diverse scuole con differenze tecnico tattiche marcate e facilmente distinguibili nel corso del combattimento. Quella russa-ex URSS \u00e8 sicuramente la pi\u00f9 efficace ed \u00e8 caratterizzata da svariate proiezioni sfruttando le prese in clinch o comunque alla parte alta del corpo. Ad essa si contrappone quella statunitense che si basa sugli attacchi alle gambe vista la forte influenza dell'american folkstyle wrestling.\nLa lotta libera si svolge per la maggior parte del tempo in piedi ed in questo campo rappresenta lo stile pi\u00f9 completo ed evoluto, grazie alla grande ricettivit\u00e0 tecnica che la contraddistingue.\nCompetizioni sportive.\nLa lotta libera \u00e8 uno stile olimpico, di conseguenza le Olimpiadi sono considerate le competizioni sportive pi\u00f9 prestigiose, seguite dal campionato del mondo e dalla coppa del mondo. Sono presenti anche i campionati continentali, il campionato mondiale militari e numerosi tornei internazionali come i prestigiosi Golden Grand Prix. Nel 2014 sono stati programmati 81 eventi internazionali in tutto il mondo. \nCollegamenti con altre discipline.\nLa lotta libera \u00e8 la base di alcune discipline come nel caso del \"beach wrestling\", sport internazionale incluso nella United World Wrestling. Inoltre \u00e8 uno degli stili fondamentali delle MMA grazie alle tecniche di proiezione, atterramento e controllo che consentono ai \"wrestlers\" di portare il combattimento nella distanza a loro pi\u00f9 congeniale. La lotta stile libero rappresenta il \"ponte\" che unisce il combattimento in piedi con i colpi a quello a terra. Le MMA della United World Wrestling si identificano nel pancrazio. Un'altra disciplina strettamente legata alla lotta libera per via del catch as catch can wrestling \u00e8 il grappling no-gi, anche se quest'ultimo \u00e8 specializzato nella lotta a terra.\nNumerosi atleti provenienti dalla lotta libera sono riusciti ad ottenere fama e gloria nelle arti marziali miste, gi\u00e0 dai primi combattimenti \"no rules\" importati negli USA agli inizi degli anni novanta (vale tudo), vincendo ben 6 delle prime 12 edizioni dell'UFC (le uniche \"no rules\" insieme al pancrazio russo dell'epoca) e diventando i rappresentanti della disciplina con il maggior numero di vittorie in tale contesto; i lottatori olimpici furono invitati soltanto dalla quarta edizione. La maggior parte degli atleti che combattono nell'UFC provengono dagli Stati Uniti, nazione con una forte tradizione nella lotta che nel 2014 ha raggiunto il decimo posto nel campionato mondiale. La tecnica del \"ground and pound\" seppur presente nel pancrazio \u00e8 stata riproposta da un liberista americano.\nNel campionato UFC, ritenuto il primo al mondo per quanto riguarda le MMA nel post-Pride, diversi atleti hanno un background di lotta libera."}
{"id": "1232841", "revid": "287204", "url": "https://it.wikipedia.org/wiki?curid=1232841", "title": "Zilina", "text": ""}
{"id": "1232842", "revid": "486946", "url": "https://it.wikipedia.org/wiki?curid=1232842", "title": "LDC (casa editrice)", "text": ""}
{"id": "1232843", "revid": "767487", "url": "https://it.wikipedia.org/wiki?curid=1232843", "title": "Don Coscarelli", "text": " \u00c8 conosciuto soprattutto per i suoi film horror, in particolare per la saga di \"Fantasmi\". Viene citato anche col nome di D. A. C. Coscarelli o D. A. Coscarelli.\nBiografia.\nNato in Libia da famiglia italiana, in seguito fu naturalizzato statunitense. A 19 anni, insieme con Craig Mitchell, dirige e produce il sui primo lungometraggio: \"Jim, The World's Greatest.\"\nOltre alla saga di \"Fantasmi\", Coscarelli \u00e8 conosciuto per quella di \"Beastmaster\" (il cui primo film \u00e8 intitolato \"Kaan principe guerriero\") e per il film \"Bubba Ho-tep\". Ha diretto il primo episodio della serie Masters of Horror, intitolato \"Panico sulla montagna\" (\"Incident On and Off a Mountain Road\") e basato su un racconto breve di Joe Lansdale, come lo stesso \"Bubba Ho-tep\".\n\"Fantasmi\".\nColpito dalle reazioni del pubblico ad alcune scene spaventose presenti in uno dei suoi primi film, Coscarelli si convince a realizzare un horror. Si ritira nella sua baita di montagna e scrive la sceneggiatura di \"Fantasmi\" (1977), ispirandosi alle sue paure infantili. Poich\u00e9 nessun produttore \u00e8 interessato al progetto, Coscarelli coinvolge parenti e amici e riesce a raccogliere 300.000 dollari, affidando a loro anche alcune parti del film. Il trucco e i costumi sono opera della madre. Inoltre, in \"Fantasmi\" il fratello maggiore del protagonista ha la stessa et\u00e0 di Don Coscarelli nel periodo in cui il film \u00e8 stato girato. Nella pellicola compare infatti una lapide con le date 1954-1978.\nIl film, primo della serie omonima, ha segnato l'inizio della collaborazione con Lawrence Rory Guy, che in seguito avrebbe adottato il soprannome di Angus Scrimm. Il nomignolo affibbiato all'antagonista del film, tall man (\"l'uomo molto alto\"), rimanda a Coscarelli, che \u00e8 alto un metro e 93 centimetri. \nCoscarelli ha portato avanti una battaglia legale con la Universal Studios per ottenere i diritti sul film \"Fantasmi II\", in modo da poter vendere l'intera serie in cofanetto negli Stati Uniti."}
{"id": "1232844", "revid": "112124454", "url": "https://it.wikipedia.org/wiki?curid=1232844", "title": "Test di Widal", "text": "Il test di Widal \u00e8 un metodo utile per la diagnosi di malattie infettive caratterizzate da febbre persistente.\nMetodo.\nLa diagnosi \u00e8 basata sulla reazione di agglutinazione tra l'antigene, presente nel reattivo, e gli anticorpi presenti eventualmente nel siero del paziente.\nQuesto metodo determina quantitativamente gli anticorpi, agglutinine, presenti nei pazienti affetti da febbre tifoide, causata da Salmonella. \u00c8 consigliato effettuare il test di Widal dopo 2-3 settimane dall'infezione, periodo in cui si ha il massimo titolo anticorpale.\nUn aumento del titolo Ab anti-O \u00e8 indice di infezione in atto, mentre un aumento del titolo Ab anti-H \u00e8 indice di un'infezione pregressa\nPrincipio.\nQuando il siero che contiene le agglutinine specifiche reagisce con il suo omologo antigene, in condizioni ottimali e controllate, forma un'agglutinazione visibile. Questa reazione pu\u00f2 essere eseguita su vetrino portaoggetti, provetta o micropiastra.\nNel caso della micropiastra il siero viene diluito a raddoppio nei pozzetti e, dopo l'aggiunta dell'antigene, la micropiastra viene incubata, per il tempo previsto, e successivamente letta.\nSolitamente l'antigene \u00e8 colorato per agevolare la lettura; la positivit\u00e0 appare come uno strato omogeneo di cellule sul fondo del pozzetto, mentre le risposte negative appaiono come un \"bottone\" totalmente o parzialmente compatto e molto colorato.\nPreparazione.\nSolitamente i reattivi e il siero sono gi\u00e0 pronti per l'uso.\nProcedimento.\nControllo di Qualit\u00e0.\nLe sospensioni, presenti nei kit utilizzati, devono essere analizzate con il siero di controllo positivo e con fisiologica, che funge da controllo negativo.\nSe si ottengono risultati rispettivamente negativi e positivi, le sospensioni e/o i sieri di controllo sono deteriorati.\nTecnica.\n\u00c8 preferibile portare i reattivi a temperatura ambiente ed agitarli accuratamente."}
{"id": "1232846", "revid": "1060", "url": "https://it.wikipedia.org/wiki?curid=1232846", "title": "Don Piero Ottaviano", "text": ""}
{"id": "1232851", "revid": "30445", "url": "https://it.wikipedia.org/wiki?curid=1232851", "title": "Luigi II di Boemia", "text": ""}
{"id": "1232853", "revid": "93556", "url": "https://it.wikipedia.org/wiki?curid=1232853", "title": "Cantine remiere", "text": "Le cantine remiere sono associazioni livornesi, ognuna legata ad un rione, e rappresentano il punto di ritrovo di appassionati e vogatori locali che difendono l'onore del relativo rione in diverse manifestazioni remiere che si tengono lungo i fossi medicei o in mare aperto.\nLivorno ogni anno propone infatti il calendario remiero, che coinvolge le cantine dei rioni cittadini, ognuna con il proprio gozzo, a sfidarsi per guadagnar la gloria e l'onore della vittoria.\nNel passato ciascuna cantina poteva far remare solo vogatori nati nel medesimo rione,poi in epoca recente ,visto il calo di interesse e la conseguente difficolt\u00e0 a reclutare vogatori, fu tolta questa limitazione e fu permesso l'utilizzo di rematori locali, nati e residenti a Livorno.\nOgni estate si tengono quattro manifestazioni remiere tra i rioni della citt\u00e0:"}
{"id": "1232863", "revid": "95993", "url": "https://it.wikipedia.org/wiki?curid=1232863", "title": "Wu de", "text": ""}
{"id": "1232864", "revid": "84604", "url": "https://it.wikipedia.org/wiki?curid=1232864", "title": "Meteora (metafora)", "text": "Meteora \u00e8 il termine con cui si indica una persona o una cosa che ottiene un ampio successo in breve tempo che per\u00f2 non \u00e8 destinato a perdurare a lungo.\nNell'industria musicale viene definito un artista o un gruppo musicale noto al grande pubblico per un solo singolo.\nDefinizione.\nLe meteore musicali sono artisti solisti o gruppi musicali che, ad un certo punto della propria carriera, ottengono un grande successo mai raggiunto prima e che non riusciranno a ripetere successivamente. Esse sono presenti in ogni periodo della musica pop, spesso verificandosi in generi musicali il cui successo presso il grande pubblico dura solo per un breve periodo. Anche per questo motivo, i pezzi di questi artisti acquisiscono spesso un valore nostalgico, legato alla loro funzione rappresentativa di un'epoca.\nAlcuni artisti, come Shannon Hoon dei Blind Melon o Minnie Riperton, vengono classificati come tali a causa di morte prematura, altri, come i New Radicals o i The La's, perch\u00e9 hanno avuto una breve attivit\u00e0.\nNell'industria musicale anglosassone e internazionale, questi artisti musicali vengono definiti One-hit wonder.\nIn Italia.\nEsempi nazionali di questi artisti sono:\nArtisti stranieri meteore in Italia:\nLe 100 migliori One-Hit Wonder secondo VH1.\nNel 2002 il canale televisivo statunitense VH1 compil\u00f2 la lista \"VH1's 100 Greatest One-Hit Wonders\", ovvero l'elenco dei \"100 migliori one-hit wonder secondo VH1\", la top ten di questi singoli era cos\u00ec composta:\nLa classifica tiene conto per\u00f2 solo di una sola canzone di successo negli Stati Uniti, ignorando quindi eventuali carriere musicali di successo all'estero.\nLe 100 migliori One-Hit Wonder degli anni '80.\nNel 2009, sempre VH1 compil\u00f2 l'elenco \"100 Greatest One-Hit Wonders of the 80's\", ovvero i \"100 migliori one-hit wonder degli anni '80\", la cui top ten era cos\u00ec composta:"}
{"id": "1232867", "revid": "599013", "url": "https://it.wikipedia.org/wiki?curid=1232867", "title": "Riga Mustapha", "text": "Carriera.\nArrivato giovanissimo nei Paesi Bassi, viene messo sotto contratto dal Vitesse che, nel 1999 lo fa esordire in prima squadra. Nella sua prima stagione ad Arnhem gioca 3 volte e la stagione successiva viene ceduto in prestito al RBC Roosendaal in Eerste Divisie dove in 8 presenze nn realizza alcun gol. Tornato al Vitesse gioca 6 partite e segna 1 gol, e nella stagione 2002-2003, gioca 17 volte senza segnare alcun gol.\nNel 2003 viene acquistato dallo Sparta Rotterdam, dove in 2 stagioni totalizza 68 presenze e 26 gol. Nella stagione 2005-2006 va in Spagna, nella Segunda Divisi\u00f3n, con il Levante e con i suoi 11 gol contribuisce alla promozione della sua squadra. La stagione in Primera Divisi\u00f3n \u00e8 molto buona per lui, infatti in 33 presenze realizza 9 gol, ma quella successiva vede la retrocessione della sua squadra.\nIl 28 luglio 2008 si accorda con il Bolton, sulla base di un contratto triennale. Il 27 gennaio 2011 il contratto che lo legava col Bolton \u00e8 scaduto. Nel marzo 2011 il Cartagena, squadra spagnola militante in Segunda Divisi\u00f3n, ne annuncia l'ingaggio fino al termine della stagione. Il 26 ottobre 2013 viene ufficializzato il suo ingaggio dagli indiani del Pune. Dopo questa esperienza decide di ritirarsi."}
{"id": "1232875", "revid": "436907", "url": "https://it.wikipedia.org/wiki?curid=1232875", "title": "Trouble (Coldplay)", "text": "Trouble \u00e8 un singolo del gruppo musicale britannico Coldplay, pubblicato il 23 ottobre 2000 come terzo estratto dal primo album in studio \"Parachutes\".\nDescrizione.\n\"Trouble\" \u00e8 una ballata basata su un riff di pianoforte. Dopo la sua ideazione, il brano ha subito radicali cambiamenti durante il suo sviluppo. Nel settembre 1999 esso era caratterizzato da un ritmo veloce, riff di chitarra distorta e attacchi vocali aggressivi che ricordano i Supergrass. Questa prima versione punk rock di \"Trouble\" \u00e8 stata inserita nel \"Tour Diary Documentary\" del DVD \"Live 2003\", dove i Coldplay, durante un soundcheck, eseguono la prima versione del brano.\nDal novembre 1999 le esecuzioni dal vivo di \"Trouble\" iniziarono a includere il famoso riff di piano. Al momento di incidere la versione definitiva da includere in \"Parachutes\", il brano fu rallentato e furono introdotte nuove partiture per chitarra e batteria.\nPubblicazione.\n\"Trouble\" \u00e8 stato il secondo singolo dei Coldplay ad entrare nella Top 10 della classifica britannica dei singoli. Singoli particolari sono stati prodotti unicamente per Regno Unito/Europa, Norvegia (paese nel quale \u00e8 stato pubblicato sotto forma di EP live) e Australia. La versione promozionale invece \u00e8 stata prodotta per Regno Unito e Stati Uniti.\nNel singolo sono presenti come b-side il rifacimento di \"Brothers &amp; Sisters\" (precedentemente pubblicato come singolo nel 1999) e una versione acustica di \"Shiver\".\nVideo musicale.\nLa versione originale del video di \"Trouble\" \u00e8 stata diretta da Sophie Muller, collaboratrice, tra gli altri, di No Doubt, Eurythmics e Blur. Il video rappresenta il frontman Chris Martin come un prigioniero nell'oscurit\u00e0. Martin \u00e8 legato con delle corde ad una sedia, solo in un freddo glaciale (come si pu\u00f2 notare dalla condensa che esce dalla sua bocca). Gli altri componenti del gruppo possono essere visti in una sequenza rallentata dove Jonny Buckland e Will Champion legano Guy Berryman ad un'altra sedia e lo costringono a guardare la telecamera.\nNell'ottobre 2001 \u00e8 uscita una nuova versione del video per il pubblico statunitense in cui compariva l'intero gruppo. Questa nuova versione, diretta da Tim Hope, riprende l'idea del video di \"Don't Panic\" mostrando i componenti del gruppo come cartonati bi-dimensionali e raffigurati a bordo di una carrozza trainata da cavalli attraverso una foresta. Sulla cima di una montagna \u00e8 possibile notare una donna in una casa che innaffia le piante. Un piccolo corvo vola dalla carrozza alla casa, dove si tramuta in un uccello molto pi\u00f9 minaccioso. Poi vola sopra la casa e si trasforma in una nuvola nera, che piover\u00e0 su tutta la scena. La pioggia crea dei piccoli buchi in terra, e altri corvi schizzano fuori dai suddetti buchi. Infine, un tornado strappa via la casa con tutte le fondamenta e la pone in un contesto nuovo pi\u00f9 suburbano.\nIl video di Tim Hope si \u00e8 aggiudicato il premio per la miglior direzione artistica agli MTV Video Music Awards 2002, manifestazione alla quale era anche candidato nella categoria video pi\u00f9 originale.\nTracce.\nTesti e musiche Guy Berryman, Jonny Buckland, Will Champion e Chris Martin."}
{"id": "1232877", "revid": "122879472", "url": "https://it.wikipedia.org/wiki?curid=1232877", "title": "Shifu", "text": "Shifu (\u5e2b\u5085 o anche \u5e2b\u7236 (semplificato: \u5e08\u5085, \u5e08\u7236); Pinyin: \"sh\u012bfu\", Cantonese: \"si1 fu6\") \u00e8 un termine cinese per indicare un maestro (o insegnante). Il carattere \u5e2b (semplificato: \u5e08) significa \u201cinsegnante\u201d mentre i caratteri \u5085 e \u7236 significano rispettivamente \u201ctutore\u201d e \u201cpadre\u201d. Entrambi questi caratteri sono pronunciati allo stesso modo in Mandarino ed in Cantonese creando spesso ambiguit\u00e0. \nIl termine \"shifu\" sembra essere una variante locale utilizzata prevalentemente nel Sud della Cina. In \"putonghua\" \"shifu\" \u00e8 un appellativo informale usato anche per rivolgersi a persone non conosciute, in genere uomini. Il termine \u00e8 inoltre utilizzato come titolo per persone che svolgono lavori manuali e di manutenzione (ad esempio un meccanico) come a voler mostrare una sorta di rispetto da parte del parlante verso l'abilit\u00e0 acquisita in un certo campo dall'interlocutore (notare che in questo caso parliamo del termine \"sh\u012bfu\" scritto \u5e2b\u5085). Un caso analogo si riscontra anche in italiano quando, con un'espressione dialettale, ci si appella a qualcuno (similmente a sopra) chiamandolo informalmente \"capo\" o \"mastro/maestro\".\nGeneralmente invece, professionisti impegnati in carriere pi\u00f9 erudite quali quella di dottore, avvocato, eccetera, vengono molto di rado chiamati \"shifu\". Stesso discorso per professori ed insegnanti accademici in generale. Per tutti questi casi, eccetto che per professioni con un titolo specifico come ad esempio dottore in medicina, si usa spesso il termine \u8001\u5e2b \"l\u01ceosh\u012b\", insegnante (pronuncia Cantonese \"lou5 si1\").\nUtilizzo del termine Shifu nelle arti marziali.\nTradizionalmente, nelle arti marziali cinesi, il termine era utilizzato per manifestare rispetto nei confronti del proprio maestro. Il suo uso indicava come il rapporto tra maestro ed allievo fosse considerato molto simile al rapporto tra padre e figlio (non a caso infatti qui si parla di shifu scritto \u5e08\u7236, con il carattere \u7236, \"f\u00f9\" di padre).\nC'\u00e8 da dire, tuttavia, che in \"putonghua\" e specie nella Cina del nord, il termine usato per rivolgersi al proprio insegnante di arti marziali \u00e8 lo stesso usato per rivolgersi a qualsiasi altro maestro di un'altra disciplina, ovvero \u8001\u5e2b \"l\u01ceosh\u012b\" (vedi paragrafo precedente).\nUno studente di arti marziali si pu\u00f2 rivolgere al proprio insegnante usando il termine \"shifu\" solo dopo essere stato \"accettato formalmente\" da quest'ultimo ed esserne quindi divenuto un discepolo. L'espressione \"accettato formalmente\" sta ad indicare che si \u00e8 svolta una cerimonia molto importante tra insegnante ed allievo nota col nome di \u62dc\u5e2b, Baishi (semplificato: \u62dc\u5e08). Tramite questa cerimonia lo studente viene accettato dal maestro come suo discepolo e ne diventa quindi un allievo diretto (\u5f92\u5f1f, t\u00fad\u00ec) entrando cos\u00ec a far parte della genealogia dello stile praticato. Di conseguenza, se in futuro il discepolo in questione decider\u00e0 di insegnare tale disciplina ed accetter\u00e0 degli allievi diretti, diventer\u00e0 per questi ultimi uno \"shifu\" dando via ad un nuovo ciclo, e cos\u00ec via.\nPer quanto concerne il panorama delle arti marziali cinesi in Italia dunque, se ci si vuole appellare al proprio insegnante usando un termine cinese, sarebbe corretto usare \"l\u01ceosh\u012b\". Inoltre, nel caso che la cerimonia \"b\u00e0ish\u012b\" non sia conosciuta e quindi tantomeno praticata, nell'ambito di tali arti marziali sarebbe meglio eliminare o quantomeno limitare l'uso del termine \"shifu\" (o \"sifu\") cos\u00ec da evitare ogni possibile ambiguit\u00e0 e talvolta l'uso di un termine che risulta di fatto scorretto.\nUtilizzo del termine Shifu nel buddhismo Mahayana.\nShifu vuol dire maestro, perci\u00f2 \u00e8 bene chiamare un maestro o un monaco buddhista Mahayana con il nome di Shifu. Uno Shifu fa le offerte tutti i giorni, prega tutti i giorni, insegna ai giovani, ed \u00e8 pi\u00f9 libero di un vero monaco, infatti, nel Buddhismo Mahayana, (dipende poi dalla scuola), ha la possibilit\u00e0 di fare pi\u00f9 cose, e ha fatto infatti voti differenti."}
{"id": "1232879", "revid": "174852", "url": "https://it.wikipedia.org/wiki?curid=1232879", "title": "Suoni", "text": ""}
{"id": "1232885", "revid": "1543377", "url": "https://it.wikipedia.org/wiki?curid=1232885", "title": "Clube Desportivo Maca\u00e9 Sports", "text": "Il Clube Desportivo Maca\u00e9 Sports \u00e8 una societ\u00e0 polisportiva Brasiliana con sede nella citt\u00e0 di Maca\u00e9.\nLa polisportiva \u00e8 attiva nei seguenti sport:"}
{"id": "1232886", "revid": "135224", "url": "https://it.wikipedia.org/wiki?curid=1232886", "title": "Gargouille", "text": ""}
{"id": "1232889", "revid": "56818", "url": "https://it.wikipedia.org/wiki?curid=1232889", "title": "Uomo anatomico", "text": ""}
{"id": "1232891", "revid": "100884379", "url": "https://it.wikipedia.org/wiki?curid=1232891", "title": "Pino Berengo Gardin", "text": "Biografia.\nL'attivit\u00e0 radiotelevisiva.\nNel 1961, superati una selezione nazionale e un corso di formazione per annunciatori radiofonici, viene assunto dalla RAI presso il Centro di Produzione programmi radio di Roma. \u00c8 una delle voci delle rubriche letterarie del Terzo Programma, della pubblicit\u00e0 radiofonica e dei concerti sinfonici e operistici.\nPresenta per tre anni il programma \"Rotocalco musicale\" di Adriano Mazzoletti. \nSua \u00e8 la voce - guida di alcuni 33 giri promozionali o dimostrativi della RCA Italiana, come un album contenente tutti i ritornelli delle canzoni pubblicate dalla filiale romana del colosso discografico statunitense per le festivit\u00e0 natalizie del 1967 e \"Stereo High Fidelity\", uscito nel 1970, test in vinile per potenziare gli impianti stereofonici.\nNel 1969 viene trasferito presso il Giornale Radio dove svolge la mansione di lettore di notiziari e rubriche giornalistiche. \n\u00c8 la voce-guida dei programmi televisivi di Sergio Zavoli \"Viaggio intorno all'uomo\" e \"La notte della Repubblica\".\nDal 1980 al 1995 lavora, sempre come speaker, prima al TG2, sotto le direzioni di Andrea Barbato, Ugo Zatterin, Antonio Ghirelli e Alberto La Volpe, e successivamente al TG1, con Nuccio Fava, Bruno Vespa, Demetrio Volcic e Carlo Rossella.\nL'attivit\u00e0 didattica.\nPer conto della Direzione della RAI-TV \u00e8 commissario d'esame per selezioni di speakers presso le Sedi di Cagliari, Palermo e Torino. \n\u00c8 docente nell'ultimo corso di formazione per annunciatori, promosso dalla RAI nei primi anni '80.\nDal 1980 al 1990 insegna tecnica oratoria e dizione presso il Collegio Universitario dei Padri Legionari di Cristo.\nDal 1995 al 2006 insegna dizione e tecnica della comunicazione radiotelevisiva presso l'IFG, Istituto per la Formazione al Giornalismo di Urbino.\nAttualmente tiene seminari al Campus de' Media a Roma ed \u00e8 docente di Dizione presso il Master in Giornalismo di Sassari.\nHa svolto per quindici anni attivit\u00e0 di doppiatore cinematografico. \nA livello amatoriale si occupa di fotografia, nautica e golf.\nVive a Roma."}
{"id": "1232893", "revid": "158286", "url": "https://it.wikipedia.org/wiki?curid=1232893", "title": "Cattedrale di Sant'Antimo", "text": ""}
{"id": "1232897", "revid": "2130303", "url": "https://it.wikipedia.org/wiki?curid=1232897", "title": "Chiesa della Misericordia (Piombino)", "text": "La chiesa della Misericordia \u00e8 un edificio sacro che si trova in piazza Manzoni a Piombino ed \u00e8 uno dei pi\u00f9 antichi monumenti religiosi ancora esistenti in citt\u00e0.\nStoria e descrizione.\nOriginariamente dedicata a san Giovanni Battista, fu edificata nella prima met\u00e0 del XIII secolo. Si tratta di una chiesa con una sola navata con abside, in stile romanico. Nel corso dei secoli ha subito numerosi interventi come ad esempio l'apertura delle cappelle sulla destra. Cambi\u00f2 anche varie denominazioni ed ordini religiosi essendo anche per un periodo sede dei frati francescani, che edificarono il loro convento attiguo alla chiesa nel XVI secolo.\nDell'antica chiesa restano oggi probabilmente solo l'impianto e il paramento lapideo della parte inferiore della facciata. L'edificio venne rifatto nel 1515.\nAll'interno sono conservati alcuni bei frammenti lapidei probabilmente provenienti dalla fabbrica originaria, di diversa datazione. Il \"Crocifisso\" all'altare del transetto \u00e8 del XVI secolo.\nDi epoche successivi i due palazzi (guardando la chiesa) sulla destra e sulle sinistra; il primo, l'antico convento si pensa risalire al XIV secolo e conserva al suo interno un tipico portico in stile tardo romanico e vari stemmi, sia interni che in facciata; l'edificio sulla destra \u00e8 del XVI secolo e fu costruito per volont\u00e0 di Jacopo VI Appiani, come principale ospedale cittadino dell'epoca, dedicato alla Santissima Trinit\u00e0 e a san Giovanni di Dio."}
{"id": "1232898", "revid": "132266", "url": "https://it.wikipedia.org/wiki?curid=1232898", "title": "Atleta che si incorona", "text": ""}
{"id": "1232900", "revid": "15756", "url": "https://it.wikipedia.org/wiki?curid=1232900", "title": "Lancia D24", "text": "La Lancia D24 \u00e8 un'automobile da competizione realizzata dalla casa torinese Lancia nel biennio 1953/54.\nIl contesto.\nNei primi mesi del 1953, quando in Casa Lancia si decide di dar vita ad una nuova vettura da competizione con carrozzeria \u201caperta\u201d per correre nella categoria Sport e sostituire la berlinetta D20 dimostratasi non sufficientemente competitiva nei confronti delle migliori macchine avversarie, si pensa ad un prodotto piuttosto innovativo, quale in effetti sar\u00e0 la D24.\nI tempi stretti impongono tuttavia l'immediata realizzazione di una vettura-ponte - la D23, ma il progetto per la D24 naturalmente non si arresta, anzi procede tanto speditamente che la nuova creatura viene fatta debuttare alla fine di agosto, in occasione della prima edizione della \u201c1000 km del N\u00fcrburgring\u201d. La D24, universalmente giudicata come una tra le pi\u00f9 belle vetture da corsa del periodo, si presenta con una livrea di tutto rispetto, una linea slanciata ed armoniosa che migliora l'estetica gi\u00e0 apprezzabile della D23 e che naturalmente \u00e8 sempre dovuta alla matita di Pininfarina.\nLa D24, che raggiunger\u00e0 fama internazionale dopo la vittoria alla Carrera Panamericana nel novembre 1953 (che le meriter\u00e0 la denominazione di \"Lancia D24 Carrera\"), calcher\u00e0 la scena fino al termine della stagione 1954 ottenendo parecchie affermazioni di prestigio (Mille Miglia, Targa Florio, Giro di Sicilia) e verr\u00e0 anche equipaggiata \u2013 nelle ultime uscite \u2013 dal motore da 3,7 litri costruito per la macchina destinata a sostituire la D24, ovvero la D25. Come per tutte le macchine da corsa che si rispettino, anche la D24 subisce nel corso della sua esistenza parecchie modifiche destinate a migliorare ora le prestazioni ora l'affidabilit\u00e0: si tratta peraltro di affinamenti di non grande rilevanza.\nStoria e caratteristiche.\nAlla 1000\u00a0km del N\u00fcrburgring in calendario il 30 agosto 1953, appare la nuova Lancia D24. Anche se esteticamente piuttosto simile alla progenitrice D23, la D24 \u00e8 meccanicamente quasi completamente nuova, dal momento che soltanto i freni e le sospensioni anteriori non risultano oggetto di particolari modifiche. Il motore che equipaggia la D24, disegnato a met\u00e0 luglio dal progettista Ettore Zaccone Mina, \u00e8 ancora un 6 cilindri a V di 60\u00b0 a quattro alberi a camme in testa (due per bancata) da 3,3 litri (per l'esattezza la sua cilindrata \u00e8 di 3284,35 cm\u00b3 ottenuta grazie ad un alesaggio di 88\u00a0mm ed una corsa di 90 mm) ma presenta nuove fusioni per il monoblocco, ha le teste modificate, mentre l'albero motore ora ruota su cuscinetti Vanderwell a guscio sottile.\nL'accensione \u00e8 sempre a due candele per cilindro, con doppio spinterogeno. L'alimentazione \u00e8 dotato di tre carburatori Weber 46 DCF3 doppio corpo verticali; l'impianto comprende due pompe elettriche \u201cMona\u201d di tipo aeronautico (in epoca successiva, verr\u00e0 adottata una pompa \u201cMona\u201d da aeroplano calettata su uno degli alberi di distribuzione). Dopo i problemi riscontrati al debutto al N\u00fcrburgring (due vetture costrette al ritiro a causa della rottura della batteria molto probabilmente provocata da un troppo rigido fissaggio alla scocca) la batteria viene spostata all'interno dell'abitacolo, dal lato passeggero, sacrificando lo spazio per l'eventuale co-pilota.\nNella sua configurazione iniziale, questo motore eroga una potenza massima di 245 cavalli a circa 6200 giri al minuto (il regime massimo di rotazione si colloca attorno ai 6500 giri al minuto). Ponendo a raffronto le dimensioni del motore da 3,3 litri con quello precedente da 3 litri, si registra un aumento della lunghezza (6\u00a0cm) ma soprattutto una diminuzione dell'altezza (10\u00a0cm), che consente un sensibile abbassamento della linea di cintura della vettura.\nNuovo, rispetto alla D23, il sistema di lubrificazione del motore, che ora \u00e8 del tipo \u201ca carter secco\u201d. Poich\u00e9 sin dall'origine il motore di queste pur efficienti vetture sport realizzate dalla Lancia ha avuto nella lubrificazione il suo tallone d'Achille, \u00e8 ovvio che, nel corso della sua pur breve vita, l'unit\u00e0 motrice installata sulle D24 sia stata oggetto di continue ripetute modifiche di questo particolare tecnico. Queste modifiche hanno in parte contribuito a personalizzare alcuni particolari estetici della D24 come le prese d'aria sistemate sul parafango anteriore destro: nella primissima versione \u00e8 presente una sola presa d'aria, posizionata sul parafango, ma a partire dal 24 settembre 1953 (la novit\u00e0 si vede alla corsa in salita Bologna-Raticosa ed \u00e8 studiata in vista della partecipazione alla Carrera Panamericana) viene aggiunta una curiosa presa d'aria supplementare fissata, tramite chiodatura, proprio sopra al faro anteriore destro, un particolare che caratterizzer\u00e0 la D24. Soltanto alla fine del 1954, cio\u00e8 a fine carriera, a seguito di ulteriori modifiche all'impianto (ed al montaggio, su alcune D24, del nuovo motore tipo D25 da 3,7 litri) questa presa d'aria sar\u00e0 eliminata. Potenza e regime di rotazione (e in qualche caso anche cilindrata) del motore subiscono variazioni anche sensibili, a fronte della partecipazione a gare che richiedono maggior potenza oppure maggiore robustezza.\nProcedendo per ordine cronologico, troviamo:\nIl telaio (il cui disegno definitivo reca la data del 25 luglio 1953) \u00e8 costituito da due travature laterali con tubi portanti superiori ed inferiori e innumerevoli puntoni triangolari per l'irrigidimento dell'insieme. Il telaio della D24, completo, pesa attorno ai 70 Kg. Le sospensioni anteriori sono quelle della D23, mentre al retrotreno viene montato il Ponte De Dion, costituito da un tubo di acciaio speciale (opportunamente sagomato) ancorato trasversalmente, balestre semiellittiche, tamponi in gomma sul telaio per limitare l'escursione verticale della sospensione ed ammortizzatori idraulici telescopici.\nIl progettista Luigi Bosco disegna per la D24 un nuovo gruppo frizione/cambio/differenziale e, considerato che si impone la necessit\u00e0 di ridurre di cm 20 il passo (quello delle precedenti D20/D23 di 260\u00a0cm \u00e8 ritenuto eccessivo) il cambio non \u00e8 pi\u00f9 posizionato normalmente tra frizione e differenziale ma viene spostato dietro l'asse delle ruote. In sintesi, il \u201cgruppo\u201d \u00e8 costituito da quattro elementi, tutti in fusione di alluminio, collegati fra loro \u201cin cascata\u201d: il primo elemento (detto \u201ctromba\u201d) prende il moto dall'albero di trasmissione e contiene un albero interno per l'attacco della frizione, il secondo \u00e8 la campana della frizione, il terzo la scatola del cambio (fusa in blocco col differenziale) a 4 marce (di cui 3 sincronizzate), l'ultimo \u00e8 il differenziale (autobloccante a dischi della tedesca ZF o di tipo Lancia a nottolini). Da notare che la estremit\u00e0 di chiusura posteriore del cambio contiene una pompa ad ingranaggi per la lubrificazione forzata. Il nuovo gruppo frizione/cambio/differenziale viene a far parte integrante del telaio ed assume funzioni di elemento di forza.\nLa carrozzeria dovuta alla Pininfarina fa apparire la vettura compatta, bassa, molto slanciata. Il risparmio di peso rispetto alla D23 \u00e8 poco rilevante (siamo sull'ordine dei 10 chilogrammi). In origine viene assunta la decisione di eliminare la presenza del copilota a bordo in gara, per cui la D24 nasce con il solo posto guida ed il posto laterale del \u201cpasseggero\u201d chiuso da un pannello (peraltro amovibile) con evidente vantaggio aerodinamico. Da rilevare che, dietro suggerimento di Piero Taruffi, viene talvolta adottato un parabrezza che avvolge il pilota su tre lati, anche se quasi tutti gli altri piloti accordano la loro preferenza ad un piccolo parabrezza curvo di tipo pi\u00f9 tradizionale. Alla Mille Miglia 1954 alle D24 viene aggiunto uno sportello sul parafango posteriore destro per i rabbocchi rapidi di olio nel serbatoio di coda. Sempre alla Mille Miglia, Taruffi si fa realizzare uno speciale schermo aggiuntivo da applicare al parabrezza, regolabile a compasso e ribaltabile per poter essere pulito durante la corsa senza scendere dalla vettura: il marchingegno viene montato anche su altre D24, dietro richiesta dei piloti. In qualche occasione la griglia della calandra, a lame orizzontali, viene sostituita da una rete metallica pi\u00f9 protettiva, mentre altre volte, quando si prevede che la gara si svolga con un clima fresco, la parte inferiore del radiatore frontale viene schermata con un foglio di alluminio. Le ultime D24, ed in particolare quelle che montano il motore da 3,7 litri, hanno una mascherina anteriore un po' modificata, leggermente pi\u00f9 tondeggiante. La caratteristica presa d'aria (ottenuta per chiodatura) posta appena sopra al faro anteriore destro, scompare alla fine del 1954, grosso modo in concomitanza con il montaggio del motore tipo D25.\nL'attivit\u00e0 sportiva.\nAnche se non estesa temporalmente (30 agosto 1953/24 ottobre 1954), la carriera sportiva della spider D24 \u00e8 di tutto rispetto, potendo annoverare nell'albo d'oro almeno cinque vittorie importanti (una nel 1953, la Carrera Panamericana, e quattro nel 1954, la Mille Miglia, la Targa Florio, il Giro di Sicilia ed il Gran Premio di Oporto), due piazzamenti pi\u00f9 che onorevoli (piazza d'onore alla 12 Ore di Sebring ed al Tourist Trophy 1954), oltre a parecchie affermazioni minori, tutte colte nel 1954 (Bolzano-Mendola, Aosta-Gran San Bernardo, Catania-Etna, Treponti-Castelnuovo, Coppa D'Oro di Sicilia (una \"manche\"), Firenze-Siena).\nAlla guida delle D24 si sono misurati piloti di calibro e notoriet\u00e0 mondiale, dai Campioni del Mondo di Formula Uno Alberto Ascari e Juan Manuel Fangio agli esperti stradisti Piero Taruffi e Felice Bonetto, dal giovane Eugenio Castellotti al validissimo Luigi Villoresi.\nNella classifica finale del Campionato Mondiale Vetture Sport, la Lancia ha ottenuto nel 1953 il quarto posto (dietro a Ferrari, Jaguar ed Aston Martin) con punti 12 (4 alla Mille Miglia, ottenuti con la D20, ed 8 alla Carrera Panamericana).\nNel 1954 \u00e8 giunta seconda in graduatoria (dietro alla sola Ferrari) con punti 20 (6 alla 12 Ore di Sebring, 8 alla Mille Miglia e 6 al Tourist Trophy).\nTra la fine del 1953 ed i primi mesi del 1954 la Lancia, constatato che la potenza delle D24 da 3,3 litri \u00e8 insufficiente a fronteggiare la concorrenza, mette allo studio un motore di maggior cilindrata (il D25) che, montato su una D24, debutta in giugno al Gran Premio di Oporto. Ormai per\u00f2 gli sforzi del Reparto Corse Lancia sono tutti rivolti alla messa a punto della monoposto D50 proprio perch\u00e9 Gianni Lancia sembra voler privilegiare la Formula Uno e accantonare la categoria sport. La decisione dell'anticipato pensionamento delle D24/D25 viene presa a settembre subito dopo la disputa del Tourist Trophy.\nGermania, 1953, 30 agosto, 1000 km del N\u00fcrburgring.\n\u00c8 la gara d'esordio della D24, cui per\u00f2 partecipa anche, nelle mani di Eugenio Castellotti e Giovanni Bracco, una D23. Le due nuove D24 sono affidate agli equipaggi Juan Manuel Fangio/Felice Bonetto e Piero Taruffi/Robert Manzon. Per la Lancia, l'esito non \u00e8 dei migliori, visto che tutte e tre le unit\u00e0 in lizza (due D24 e la D23) sono costrette al ritiro prima di met\u00e0 gara, ma le D24 si sono mostrate velocissime ed hanno segnato i migliori tempi in prova ed in gara. La prima ad arrestarsi (9\u00ba giro) \u00e8 la D24 di Juan Manuel Fangio, che accusa una avaria alla pompa della benzina. La D23, pilotata dal giovane emergente Eugenio Castellotti, compie un'ottima prima parte di gara, marciando a lungo in terza posizione ma al 15\u00ba giro \u00e8 costretta ad arrendersi per un banale guasto elettrico che impedisce di rimettere in moto la vettura dopo la sosta ai box per il rifornimento: lo stesso inconveniente capita anche alla D24 di Piero Taruffi/Robert Manzon, arrestatasi al box appena un attimo prima. Pare che il motivo del guasto, la \"rottura\" (in senso letterale) della batteria, sia da ricercare nel sistema di fissaggio della stessa all'abitacolo: il fissaggio, estremamente rigido, ha imposto alla batteria scuotimenti violentissimi (in particolare nel percorrere l'infernale tratto definito \"Karusell\" del circuito del N\u00fcrburgring) che hanno portato alla rottura.\nItalia, 1953, 6 settembre, 1\u00ba Gran Premio Supercortemaggiore.\nLe Lancia si presentano a Merano per partecipare al Gran Premio indetto/sponsorizzato dall'AGIP con il concorso organizzativo degli Automobile Club di Milano e di Bolzano; aperta alle vetture del gruppo \"sport\", la competizione (che si corre su un anello stradale di 18\u00a0km e sulla distanza di 15 giri) vede in lizza per il successo 4 Lancia (due D24 per Felice Bonetto e Piero Taruffi e due D23 affidate ad Eugenio Castellotti ed a Robert Manzon), una sola Alfa Romeo (che \"ritira\" le sue due vetture risultate meno veloci nelle prove e lascia al solo Juan Manuel Fangio con la spider \"Disco Volante\" l'arduo compito di contrapporsi alle macchine torinesi) e, a seguire, un nugolo di Ferrari (non ufficiali) e Maserati decisamente meno competitive. Le sfortune della Lancia iniziano molto presto, con Robert Manzon (D23) uscito di strada gi\u00e0 al primo giro, imitato da Piero Taruffi (D24), sbandato su una chiazza d'olio rimasta dopo un incidente e fuori gara nel corso del 2\u00ba giro. Dopo due giri di gara, le forze della Lancia gi\u00e0 risultano ridotte del 50%, ma resta la soddisfazione di trovare la D24 di Felice Bonetto in testa alla gara, seguito da Juan Manuel Fangio. Eugenio Castellotti con la D23 superstite \u00e8 invece preda di noie ai freni e finisce per ritirarsi. Resta il solo Felice Bonetto, che conduce la gara fino al 10\u00ba giro, dopodich\u00e9 viene superato dall'argentino e, poco dopo, si ritira per noie al cambio. La vittoria va a Juan Manuel Fangio, che distanzia di 8 minuti il pi\u00f9 vicino avversario, Sergio Mantovani con la Maserati A6GCS/53 da 2 litri.\nItalia, 1953, 27 settembre, VI Bologna-Passo della Raticosa.\nLa cronoscalata che si corre lungo i 43,2 chilometri di salita che conducono al Passo della Raticosa (Bologna) registra la prima vittoria di una D24, condotta nell'occasione da Felice Bonetto. Alle sue spalle, un'altra Lancia, quella di Eugenio Castellotti con una D23 da 3 litri. Comunque sia, in questa salita le due Lancia non faticano a tenere a bada gli avversari: lo dimostra il pesante distacco (una quarantina di secondi) inflitto a Luigi Musso che, con l'agile Maserati A6GCS/53 da due litri, si piazza al terzo posto ed \u00e8 dunque il primo degli inseguitori.\nQuesta la classifica (primi 10) della corsa (percorso Km 43,200):\nMessico, 1953, 19/23 novembre, IV Carrera Panamericana.\nAlla ricerca di una affermazione di prestigio e assistite da una macchina organizzativa efficiente e poderosa (quasi trenta persone, tra cui lo stesso ingegner Gianni Lancia), al via della corsa (che si dipaner\u00e0 in otto tappe ripartite in 5 giornate) si schierano cinque vetture, due D23 con motore da tre litri pilotate da Giovanni Bracco e da Eugenio Castellotti, e tre D24 (con motore ridotto per l'occasione dagli abituali 3,3 a 3,1 litri) affidate a Juan Manuel Fangio, a Piero Taruffi ed a Felice Bonetto. La corsa viene funestata da alcuni mortali incidenti, in uno dei quali perde la vita Felice Bonetto.\nSparito tragicamente Bonetto, le altre D24 dominano la corsa e terminano al 1\u00ba ed al 2\u00ba posto (Fangio e Taruffi rispettivamente) mentre delle due D23, quella di Bracco si ritira per la perdita di una ruota durante la quarta tappa, mentre l'altra condotta da Castellotti finisce per occupare la terza piazza assoluta, completando il successo della Lancia, che batte sonoramente la Ferrari (pur in campo con vetture di ben maggior cilindrata) e che anche per questo motivo ha una risonanza mondiale.\nNon va per\u00f2 dimenticata la bellissima impetuosa corsa compiuta dal ferrarista Umberto Maglioli: sempre tra i primi, si ritrova, al termine della quarta tappa, secondo assoluto alle spalle della Lancia di Fangio, con un distacco di appena 1'05\u201d, poi, nel corso della quinta tappa, un irreparabile guasto ad un cuscinetto lo appieda. Ma Umberto non si arrende, sale sulla Ferrari (gemella della sua) sin l\u00ec condotta da Mario Ricci e, complice il tracciato velocissimo, si aggiudica le ultime due tappe, compiendo una rimonta notevole ma insufficiente ad impensierire le Lancia a causa dell'enorme ritardo accumulato da Ricci nella prima parte della corsa.\nStati Uniti d'America, 1954, 7 marzo, III 12 Ore di Sebring.\nIl Campionato Mondiale per Vetture Sport 1954 prende l'avvio a Sebring, sul cui circuito si corre la terza edizione della \u201c12 Ore\u201d. Poich\u00e9 la Casa torinese intende partecipare attivamente a questo campionato, spedisce oltreoceano la sua squadra al completo, composta da quattro D24, riportate alla originaria cilindrata di 3,3 litri e potenziate fino a raggiungere i 265 hp ed un regime di rotazione di 7000 giri/minuto. Gli equipaggi previsti sono: Juan Manuel Fangio/Eugenio Castellotti, Alberto Ascari/Luigi Villoresi, Piero Taruffi/Robert Manzon e l'originale coppia che vede il playboy Porfirio Rubirosa accanto al gentleman Luigi Valenzano.\nPericolose avversarie delle Lancia sembrano essere tre Aston Martin da 3 litri, una Cunningham C4R da pi\u00f9 di 5 litri e, soprattutto, le due Ferrari da 4,5 litri di Phil Hill/William C.Spear e di John Fitch/Walters. Le cose sembrano mettersi abbastanza bene per le Lancia, che a tratti assumono il comando e che allo scoccare della terza ora si trovano al secondo, terzo e quarto posto, molto vicine alla Ferrari di Phil Hill/William C.Spear che al momento conduce. Alla quarta ora, dopo 50 giri, la D24 di Juan Manuel Fangio/Eugenio Castellotti, al momento terza in classifica, \u00e8 fermata da una avaria al cambio. Nel corso dell'87\u00ba giro, ad accusare un irreparabile guasto ad un semiasse \u00e8 invece l'altra D24 di Alberto Ascari/Luigi Villoresi. A met\u00e0 gara, dopo 6 ore di corsa, la classifica vede comunque al primo posto la D24 di Piero Taruffi/Robert Manzon, seguita (a circa 6 giri) dalla Ferrari di John Fitch/Walters e (a 9 giri) dalla sorprendente Osca da 1 litro e mezzo di Stirling Moss/Bill Lloyd.\nManca meno di un'ora allo scoccare della dodicesima ora, e la classifica parla chiaro: Piero Taruffi/Robert Manzon con la D24 hanno al loro attivo 160 giri (oltre 1350 chilometri percorsi) mentre la seconda in classifica, l'Osca di Stirling Moss/Bill Lloyd, accusa un ritardo enorme (una ventina di giri in meno, ovvero poco pi\u00f9 di 1200 chilometri percorsi in 11 ore): subito dopo il cambio di pilota, tre chilometri dopo che Piero Taruffi ha ceduto la guida a Robert Manzon, la D24 dell'equipaggio italo-francese rimane ferma lungo il circuito per il cedimento delle bronzine. Robert Manzon non si d\u00e0 per vinto e prende a spingere la vettura. La squadra provvede immediatamente a condurre Piero Taruffi nel punto in cui Robert Manzon sta spingendo la D24 e d\u00e0 il cambio al francese, riuscendo faticosamente a portare la macchina sin sul traguardo. La manovra coster\u00e0 la squalifica dell'equipaggio e la corsa sar\u00e0 appannaggio della piccola Osca. A salvare l'onore della Lancia, il secondo posto ottenuto dalla \u201cstrana coppia\u201d Luigi Valenzano/Porfirio Rubirosa, i quali, malgrado marcino velocissimi nell'ultima ora e recuperino 4 posizioni, non riescono a colmare il distacco.\nQuesta la classifica (primi 10) della corsa (12 ore sul circuito di Sebring, di metri 8368,59 a giro):\nIl giro pi\u00f9 veloce \u00e8 stato realizzato da Alberto Ascari [#37] (Lancia D24 spider) in 3'32\u201d, media Km/h 142,108.\nItalia, 1954, 4 aprile, XIV Giro di Sicilia.\nUna D24 viene spedite in Sicilia per correre il \u201cGiro\u201d dell'isola, un periplo di 1080 chilometri che serve anche quale sorta di \u201cprova generale d'affidabilit\u00e0\u201d in vista della imminente Mille Miglia. Nella circostanza, il pilota cui \u00e8 affidata la conduzione risponde al nome di Piero Taruffi. Avversarie della solitaria D24 sono come sempre soprattutto le Ferrari e le pi\u00f9 temibili tra queste sembrano, sulla carta, la barchetta 375 Plus di quasi cinque litri di cilindrata affidata ad Umberto Maglioli e la pi\u00f9 modesta ma agile e scattante 500 Mondial da appena due litri di cilindrata pilotata da Franco Cortese. In corsa, da non sottovalutare, sono anche le maneggevoli Maserati da due litri, le Osca da 1 litro e mezzo ed una Jaguar XK 120 del pilota locale Alfonso Vella.\nCome previsto, la lotta per l'assoluto vede alternarsi al comando del ferrarista Umberto Maglioli, forte della enorme potenza della sua berlinetta, ed il lancista Piero Taruffi, la cui macchina \u00e8 meno potente ma di certo pi\u00f9 facile da domare sulle insidiose strade dell'isola. L'irruente Umberto Maglioli spreca l'occasione della possibile vittoria con una rovinosa uscita di strada e lascia via libera a Piero Taruffi, che, complici i molti ritiri degli avversari pi\u00f9 insidiosi, copre l'intera distanza in 10 ore 24'37\u201d infliggendo al pi\u00f9 vicino inseguitore \u2013 Piero Carini con la sorprendente berlina Alfa Romeo 1900 TI ottimamente preparata \u2013 circa 1 ora di distacco. Da osservare che in questa occasione, ogni pilota \u00e8 accompagnato da un meccanico (o da un co-pilota): nell'occasione, Piero Taruffi ha al suo fianco uno dei migliori meccanici di casa Lancia, Carlo Luoni.\nQuesta la classifica finale (primi 10) della corsa (percorso totale Km 1080,000) :\nItalia, 1954, 11 aprile, VI Coppa della Toscana.\nAd una settimana di distanza dal Giro di Sicilia, la Toscana ospita la sua grande corsa su strada. Giunta alla sesta edizione, la gara, denominata Coppa della Toscana, si dipana lungo i 760 chilometri di un tracciato che, partendo da Firenze, tocca nell'ordine Pistoia, Lucca, Massa, Pisa, Livorno, Grosseto, Montalto di Castro, Siena ed Arezzo per tornare definitivamente a Firenze.\nQuesta volta le D24 che si presentano al \u201cvia\u201d sono due, una per Luigi Villoresi, l'altra per Eugenio Castellotti. La sorte sembra essere benigna nei confronti della Lancia, dal momento che poco prima della partenza viene a mancare la partecipazione del pi\u00f9 temibile avversario - Umberto Maglioli con la solita potente Ferrari 4,9 litri, che \u00e8 vittima di una irreparabile avaria ad una sospensione. Rimangono, a contrastare il passo delle D24, le Ferrari di Paolo marzotto (3 litri spider) e di Piero Scotti (4,5 litri spider) e la Gordini di Franco Bordoni (3 litri spider). Gigi Villoresi parte di gran carriera, \u00e8 primo al controllo di Lucca (a 116\u00a0km dal via) ma subito dopo, nei pressi di Viareggio, si ritira per guasto al motore. Il comando passa allora nelle mani della D24 superstite di Eugenio Castellotti, che seguiva ad appena 1 minuto, e che per\u00f2 deve fare i conti con uno scatenatissimo Piero Scotti, che riesce a recuperare terreno lungo il veloce tratto di strada dopo Livorno ed a transitare al controllo di Montalto di Castro con 1 minuto e 15\u201d di vantaggio sul lancista.\nNel successivo percorso che da Montalto di Castro conduce ad Arezzo, Eugenio Castellotti si rif\u00e0 sotto e supera Piero Scotti. Al controllo di Arezzo, la classifica vede 1\u00b0 Castellotti e 2\u00b0 Scotti, che segue staccato di appena un minuto (un'inezia, considerando che i due stanno correndo da pi\u00f9 di 5 ore). Subito dopo, per\u00f2, il duello viene a concludersi perch\u00e9 la D24 di Eugenio Castellotti, al momento dell'ultimo rifornimento, si incendia (pare per qualche maldestra operazione degli addetti) e non pu\u00f2 proseguire. Per la cronaca, la vittoria va poi meritatamente a Piero Scotti, che precede la Gordini 3 litri di Franco Bordoni.\nItalia, 1954, 1-2 maggio, XXI Mille Miglia.\nNel febbraio del 1954, in vista della prevista massiccia partecipazione alla classica Mille Miglia, la gara italiana di maggiore rilevanza internazionale (nata nel 1927 \u00e8 ora giunta alla sua XXI edizione) la Lancia d\u00e0 l'avvio alla costruzione di quattro esemplari di D24, che sono pronti quando la corsa \u00e8 alle porte, tanto \u00e8 vero che vengono immatricolati e targati in data 26 aprile. I motori montati su queste quattro nuove unit\u00e0, sempre di 3,3 litri di cilindrata, vengono depotenziati rispetto a quelli utilizzati a Sebring e ricondotti alla configurazione originaria (240/245 HP a 6200 giri circa) o, forse, anche qualcosa meno quale misura precauzionale.\nLa Lancia cala in quel di Brescia con queste quattro macchine nuove fiammanti affiancate da tre-quattro unit\u00e0 di costruzione anteriore aventi funzioni di \u201cmuletti\u201d di allenamento. I quattro piloti di casa Lancia per l'occasione sono Alberto Ascari, Eugenio Castellotti, Piero Taruffi e Luigi Valenzano. Dei quattro, il Campione del Mondo Ascari, molto valido per le corse in circuito, \u00e8 l'uomo che viene dato come il meno adatto ad una corsa su strada. Nei giorni immediatamenmte precedenti la partenza, Alberto Ascari appare molto teso e nervoso e, forse \u201cimpuntatosi\u201d per motivi di superstizione, si dichiara poco convinto della bont\u00e0 della macchina a lui destinata, chiedendo di poter utilizzare in gara la vettura che fu di Juan Manuel Fangio alla Carrera Panamericana. Si dice che per accontentare Alberto Ascari ma al tempo stesso evitare di farlo correre con una macchina gi\u00e0 oberata di chilometri, nel giro di una notte motore e cambio (ed altre parti meccaniche interessate, oltre alla targa ed ai sigilli di punzonatura) vengano trapiantati dalla nuova vettura alla vecchia, probabilmente all'insaputa del pilota.\nPrincipali avversarie delle Lancia sono le solite Ferrari (in particolare la \u201ctre litri\u201d di Clemente Biondetti e le cinque spider 4,9 litri di Nino Farina, Umberto Maglioli, Giannino Marzotto, Paolo Marzotto e Piero Scotti), le due Aston Martin \u201ctre litri\u201d di Peter Collins e di Reginald Parnell, le tre Austin Healey 2,7 litri di Louis Chiron, Lance Macklin e Tommy Wisdom e le sempre temibili Maserati da soli 2 litri di cilindrata.\nIl ferrarista Giuseppe (Nino) Farina (laureatosi nel 1950 primo Campione Mondiale di Formula Uno) finisce presto fuori strada (a Peschiera del Garda), mentre le tre Lancia di Piero Taruffi, Alberto Ascari ed Eugenio Castellotti assumono il comando della corsa, davanti a tre Ferrari (Umberto Maglioli, Paolo Marzotto e Giannino Marzotto) ed all'ultima D24, condotta da Luigi Valenzano. Questi \u00e8 poi vittima, nelle vicinanze di Pescara, di un incidente in cui distrugge la macchina e riporta leggere ferite. Pochi chilometri dopo ed ecco che a ritirarsi \u00e8 la Lancia di Eugenio Castellotti, cui cede il motore. La marcia quasi trionfale delle due Lancia superstiti prosegue, tanto che a met\u00e0 corsa, al controllo di Roma, la classifica vede Piero Taruffi primo in poco pi\u00f9 di 5 ore e mezza, Alberto Ascari secondo a 4 minuti, Umberto Maglioli con la Ferrari 4,9 litri terzo a quasi 12 minuti, Paolo Marzotto con la 3 litri Ferrari quarto a pi\u00f9 di un quarto d'ora, Peter Collins con l'Aston Martin quinto con 38 minuti di ritardo.\nTradizione vuole che colui che transita in testa a met\u00e0 percorso (quindi a Roma) non si aggiudichi la vittoria finale. Cos\u00ec sar\u00e0 anche questa volta, visto che il povero Piero Taruffi deve abbandonare ogni sogno di vittoria: a Capranica, nel superare una macchina pi\u00f9 lenta, frena sull'asfalto bagnato e compie una escursione fuori strada che gli costa la rottura di una tubazione dell'olio. Prosegue come pu\u00f2 fino al posto di assistenza Lancia a Firenze, dove per\u00f2, constatata l'irreparabilit\u00e0 del danno, \u00e8 costretto alla resa.\nOrmai a reggere le sorti della casa torinese rimane il solo Alberto Ascari, il quale per\u00f2 sta marciando con un margine nettissimo sugli avversari, i pi\u00f9 pericolosi dei quali (Paolo marzotto ed Umberto Maglioli) si ritirano tra Firenze e Bologna. Non pi\u00f9 inseguita dalle insidiose Ferrari di maggior potenza, la Lancia D24 di Alberto Ascari marcia di conserva fino al traguardo di Brescia, che raggiunge dopo quasi 11 ore e mezza di corsa.\nScomparse quasi tutte le vetture inglesi, mai comunque particolarmente veloci, alle spalle della Lancia, vicinissime tra loro ma staccate dal vincitore di quasi 40 minuti, si classificano due macchine italiane da appena \u201c2 litri\u201d di cilindrata: la Ferrari 500 Mondial di Vittorio marzotto e la Maserati A6GCS/53 di Luigi Musso.\nQuesta la classifica finale (primi 10) della corsa (percorso totale Km 1597,000):\nItalia, 1954, 30 maggio, XXVIII Targa Florio.\nBench\u00e9 ancora la Targa Florio non appaia tra le corse valide per l'assegnazione del punteggio per il Campionato Internazionale Marche Vetture Sport, la Lancia, ben sapendo quanta risonanza pu\u00f2 derivare da una vittoria nell'anziana corsa siciliana, spedisce in Sicilia due D24, una per Piero Taruffi, l'altra per Eugenio Castellotti. Sulla carta la vittoria sembra facile, dal momento che a contrastare le due macchine torinesi sono soltanto le tre pur valide Maserati 2 litri (pilotate da Luigi Musso, Giorgio Scarlatti e Luigi Bellucci) e le due Ferrari da 2,7 litri di Clemente Biondetti e di Ilfo Minzoni. La lotta si scatena subito, e vede coinvolte sostanzialmente tre macchine, le due D24 e la Maserati di Luigi Musso, che nei confronti con le Lancia pu\u00f2 vantare una maggiore agilit\u00e0 ma deve scontare la minor potenza del motore.\nFino al momento del ritiro, avvenuto al 4\u00ba giro per la rottura ad una sospensione causata da una leggera uscita di strada, Eugenio Castellotti conduce spavaldamente la gara in testa, segnando anche il giro pi\u00f9 veloce della giornata (3\u00ba giro compiuto in 46'23\u201d3/5 , media Km/h 93,116, nuovo record del tracciato), poi al comando subentra il regolare Taruffi, che distanzia la Maserati di Musso inesorabilmente, giro dopo giro. Da segnalare che i concorrenti vengono cronometrati - lungo il rettilineo di Bonfornello \u2013 sul \u201cchilometro lanciato\u201d: la velocit\u00e0 pi\u00f9 elevata viene raggiunta proprio da Castellotti, che impiega 14\u201d1/5, marciando dunque alla velocit\u00e0 di km/h 253,521.\nQuesta la classifica finale (primi 10) della corsa (percorso: 8 giri del Piccolo circuito delle Madonie, di km 72,000 a giro, per un totale di km 576,000) :\nIl Giro pi\u00f9 veloce \u00e8 stato il 3\u00b0 di Eugenio Castellotti [#70] (Lancia D24 spider) in 46'23\u201d3/5, media Km/h 93,116\nPortogallo, 1954, 27 giugno, Gran Premio di Oporto.\nAl Gran Premio di Oporto per vetture sport fa la sua prima uscita il nuovo motore tipo D25 da 3,7 litri di cilindrata. La vettura destinata a riceverlo \u00e8 la D24 affidata ad Alberto Ascari, una macchina che, motore a parte, non differisce dalle altre D24 da 3,3 litri che scendono in gara nelle mani di Luigi Villoresi e di Eugenio Castellotti. La maggiore potenza della macchina di Alberto Ascari, non disgiunta dalla eccelsa capacit\u00e0 di guida del nostro campione, consentono al pilota milanese di portarsi in testa sin dal primo giro incrementando man mano il vantaggio sugli inseguitori, che altri non sono se non i compagni di squadra Luigi Villoresi ed Eugenio Castellotti. Gli altri concorrenti in gara non paiono assolutamente in grado di inserirsi nella lotta per il primato, anche se le due Jaguar di J. Duncan Hamilton e di Whitehead marciano velocissime. La corsa di Alberto Ascari si arresta a due terzi di gara, per problemi alla scatola guida dello sterzo. Si aggiudicher\u00e0 la vittoria Luigi Villoresi, seguito da presso dal compagno di squadra Eugenio Castellotti, cui \u00e8 attribuito il giro pi\u00f9 veloce della giornata. Whitehead si classifica terzo, staccato di due giri.\nQuesta la classifica finale (primi 7) della corsa (percorso: 45 giri del circuito stradale di Oporto, di km 7,407 a giro, per un totale di km 333,315) :\nIl Giro pi\u00f9 veloce \u00e8 stato il 25\u00b0 di Eugenio Castellotti [#2](Lancia D24 spider) 2'55\u201d1/5 alla media di km/h 152,198\nItalia, 1954, 4 luglio, XIV Bolzano-Passo della Mendola.\nReduce dal secondo posto al Gran Premio di Oporto, Eugenio Castellotti viene iscritto, appena una settimana dopo, alla corsa in salita nazionale di Bolzano lungo i 25\u00a0km che conducono al Passo della Mendola.\nLa D24 del lodigiano \u00e8 la stessa 3,3 litri utilizzata ad Oporto e, gi\u00e0 dalle prove, appare in grado di aggiudicarsi la gara con una certa facilit\u00e0. La vittoria va effettivamente alla \u201c3,3 litri\u201d della casa torinese, che si lascia alle spalle, abbastanza distaccate, le \u201c3 litri\u201d Ferrari di Gerino Gerini, di Salvatore Ammendola e di Primo Pezzoli.\nQuesta la classifica (primi 10) della corsa (percorso Km 25,000):\nItalia, 1954, 25 luglio, XVI Aosta-Passo del Gran San Bernardo.\nL'ultima domenica di luglio 1954 vede l'ennesima affermazione di Eugenio Castellotti, sempre alla guida di una D24 (anche se non lo stesso esemplare utilizzato ad Oporto e a Bolzano). Anche in questa occasione, la macchina torinese dimostra la propria superiorit\u00e0 sugli avversari sin dalle prove.\nPeccato per\u00f2 che all'ultimo momento sia venuto a mancare l'altro lancista, il pi\u00f9 esperto Piero Taruffi, la cui D24 accusa, proprio nei minuti che precedono il \u201cvia\u201d, un banale ma irreparabile guasto alla pompa di alimentazione. Eugenio Castellotti ha cos\u00ec via libera e pu\u00f2 scatenarsi, avendo come mira il nuovo record del tracciato. Il bersaglio \u00e8 colpito, nel senso che effettivamente il lancista \u00e8 autore di un'ottima prestazione, che migliora di oltre 26\u201d il record precedente, detenuto dallo svizzero Willy P. Daetwyler che nel 1953 con la sua monoposto speciale Alfa Romeo munita di motore da 4,5 litri aveva coperto il percorso in 23'25\u201d1/10.\nGli avversari di Castellotti finiscono piuttosto staccati: il pi\u00f9 immediato inseguitore, il pur ottimo Salvatore Ammendola con la Ferrari 3 litri coup\u00e9, accusa un ritardo che sfiora il minuto primo, mentre il terzo, Franco Bordoni con la spider Gordini da 3 litri, giunge a quasi due minuti.\nQuesta la classifica (primi 10) della corsa (percorso Km 33,900):\nIrlanda del Nord, 1954, 11 settembre, XXI RAC Tourist Trophy.\nDopo quattro gare (Buenos Aires, Sebring, Mille Miglia e Le Mans) la situazione di classifica del Campionato Internazionale Marche Vetture Sport vede la Lancia staccata di soli 8 punti dalla Ferrari (Ferrari 22 punti, Lancia 14) per cui, mancando ancora due prove al termine (Tourist Trophy e Carrera Panamericana), l'assegnazione del titolo \u00e8 assolutamente aperta. Su queste basi, malgrado ormai nel settore agonistico-sportivo l'attivit\u00e0 della Casa torinese sia concentrata pi\u00f9 sullo sviluppo della monoposto di Formula Uno (la D50) che non sulla preparazione delle macchine da impiegare nelle corse della categoria sport, viene deciso di scendere in campo con quattro macchine per contrastare le Ferrari nel R.A.C. Tourist Trophy, in calendario a Dundrod in Irlanda del Nord l'11 settembre 1954.\nLa \u201cspedizione\u201d oltralpe, contrariamente alla consuetudine Lancia, appare un po' raffazzonata ed improvvisata. In ogni caso, vengono fatte debuttare due nuove D25 da 3,7 litri (affidate ad Alberto Ascari/Luigi Villoresi ed a Juan Manuel Fangio/Eugenio Castellotti) ma, fortunatamente, in Irlanda vengono anche spedite due \u201ctradizionali\u201d D24 da 3,3 litri. Occorre tuttavia sottolineare che anche le due D24 da 3,3 litri, affidate per l'occasione agli equipaggi Piero Taruffi/Roberto Piodi e Robert Manzon/Luigi Valenzano, appaiono modificate: a parte qualche piccolo ritocco alle sospensioni, le differenze maggiori risiedono nell'impianto di lubrificazione, con la conseguente eliminazione delle prese d'aria che erano presenti sul parafango anteriore destro. Esteticamente, a parte l'eliminazione delle caratteristiche prese d'aria, le due D24 mostrano una calandra pi\u00f9 tondeggiante e la chiusura delle feritoie di ventilazione sulle fiancate.\nMalgrado la squadra Ferrari risulti decimata dalle defezioni ed in gara rimanga una sola macchina \u201cufficiale\u201d, la 3 litri 4 cilindri di Mike Hawthorn/Maurice Trintignant, le quattro Lancia non riescono a tenere il passo della macchina rivale e devono accontentarsi delle piazze d'onore. A nulla servono i cambi di pilota (consentiti dal regolamento) che in casa Lancia vengono messi in atto (Fangio \u201caccoppiato\u201d a Taruffi, Castellotti a Manzon). Le due D25 sono costrette alla resa (avaria motore per Fangio, guasto alla trasmissione per Ascari) e le D24 non riescono a far meglio che classificarsi al 2\u00ba ed al 3\u00ba posto della graduatoria assoluta di velocit\u00e0, dietro alla Ferrari 3 litri (che, con Mike Hawthorn, segna anche il giro pi\u00f9 veloce della giornata). Lungo un tratto del percorso, le Lancia vengono cronometrate sul chilometro lanciato ed ottengono un risultato discreto: la migliore delle D24, guidata da Piero Taruffi, supera di poco i 226\u00a0km all'ora, mentre la D25 di Alberto Ascari sfiora i 233\u00a0km all'ora. Il risultato finale della corsa delude fortemente Gianni Lancia, che subito dopo questa gara, con il titolo ormai matematicamente sfumato, decide di non partecipare alla Carrera Messicana, malgrado sia in avanzata fase di messa a punto un motore da circa 3 litri e mezzo di cilindrata studiato in vista di quella corsa. Nella pratica, questa corsa sfortunata segna la fine dell'esperienza Lancia nell'ambito delle corse internazionali della categoria sport.\nPoich\u00e9 il Tourist Trophy si \u00e8 disputato con il complicato sistema inglese dell'handicap, la corsa \u00e8 stata interrotta dopo l'arrivo dei vincitori G\u00e9rard Laureau/Paul Armagnac (DB-Panhard 750) i quali si sono potuti affermare solo in virt\u00f9 del \u201cvantaggio\u201d iniziale loro assegnato (ben 27 giri, contro, ad esempio, i 4 delle Lancia D25)\nQuesta la classifica \u201cdi velocit\u00e0\u201d (primi 10) della corsa (disputatasi sul circuito di Dundrod, che misura miglia 7,416 - ovvero Km 11,93489 - per ciascun giro):\nItalia, 1954, 19 settembre, IX Catania-Etna.\nMalgrado in casa Lancia si mediti l'abbandono delle grandi competizioni per le vetture della categoria sport, viene proseguita la partecipazione delle D24/D25 alla corse minori che si svolgono in ambito nazionale. Domenica 19 settembre, troviamo infatti due Lancia sport impegnate (vittoriosamente) in altrettante cronoscalate: una D25 \u00e8 impiegata, con Eugenio Castellotti, alla Bologna-Raticosa, una D24 corre invece in quel di Catania, nelle mani di Piero Taruffi. La corsa siciliana non ha praticamente storia, giacch\u00e9 l'avversario pi\u00f9 veloce, il napoletano Luigi Bellucci, non dispone di un mezzo meccanico in grado di contrapporsi alla Lancia 3,3 litri, dal momento che la sua Maserati ha una cilindrata assai inferiore (2 litri).\nVince dunque Piero Taruffi, che sfiora i 100\u00a0km orari di media e che segna un tempo che gli consente, sia pure per un misero decimo di secondo, di stabilire il nuovo record del percorso, detenuto dal 20 settembre 1953 da Eugenio Castellotti con la Lancia D23. Nella classifica generale, Piero Taruffi ha un margine di un minuto e mezzo abbondante su Bellucci e quasi due sull'Osca 1100 del terzo classificato, Enzo Grimaldi.\nQuesta la classifica (primi 10) della corsa (percorso Km 32,000):\nItalia, 1954, 17 ottobre, XIV Treponti-Castelnuovo.\nAbbandonato lo scenario internazionale, le Lancia D24 sport occupano ancora, sino alla fine dell'annata sportiva, le cronache nazionali. Domenica 17 ottobre \u00e8 il turno di Eugenio Castellotti, il quale si afferma, con la fida D24 targata TO151544, alla salita da Treponti a Castelnuovo.\nAnche in questa occasione, la vittoria del campione lodigiano e della sua D24 \u00e8 data quasi per certa: fin dalle prove, la supremazia di Eugenio Castellotti sul pi\u00f9 temibile degli avversari, Salvatore Ammendola (che dispone di una potentissima ma poco agile Ferrari da 4,5 litri) \u00e8 abbastanza netta. In gara, poi, il ferrarista \u00e8 costretto alla resa da una avaria meccanica e allora la vittoria della Lancia non \u00e8 pi\u00f9 seriamente minacciata.\nSecondo in classifica si piazza cos\u00ec, davvero inaspettatamente, un vero gentleman-driver, il trevigiano Innocente Baggio, che corre sotto la bandiera del C.U.S. Padova e che riesce a compiere miracoli con la sua ingombrante Ferrari 4500.\nQuesta la classifica (primi 10) della corsa (percorso Km 8,000):\nItalia, 1954, 17 ottobre, V Coppa D'Oro di Sicilia.\nIl circuito stradale di Siracusa (Km 5,500) \u00e8 teatro della V edizione della Coppa D'Oro di Sicilia, manifestazione che si articola in tre corse: una prima per le vetture sport fino a 1100\u00a0cm\u00b3 di cilindrata, una seconda per quelle la cui cilindrata supera i 1100\u00a0cm\u00b3 ed una terza prova finale riservata ai primi 5 classificati delle due corse precedenti ed impostata sui criteri cari agli inglesi della formula ad handicap, in cui evidentemente le vetture risultate pi\u00f9 veloci nelle due \u201cmanches\u201d vengono penalizzate in proporzione alle prestazioni ottenute.\nLa corsa riservata alle vetture fino a 1100\u00a0cm\u00b3 viene dominata dalla Osca di Maria Teresa de Filippis che ha la meglio sui rivali maschi ed in particolare su Giuseppe Rossi e Francesco Siracusa con le Stanguellini, i quali, probabilmente, gareggiando in funzione della prova finale, tendono a mortificare leggermente le loro prestazioni per presentarsi al via della finale con maggiori probabilit\u00e0 di vittoria a causa del minor handicap.\nLa corsa delle vetture \u201coltre 1100 cm\u00b3\u201d \u00e8 quella che vede in lizza la Lancia D24 di Piero Taruffi, sicuramente il pi\u00f9 celebre tra i piloti in gara, \u201csfidato\u201d dalla Ferrari 4,5 litri di Piero Scotti, dalla Gordini 3 litri di Franco Bordoni, dalla Ferrari 500 Mondial 2 litri di Bob Said e da numerose Maserati 2 litri. Dopo una sfuriata iniziale di Scotti, al quinto giro passa in testa la D24 di Piero Taruffi, che non abbandoner\u00e0 pi\u00f9 la testa della corsa sino alla fine, comunque sempre pressato dalla potente Ferrari. La classifica vede dunque 1\u00b0 Piero Taruffi, 2\u00b0 Piero Scotti, 3\u00b0 Franco Bordoni, 4\u00b0 e 5\u00b0 rispettivamente Cesare Perdisa e Luigi Bellucci con le Maserati A6GCS/53 da due litri.\nCon grande disappunto degli organizzatori e, soprattutto, del pubblico, Piero Taruffi non prende parte alla prova finale, che avrebbe incoronato il vincitore della giornata: ufficialmente la mancata partecipazione \u00e8 imputata a problemi fisici (uno stato febbrile imprecisato) ma si dice che la \u201cvolpe d'argento\u201d abbia preso la decisione perch\u00e9 resosi conto che l'handicap assegnatogli non gli avrebbe consentito di lottare per la vittoria.\nQuesta la classifica (primi 6) della corsa per vetture sport di oltre 1100\u00a0cm\u00b3 (percorso: 15 giri del circuito stradale di Siracusa, di km 5,500 per ciascun giro, per complessivi Km 82,500):\nIl Giro pi\u00f9 veloce \u00e8 stato ottenuto da Piero Taruffi [#40] (Lancia D24 spider) in 2'10\u201d alla media di km/h 152,307\nItalia, 1954, 24 ottobre, II Coppa Firenze-Siena.\nL'ultima gara che vede in campo le vetture \u201csport\u201d Lancia degli anni cinquanta, nella fattispecie una D24 da 3,3 litri \u00e8 una corsa su strada di 70\u00a0km che prende l'avvio dal Piazzale Galileo di Firenze e toccando San Casciano e Poggibonsi raggiunge Siena, dove, all'antiporta di Camollia, \u00e8 posto lo striscione d'arrivo. Un percorso piuttosto impegnativo, che l'ormai affermato Eugenio Castellotti non fatica a superare ad una media oraria molto elevata, sbaragliando ogni avversario.\nPoco da dire a proposito della corsa, in cui la vittoria della Lancia \u00e8 risultata scontata e facile, davanti ad una Osca 1100 e ad una Maserati 2 litri.\nQuesta la classifica (primi 10) della corsa (percorso Km 70,000):"}
{"id": "1232901", "revid": "73843", "url": "https://it.wikipedia.org/wiki?curid=1232901", "title": "Rumble Roses", "text": " \u00e8 un videogioco di wrestling femminile del 2004, sviluppato da Yuke's Future Media Creators e pubblicato da Konami in esclusiva per PlayStation 2.\nNel 2006 ne \u00e8 stato pubblicato un \"sequel\", \"Rumble Roses XX\", disponibile solo su Xbox 360. A differenza del suo predecessore \u00e8 tuttavia privo di una trama.\nModalit\u00e0 di gioco.\n\"Rumble Roses\" presenta un \"roster\" composto da dieci personaggi femminili, i quali possiedono sia una personalit\u00e0 buona (\"face\") che una malvagia (\"heel\"), per un totale di venti. La maggior parte dei personaggi incomincia come face, mentre tre personaggi (Bloody Shadow, Candy Cane, Evil Rose) iniziano il gioco come heel. Le varianti alternative vengono sbloccate terminando con successo la modalit\u00e0 storia o tramite il \"VOW System\", un sistema che valuta lo stile di lotta di un personaggio in base alle mosse eseguite sul ring.\nI giocatori possono combattere match singoli o nel fango. Ci sono anche una Modalit\u00e0 Storia e un'opzione che consente di guardare un match fra due lottatrici controllate dal CPU.\nPersonaggi.\nAigle.\nPersonalit\u00e0 alternativa: Killer Khan\nAigle appartiene ad una minoranza nomade che vive nelle pianure della Mongolia. Dotata di notevole esplosivit\u00e0 atletica, ha deciso di partecipare al \"Rumble Roses\" per convincere il padre ed il fratello, ex campioni di sumo, che anche lei potr\u00e0 diventare una grande guerriera in futuro. Ha un conto in sospeso con Makoto Aihara, con la quale ha combattuto numerosi incontri in passato.\nAisha.\nPersonalit\u00e0 alternativa: Sista-A\nAisha \u00e8 una stella dell'industria musicale e dello spettacolo, dove ha conquistato tutti i \"Grammy Awards\" disponibili. Dotata di una voce celestiale e movenze sensuali, decide di partecipare al \"Rumble Roses\" per sconfiggere la sua rivale Dixie Clemets. Nonostante sia la \"diva\" pi\u00f9 importante nel mondo dello spettacolo, nutre un forte senso di rivalsa nei confronti di Dixie Clements, probabilmente perch\u00e9 pi\u00f9 famosa di lei.\nAnesthesia.\nPersonalit\u00e0 alternativa: Dr. Cutter\nAnesthesia \u00e8 una misteriosa infermiera che ricopre il ruolo di assistente di Lady X, un cyborg sperimentale con avanzate tecniche di combattimento che \u00e8 a capo di un'organizzazione segreta. Dotata di una voluttuosa bellezza latina, decide di partecipare al \"Rumble Roses\" poich\u00e9 vede Dixie Clemets e Reiko Hinomoto come potenziali cavie per i suoi esperimenti.\nBenikage.\nPersonalit\u00e0 alternativa: Yasha\nBenikage \u00e8 una ninja che lavora sotto copertura per il governo giapponese per raccogliere informazioni sul \"Rumble Roses\". Membro dell'unit\u00e0 denominata \"otugumi\", il suo nome in codice \u00e8 \"Bloody Shadow\" (in italiano \"Ombra Insaguinata\").\nCandy Cane.\nPersonalit\u00e0 alternativa: Becky\nCandy \u00e8 lo pseudonimo di Rebecca Welsh, la \"frontwoman\" di una band punk femminile, i The Killer Bambies. La societ\u00e0 la consider\u00e0 una reietta e una vagabonda, ma in realt\u00e0 \u00e8 una persona pura di cuore. Si \u00e8 iscritta al Rumble Roses per vincere il premio in denaro e salvare l'orfanotrofio dove \u00e8 cresciuta. \u00c8 stata inseguita da Miss Spencer, anche lei iscritta al torneo che intende riportarla a scuola.\nDixie Clemets.\nPersonalit\u00e0 alternativa: Sgt. Clemets\nDixie \u00e8 l'unica figlia di un importante proprietario di ranch texano. Dixie si occupa del ranch di famiglia oltre a lavorare nell'ufficio dello sceriffo. Anche se decisa e candida, come le tipiche donne texane \u00e8 amichevole e socievole. Dixie vince regolarmente rodei a cui partecipa sin da quando ha 12 anni ed \u00e8 stata recentemente eletta la ragazza pi\u00f9 desiderabile di tutto il Texas. Ha deciso di mettersi alla prova nel torneo Rumble Roses quando ha scoperto che la figlia del suo idolo, la leggendaria wrestler Kamikaze Rose, avrebbe partecipato alla competizione.\nEvil Rose.\nPersonalit\u00e0 alternativa: Noble Rose\nMisteriosa lottatrice mascherata nota per la sua durezza in combattimento. Le origini di Evil Rosa sono inizialmente avvolte nel mistero. Ha riflessi e agilit\u00e0 fuori da comune, e sfrutta tali caratteristiche per torturare l'avversario. Per un motivo inspiegabile, appare sempre quando Reiko si trova nei guai. Verso la fine Evile Rose, si rivela essere la sorella maggiore di Reiko scomparsa tempo addietro. Catturata da Anesthesia alter\u00f2 la sua mente per poterla rendere senzsa volont\u00e0 e poterla controllare. Il motivo di tale controllo sembra essere un tatuaggio di un serpente a due teste che Evil Rose ha sul seno. Rivedendo la sorella minore Reiko nel torneo inizia a combattere il suo condizionamento mentale riuscendo infine a liberarsi. Reiko \u00e8 felici di avere ritrovato sua sorella, ma Evil Rose fa perdere le sue tracce lasciando solo la sua maschera. Molto probabilmente per fare ritorno a casa oh per inseguire Anesthesia per potersi vendicare.\nMakoto Aihara.\nPersonalit\u00e0 alternativa: Black Belt Demon\nGiovanissima campionessa di Judo, Makoto \u00e8 attualmente medaglia d'oro, nella classe 50 kg. \u00c8 una delle atlete pi\u00f9 forti al mondo nella sua disciplina, e vuole vendicare la sconfitta subita in giovent\u00f9 per mano di Aigle, e che ha deciso di partecipare al Rumble Roses quando ha scoperto che Aigle vi partecipava. Alla fine dello scontro nessuna delle due serba rancore per l'altra rimanendo buone amiche. Ammira molto Reiko definendola una delle avversarie pi\u00f9 forti che abbia conosciuto.\nMiss Spencer.\nPersonalit\u00e0 alternativa: Mistress Spencer\nMiss Spencer \u00e8 una insegnante di storia dall'aspetto particolarmente affascinante. Ha deciso di partecipare a Rumble Roses per riportare a scuola la sua studentessa pi\u00f9 ribelle, Rebecca Welsh (Candy Cane). Come lei stessa ha ammesso: quando frequentava ancora la scuola come studentessa, Miss Spencer partecip\u00f2 ai wrestling scolastici salendo in prima classifica chiarendo cos\u00ec le sue grandi doti da lottatrice, bench\u00e9 da tempo si fosse ritirata. Scoprendo in seguito che la sua studentessa Candy voleva vincere il torneo per ottenere il premio in denaro per salvare l'orfanotrofio in cui \u00e8 cresciuta, comprende infine il suo animo sincero. Miss Spencer promette che protegger\u00e0 Candy dai pericoli e di vincere il premio per lei. Candy comprende infine quanto Miss Spencer tenesse a lei.\nReiko Hinomoto.\nPersonalit\u00e0 alternativa: Rowdy Reiko\nReiko \u00e8 stata cresciuta e addestrata all'arte del wrestling sin dalla giovent\u00f9 da sua madre, una famosissima lottatrice: Kamikaze Rose. A Reiko \u00e8 stato detto che sua madre \u00e8 morta in un incidente avvenuto durante un incontro 10 anni fa mentre si trovava a combattere negli USA. La sorella pi\u00f9 anziana di tre anni, con cui Reiko \u00e8 cresciuta, \u00e8 partita per gli USA in cerca di vendetta all'et\u00e0 di 18 e da allora non si hanno pi\u00f9 sue notizie. Studentessa e prima in classifica nella federazione del wrestling del Japan Women's Physical ed College, lavora part time nel mondo delle corse per mantenersi. Un giorno Reiko ha trovato una pubblicit\u00e0 riguardo al torneo Rumble Roses Championishp e nella speranza di trovare sua sorella ha deciso di parteciparvi. Stringe una forte amicizia con Dixie diventando grandi amiche. Affrontando Evil Rose, Reiko intuisce che essa sia la sua sorella maggiore scomparsa anni fa.\nSviluppo.\nIl gioco utilizza lo stesso motore grafico di \"WWE SmackDown! Here Comes the Pain\" (2003), anch'esso sviluppato da Yuke's Future Media Creators.\nIl modello 3D di ogni personaggio \u00e8 composto da oltre 10000 poligoni.\nColonna sonora.\nLe musiche d'ingresso di molte lottatrici sono prese dalla serie di videogiochi \"Dance Dance Revolution\", anch'essa pubblicata da Konami."}
{"id": "1232903", "revid": "486946", "url": "https://it.wikipedia.org/wiki?curid=1232903", "title": "A.S. Livorno", "text": ""}
{"id": "1232905", "revid": "767487", "url": "https://it.wikipedia.org/wiki?curid=1232905", "title": "California Jamming", "text": "California Jamming \u00e8 un album live dei Deep Purple, pubblicato nel 1996 che testimonia una loro performance del 1974, durante il tour promozionale di \"Burn\".\nIl Disco.\nIl concerto rappresenta la prima uscita ufficiale in territorio statunitense della nuova formazione (\"Mark III\") con David Coverdale e Glenn Hughes.\nL'album \u00e8 stato registrato durante il \"California Jam Festival\", il 6 aprile 1974.\nIl festival fu organizzato dalla televisione americana ABC sul circuito automobilistico dell\"'Ontario Speedway\" (a pochi chilometri da San Francisco) ed erano presenti, oltre ai Deep Purple, anche i Black Sabbath, gli Eagles, gli Earth, Wind &amp; Fire e gli Emerson, Lake &amp; Palmer, che si esibiscono davanti a circa 400.000 persone.\nLo show rimane memorabile per la bravura dei membri dei Deep Purple e \"California Jamming\" pu\u00f2 essere senz'altro paragonabile all'album \"Made in Japan\", purtroppo viene pubblicato solo nel 1996 e la sua popolarit\u00e0 ne risente molto. Da ricordare le urla di Glenn Hughes durante il brano d'apertura \"Burn\", la straziante esecuzione vocale di David Coverdale del brano \"Mistreated\" e la mastodontica \"Space Truckin\"' che viene eseguita in un crescendo di eccessi (soprattutto di Blackmore).\nIl 19 marzo 2003 l'album \u00e8 stato ripubblicato in Giappone in versione rimasterizzata e ampliata, con \"Lay Down, Stay Down\" come \"bonus track\" e col nuovo titolo: \"California Jam 1974\".\nVersione home video.\nIn origine la performance fu realizzata come film-concerto per il mercato home video nel 1981 in formato VHS dalla BBC Video, e ripubblicata in DVD il 24 gennaio 2006 dalla Eagle Rock Entertainment.\nTra le curiosit\u00e0 della versione video va sottolineato l'\"incidente\", che vede protagonista Ritchie Blackmore.\nNella parte finale del concerto, durante l'esecuzione di \"Space Truckin\"', il chitarrista prima sfascia il suo strumento contro una telecamera che lo sta riprendendo, quindi d\u00e0 fuoco ad un amplificatore facendolo esplodere. \nLa sua fu una reazione ad un conflitto scoppiato nel backstage tra lo stesso e gli organizzatori, colpevoli ai suoi occhi di voler troppo anticipare l'esibizione dei Deep Purple, non rispettando cos\u00ec gli accordi iniziali tra le parti.\nBlackmore inoltre non desiderava che \"Emerson, Lake &amp; Palmer\" risultassero gli headliner dell'evento, ruolo che invece avrebbe dovuto spettare ufficialmente al gruppo hard rock inglese, come testimoniato dal suo cachet superiore, rispetto a quelli degli altri artisti partecipanti all'evento."}
{"id": "1232910", "revid": "71433", "url": "https://it.wikipedia.org/wiki?curid=1232910", "title": "Saved by the Bell", "text": ""}
{"id": "1232911", "revid": "1516566", "url": "https://it.wikipedia.org/wiki?curid=1232911", "title": "Classe Artigliere", "text": "Classe Artigliere nella storia della Marina Militare italiana pu\u00f2 riferirsi a:"}
{"id": "1232932", "revid": "2130303", "url": "https://it.wikipedia.org/wiki?curid=1232932", "title": "Cappella della Madonna della Neve (Piombino)", "text": "La cappella della Madonna della Neve o della Madonna del Desco \u00e8 un edificio sacro che si trova in via del Desco a Piombino.\nLa prima notizia documentaria della cappella risale al 1499, quando fu eletto un operaio addetto alla manutenzione. Era anticamente posta fuori dalle mura urbane, in aperta campagna, ed era sede di un ospedale o lazzaretto resosi protagonista nel corso della grande peste del 1630.\nL'aspetto attuale \u00e8 frutto di numerose trasformazioni, anche se restano ben leggibili la struttura originaria ad aula unica con volte a crociera sorrette da peducci in marmo e il restringimento della larghezza verso l'altare maggiore, un espediente finalizzato a creare l'impressione di maggiore ampiezza ad un edificio di limitate dimensioni.\nIl convento attiguo risale al XVII secolo. Nel 1925 la volta della cappella fu decorata da Luigi Arcangeli, che realizzava nello stesso anno anche la pala d'altare in stile tardo gotico. Attualmente ospita una comunit\u00e0 di suore dell'ordine fondato da Madre Teresa di Calcutta."}
{"id": "1232933", "revid": "287204", "url": "https://it.wikipedia.org/wiki?curid=1232933", "title": "Coimbatore", "text": " \nCoimbatore (in tamil \u0b95\u0bcb\u0baf\u0bae\u0bcd\u0baa\u0ba4\u0bcd\u0ba4\u0bc2\u0bb0; trasl. K\u014dyamputt\u016br) (nota anche come Koyamuttur, Koyambattur, Koimbatore) \u00e8 una suddivisione dell'India, classificata come \"municipal corporation\", di 923.085 abitanti, capoluogo del distretto di Coimbatore, nello stato federato del Tamil Nadu. In base al numero di abitanti la citt\u00e0 rientra nella classe I (da 100.000 persone in su) e l'agglomerato urbano raggiunge i 1.461.139 abitanti.\nCoimbatore \u00e8 famosa per le sue industrie tessili, e per sue caratteristiche officinette meccaniche ed \u00e8 chiamata anche con il nome di Koneyammanputhhur che significa \"luogo di nascita della dea\", o anche Kovai (in tamil: \u0b95\u0bcb\u0bb5\u0bc8).\nGeografia fisica.\nLa citt\u00e0 \u00e8 situata a 11\u00b0 0' 0 N e 76\u00b0 58' 0 E, sulle rive del fiume Noyyal, poco distante dal confine con il Kerala, e ha un'altitudine di 379 .\nSociet\u00e0.\nEvoluzione demografica.\nAl censimento del 2001 la popolazione di Coimbatore assommava a 923.085 persone, delle quali 476.056 maschi e 447.029 femmine. I bambini di et\u00e0 inferiore o uguale ai sei anni assommavano a 101.447, dei quali 53.167 maschi e 48.280 femmine. Infine, coloro che erano in grado di saper almeno leggere e scrivere erano 719.042, dei quali 386.260 maschi e 332.782 femmine."}
{"id": "1232935", "revid": "767487", "url": "https://it.wikipedia.org/wiki?curid=1232935", "title": "Piedone lo sbirro", "text": "Piedone lo sbirro \u00e8 un film del 1973 diretto da Steno. \u00c8 il primo film della tetralogia di Piedone.\nTrama.\nNapoli. Joe, un militare americano sotto effetto di droga, inizia a sparare alla polizia dal tetto di un edificio; dopo inutili trattative, viene disarmato e arrestato dal commissario di polizia Rizzo, detto \"Piedone\" in ragione della sua mole che gli permette di avere la meglio sui malviventi grazie ai cazzotti, e quindi di girare sempre disarmato.\nNel mentre, Ferdinando Scarano, soprannominato \"'o Barone\" data la sua discendenza aristocratica, \u00e8 un ex protettore di prostitute che, in contatto con il clan dei marsigliesi (in cerca di nuove piazze al di fuori della Francia dove smerciare la droga) tenta il grande salto per diventare un boss di tutto rispetto.\nPiedone, sospeso dal servizio dal nuovo commissario capo (che non approva per nulla i suoi metodi) a causa di un pestaggio proprio ai danni di Scarano (in quanto questi aveva fatto sfregiare al volto una sua prostituta che si era rifiutata di vendere droga ai clienti), tenta di collaborare con la vecchia camorra per estromettere da Napoli i Marsigliesi i quali, oltre alla droga, portano anche violenza e corruzione. In particolare, Piedone \u00e8 aiutato da un noto capoparanza, Manomozza e, grazie a quest'ultimo, riesce a infliggere un duro colpo ai clan dei Marsigliesi distruggendo il loro laboratorio e pestando gli spacciatori. Scarano, messo alle strette, viene poi trovato ucciso in casa sua: il delitto \u00e8 stato architettato in modo da tentare di addossarne la responsabilit\u00e0 proprio a Piedone.\nDopo una serie di indagini condotte in via non ufficiale, il commissario arriva a smascherare il responsabile di tutto questo, che risulta essere proprio Manomozza. Il camorrista, nonostante la collaborazione con Piedone, intraprendeva segretamente dei rapporti con i Marsigliesi per prendere poi il controllo del mercato della droga e proprio grazie ai Marsigliesi era riuscito a eliminare Scarano, suo nemico personale.\nPiedone ottiene la soffiata da Peppino il gobbo, un gobbetto suo vecchio amico che sbarca il lunario fornendo informazioni alla polizia. Proprio Peppino rivela a Piedone che un grande carico di droga si trova su una nave proveniente da Tunisi in arrivo e, per questo, viene assassinato. Ciononostante, in punto di morte, Peppino riesce a rivelare il suo assassino, posizionando le dita della propria mano proprio come quelle tipiche di Manomozza. Dopo aver trovato il carico di droga sulla nave (che in realt\u00e0 non viene da Tunisi, ma si chiama Tunis e proviene da Marsiglia) grazie all'aiuto di Joe e altri due marinai statunitensi, Piedone va a trovare Manomozza in un locale per farlo confessare, giocando sul fatto che, avendo perso il carico di droga, era in pericolo di vita per via della vendetta dei Marsigliesi e che non pu\u00f2 ucciderlo, in quanto unico conoscitore dell'ubicazione della merce. Nel mentre sopraggiunge Caputo che arresta Piedone su ordine del Commissario capo, quest'ultimo convinto che Rizzo sia coinvolto nel traffico di droga e nelle uccisioni di Ferdinando 'O Barone e di Peppino il gobbo. Sempre pi\u00f9 convinto che il Commissario Capo sia corrotto, Rizzo scappa via, ed escogita un piano per capire da che parte sta costui, cio\u00e8 lo invita a raggiungerlo la sera stessa da solo in un piazzale, dicendogli che vuole consegnarsi alla giustizia e far recuperare la droga, contenuta in un borsone. All'appuntamento si presentano Manomozza e i suoi uomini, che per\u00f2 non erano in combutta con il Commissario ma avevano solo seguito Piedone, e quest'ultimo intima loro di consegnargli la droga. Il Commissario Capo fa circondare tutti con le forze di Polizia (cosa prevista da Piedone nel caso non fosse stato corrotto), in quanto aveva usato quest'ultimo come esca fin dall'inizio. Piedone dal canto suo ammette che nel borsone non c'\u00e8 mai stata droga, per dimostrare la sua innocenza. Manomozza riesce a sparare alle luci delle macchine della Polizia che illuminano la scena e, nel fuggi fuggi generale, fugge anch'egli con quattro uomini per le grotte sotterranee di Napoli. Quelle grotte sono conosciute anche da Piedone che li raggiunge e, dopo una violenta scazzottata, li cattura tutti, compreso Manomozza. Piedone \u00e8 quindi, reintegrato in servizio e nella scena finale si vede una tavolata dove mangia insieme alla vedova Maria (sua padrona di casa), il figlio di lei Salvatore, e Gennarino, un ladro da tempo ricercato dai Carabinieri ma che Piedone protegge perch\u00e9 ben sa che \u00e8 diventato un ladro solo per riuscire a sfamare la moglie e i dieci figli (anche loro seduti a tavola con Piedone).\nDistribuzione.\nDistribuito nei cinema italiani il 25 ottobre 1973, \"Piedone lo sbirro\" ha incassato quasi tre miliardi di lire dell'epoca, rendendolo il primo e pi\u00f9 efficace tentativo di mescolare il genere poliziesco con la commedia.\nLuoghi delle riprese.\nOltre, ovviamente, alla citt\u00e0 di Napoli, le riprese esterne di questo film furono girate a Roma, Pozzuoli e a Licola, una localit\u00e0 a cavallo tra le zone censuarie di Pozzuoli e di Giugliano in Campania:\nColonna sonora.\nLe musiche sono composte dai fratelli Maurizio e Guido De Angelis ed edite dalle edizioni musicali \"Bixio-Sam\"; il \"Tema di Piedone\" \u00e8 per\u00f2 eseguito da Santo &amp; Johnny."}
{"id": "1232937", "revid": "834", "url": "https://it.wikipedia.org/wiki?curid=1232937", "title": "Cappella della Madonna del Desco (Piombino)", "text": ""}
{"id": "1232938", "revid": "33689", "url": "https://it.wikipedia.org/wiki?curid=1232938", "title": "Nintendo EAD", "text": "Nintendo Entertainment Analysis &amp; Development (Nintendo EAD), nota come Nintendo Research &amp; Development 4 fino al 1989, \u00e8 stata una divisione di ricerca, progettazione e sviluppo interna a Nintendo.\n\u00c8 conosciuta per aver sviluppato alcune delle serie di videogiochi pi\u00f9 famose della compagnia, tra cui \"Super Mario\", \"The Legend of Zelda\", \"Star Fox\", \"Animal Crossing\" e \"Pikmin\".\nStoria.\nNegli anni '70 Nintendo, fino ad allora principalmente un'azienda di giocattoli, cominci\u00f2 a interessarsi al mercato videoludico. Hiroshi Yamauchi, presidente della compagnia, istitu\u00ec nel 1977 una , assumendo designer professionisti incaricati di ideare e curare l'aspetto artistico dei videogiochi. Al suo interno figuravano Makoto Kano, che avrebbe realizzato diversi Game &amp; Watch, e Shigeru Miyamoto, futuro creatore di molti franchise di successo di Nintendo. Il gruppo faceva da supporto al reparto di produzione \"Nintendo Research &amp; Development Department\", fondato negli anni '60 e successivamente frammentato in tre sottogruppi. Il primo di questi, \"Research &amp; Development 1\", si occupava della produzione di videogiochi arcade, mentre gli altri due dello sviluppo di software e hardware.\nMiyamoto si fece notare dai vertici della compagnia per l'importante successo riscosso dal suo videogioco arcade \"Donkey Kong\", sviluppato all'interno del team \"R&amp;D1\". Nel 1984 gli venne quindi assegnato un gruppo di sviluppo apposito, denominato \"Nintendo Research &amp; Development 4\". Il ruolo di amministratore delegato venne affidato a Hiroshi Ikeda, che aveva gi\u00e0 ricoperto la carica all'interno di Toei Animation. Tra i primi membri del gruppo si ricordano: Shigeru Miyamoto, Takashi Tezuka, Kenji Miki e Minoru Maeda per il game design; K\u014dji Kond\u014d, Akito Nakatsuka e Hirokazu Tanaka per il reparto sonoro; Toshihiko Nakago e la sua azienda SRD (\"Systems Research &amp; Development\") per la programmazione.\n\"Nintendo R&amp;D4\" realizz\u00f2 nel giro di pochi anni videogiochi rivoluzionari e di grande successo, primo fra tutti \"Super Mario Bros.\", ottenendo per questo un ruolo sempre pi\u00f9 centrale nella compagnia. Nel 1989 cambi\u00f2 nome in \"Nintendo Entertainment Analysis &amp; Development\" e Shigeru Miyamoto venne promosso a suo amministratore delegato. Alla sezione di game design (ora denominata \"Software Development Department\") ne venne affiancata un'altra dedicata allo sviluppo di tecnologie e programmi di supporto, il \"Technology Development Department\" gestito da Takao Sawano.\nNel 2000 Miyamoto divenne un produttore esecutivo della compagnia, lasciando il ruolo di amministratore di \"EAD\" al collega Takashi Tezuka. Tra il 2003 e il 2005, Nintendo intraprese una ristrutturazione aziendale con la chiusura di \"Nintendo R&amp;D1\" e \"Nintendo R&amp;D2\" e l'apertura di nuove divisioni. Diversi sviluppatori vennero ricollocati all'interno di \"EAD\" e perci\u00f2 il dipartimento software venne suddiviso in cinque team a Kyoto e due team in una nuova sede a Tokyo.\nNel 2013 Katsuya Eguchi venne promosso a capo della divisione, succedendo a Tezuka. Il 16 settembre 2015 \"Nintendo EAD\" cess\u00f2 di esistere fondendosi con la \"Nintendo Software Planning &amp; Development Division\" (che comprendeva \"Nintendo SPD\" e \"Nintendo SDD\"), dando vita alla nuova divisione aziendale \"Nintendo Entertainment Planning &amp; Development\".\nLista di videogiochi sviluppati.\nResearch &amp; Development 4.\nManager: Hiroshi Ikeda\nEAD Software Development Department.\nManager: Shigeru Miyamoto, Takashi Tezuka (dal 2000)\nEAD Software Group No. 1.\nManager: Hideki Konno\nEAD Software Group No. 2.\nManager: Katsuya Eguchi, Hirashi Nogami (dal 2013)\nEAD Software Group No. 3.\nManager: Eiji Aonuma\nEAD Software Group No. 4.\nManager: Hiroyuki Kimura\nEAD Software Group No. 5.\nManager: Tadashi Sugiyama\nEAD Tokyo Software Group No. 1.\nManager: Takao Shimizu\nEAD Tokyo Software Group No. 2.\nManager: Yoshiaki Koizumi\nTechnology Development Department.\nIl reparto, presieduto da Takao Sawano, forniva motori di gioco, strumenti di programmazione e librerie ai vari team del \"Software Development Department\". Spesso i programmatori venivano inviati temporaneamente negli altri team per migliorare e velocizzare lo sviluppo dei singoli giochi.\nA seguito della ristruttura aziendale del 2003, il dipartimento venne suddiviso in \"Development Environment Group\" e \"Technology Design Group\", rispettivamente supervisionati da Yasunari Nishida e Keizo Ota. Il primo gruppo sviluppava motori di gioco, mentre il secondo dei Software Development Kit per le console Nintendo domestiche e portatili."}
{"id": "1232940", "revid": "74173", "url": "https://it.wikipedia.org/wiki?curid=1232940", "title": "Croc", "text": ""}
{"id": "1232943", "revid": "76963", "url": "https://it.wikipedia.org/wiki?curid=1232943", "title": "Jean-Baptiste Cl\u00e9ment", "text": "Biografia.\nNato in una famiglia agiata \u2013 il padre era un ricco mugnaio \u2013 lasci\u00f2 la casa dei genitori molto presto. Dall'et\u00e0 di 14 anni, fu operaio guarnitore in cuoio, che egli stesso considerava il pi\u00f9 insignificante dei mestieri. Dopo aver svolto ancora diversi mestieri, raggiunse Parigi dove avvicin\u00f2 dei giornalisti che scrivevano nei quotidiani socialisti, specie nel \"Le Cri du peuple\" (Il grido del popolo) di Jules Vall\u00e8s. Nel 1867 dovette rifugiarsi in Belgio \u2013 dove pubblic\u00f2 il famoso \"Le Temps des cerises\" (Il tempo delle ciliegie, che venne poi adottato come inno di Radio Libertaire) di cui aveva scritto nel 1866 il testo (la musica sar\u00e0 poi scritta da Antoine Renard nel 1868). Inno d'amore e di speranza politica dedicata a una conduttrice di un'ambulanza della comune, M.me Louise. Tornato a Parigi, collabor\u00f2 in diversi giornali d'opposizione al governo del Secondo Impero, come \"La R\u00e9forme\" di Charles Delescluze e di Auguste Vermorel.\nCondannato per aver pubblicato un giornale non gradito all'Imperatore, fu imprigionato nelle carceri di Sainte-P\u00e9lagie fino alla rivolta parigina del 4 settembre 1870. Membro della Guardia nazionale, partecip\u00f2 alle giornate di opposizione al Governo di Difesa nazionale, alle rivolte del 31 ottobre 1870 e del 22 gennaio 1871. Il 26 marzo 1871 fu eletto al Consiglio della Comune per il XVIII arrondissement. Membro della commissione dei Servizi pubblici e delle Sussistenze, il 16 aprile fu delegato alla fabbricazione delle munizioni per la commissione dell'Insegnamento. Nel \"Cri du peuple\" protesta contro la chiusura di alcuni giornali di opposizione alla Comune e combatte sulle barricate durante la \"Settimana di sangue\". Poco dopo scriver\u00e0 la canzone \"La Semaine sanglante\" che denuncia la sanguinosa repressione del movimento comunardo.\nFuggito a Londra, fu condannato a morte in contumacia nel 1874; dal maggio 1875 al novembre 1876 rientr\u00f2 clandestinamente in Francia rifugiandosi presso i parenti a Montfermeil in attesa di un'amnistia che giunse nel 1879.\nNel 1880 rientr\u00f2 a Parigi. Nel 1885, fond\u00f2 il circolo di studi socialisti \"L'\u00e9tincelle\" (La scintilla) di Charleville e la Federazione socialista delle Ardennes. Il 28 ottobre 1898 fu iniziato in Massoneria nella loggia \"Les R\u00e9novateurs\" del Grande Oriente di Francia \u00e0 Clichy, vicino a Parigi. Il 10 gennaio 1900 si affili\u00f2 alla loggia \"L'\u00c9volution Sociale\" a Parigi, nella quale il 6 luglio 1901 fu fatto Compagno e poi Maestro.\nAl suo funerale, il 26 febbraio 1903 parteciparono 5.000 persone.\nSecondo uno dei suoi amici, \u00abil ricordo di un tale uomo non si canceller\u00e0 mai, la distanza e il tempo lo rendono pi\u00f9 caro ancora a coloro che poterono apprezzare le qualit\u00e0 profondamente buone del suo cuore di buon poeta e di proletario in rivolta contro tutte le ingiustizie sociali [...] E tuttavia, mai un agitatore fu tanto vilipeso quanto Jean-Baptiste Cl\u00e9ment. Ma niente lo fermava: non le condanne, non la malvagit\u00e0 capitalista, non l'indifferenza operaia. Fu veramente una grande figura dell'epoca eroica del socialismo\u00bb."}
{"id": "1232946", "revid": "1573940", "url": "https://it.wikipedia.org/wiki?curid=1232946", "title": "Cappella della Cittadella", "text": "La cappella della Cittadella \u00e8 un edificio sacro che si trova nella piazza omonima a Piombino.\nStoria e descrizione.\nLa cappella della residenza principesca della Cittadella venne realizzata tra il 1465 e il 1470 su commissione di Jacopo III Appiani da Andrea Guardi.\nL'edificio, a navata unica, risulta esemplato su un impianto albertiano nel prospetto interamente in marmo, frontonato con rosone a dieci raggi e tripartito da quattro lesene con capitelli sul modello del Tempio malatestiano di Rimini. Del Guardi \u00e8 anche la lunetta del portale di accesso raffigurante la \"Madonna con il Bambino\" tra ornamenti floreali e, all'interno, i plutei in marmo bianco, decorati con stemmi degli Appiani, che servivano a dividera la zona riservata ai Principi da quella per i cortigiani. L'abside \u00e8 nascosto, ed inserito nella costruzione adiacente.\nL'interno presenta un altare barocco del XVIII secolo in marmi policromi, dove \u00e8 collocata una \"Madonna con il Bambino\" in terracotta policroma invetriata, attribuita a Andrea della Robbia. Sotto il piano di calpestio vi sono vari sepolcri.\nDietro alla chiesa si trova un edificio usato nei secoli per vari funzioni, fra tutti quello di d\u00e9pendance del palazzo principesco, che \u00e8 oggi una villa privata."}
{"id": "1232948", "revid": "1318658", "url": "https://it.wikipedia.org/wiki?curid=1232948", "title": "Bernt Johansson", "text": "Nel 1976, tra i dilettanti, vinse l'oro olimpico su strada ai Giochi di Montr\u00e9al. Fu professionista dal 1977 al 1981.\nCarriera.\nRappresent\u00f2 il suo Paese ai Giochi olimpici di Monaco di Baviera nel 1972 e a quelli di Montr\u00e9al nel 1976, in cui vinse la medaglia d'oro della prova in linea superando l'italiano Giuseppe Martinelli e il polacco Mieczys\u0142aw Nowicki. Sempre tra i dilettanti fece suo il titolo iridato della cronosquadre nel 1974 a Montr\u00e9al.\nPass\u00f2 professionista all'inizio stagione 1977, e gareggi\u00f2 sempre per squadre italiane, prima con la Fiorella-Mocassini, poi dal 1979 al 1981 con la Magniflex. Si aggiudic\u00f2 un Trofeo Baracchi in coppia con Carmelo Barone, due Gran Premi Industria e Commercio di Prato, un Giro dell'Emilia, un Giro del Lazio e soprattutto le tappe di Voghera e Bosco Chiesanuova al Giro d'Italia 1979, competizione in cui si classific\u00f2 al terzo posto finale."}
{"id": "1232949", "revid": "1752268", "url": "https://it.wikipedia.org/wiki?curid=1232949", "title": "Croc 2", "text": "Croc 2, conosciuto in Giappone come , \u00e8 un videogioco del 1999, sequel di \"\". Sviluppato da Argonaut Software tra il 1998 e il 1999 e pubblicato dalla Fox Interactive, \"Croc 2\" \u00e8 uscito per Game Boy Color, Windows e PlayStation; era stata progettata una distribuzione per Sega Saturn e Sega Dreamcast, ma entrambe sono state annullate.\nLa trama riprende la missione di Croc di salvare i Gobbo dal perfido Barone Dante, che con l'aiuto dei suoi aiutanti, i Dantini, \u00e8 tornato in vita; la trama coinvolge anche la ricerca dei genitori di Croc. La colonna sonora originale \u00e8 del chitarrista Simon Gosling e di Justin Scharvona.\nTrama.\nIntroduzione.\nUn piccolo e simpatico coccodrillo di nome Croc venne trovato dagli adorabili amici gobbos, piccole palle di pelo che abitano le Isole Gobbo.\nRufus, Re dei Gobbos, adott\u00f2 il trovatello e con l'aiuto del resto della trib\u00f9, lo allev\u00f2 alla maniera dei gobbo.\nTutto and\u00f2 bene finch\u00e9 un giorno il malvagio Barone Dante arriv\u00f2 nella valle dei Gobbo. Dante era un mago cattivo che trovava piacere nell'infliggere dolore e sofferenza degli altri. Turbato dalla felicit\u00e0 dei pacifici gobbos, il Barone Dante e i suoi Dantini fecero razzia dei gobbos nella loro valle. Re Rufus fu catturato dal Barone Dante in persona e tenuto in una gabbia all'interno della sua Torre del Terrore.\nCroc riusc\u00ec ad evitare la cattura, ma fu lasciato solo. Sapeva che doveva aiutare i gobbos in ogni modo e salvare il Re Rufus dal Barone Dante.\nDopo molte avventure, Croc riusc\u00ec a liberare i gobbos, sconfiggendo il Barone e salvando il saggio Re Rufus. Ogni cosa torn\u00f2 normale nella Valle dei Gobbo e i gobbos celebrarono Croc erigendo una statua in suo onore nella Valle.\nL'inizio del gioco.\nCon il perfido Barone Dante lontano, Croc e i gobbos hanno ripreso le loro vite allegre, ma nello stesso tempo, non troppo lontano, i malvagi Dantini hanno iniziato a riportare il loro maestro in vita. Sfortunatamente, il Gobbo Inventore viene catturato quando assiste al ritorno di Dante.\nUn giorno, mentre Croc gioca sulla spiaggia con i Gobbos, trova una bottiglia; la prende e all'interno trova un messaggio con una piccola impronta del coccodrillo. Il messaggio spiega che coloro che l'hanno scritto stanno cercando il loro figlio smarrito.\nCroc rimane scioccato: porta il messaggio a Re Rufus che lo legge e infine suggerisce a Croc di intraprendere un viaggio verso terre lontane, dove trover\u00e0 altri gobbos che lo potranno aiutare a cercare i genitori naturali.\nCos\u00ec, tutti i gobbos aiutano Croc a costruire una catapulta che possa inviare il coccodrillo verso la terra lontana, dove inizia il gioco.\nModalit\u00e0 di gioco.\nRispetto alla prima avventura, invece di trovare semplicemente sei gobbos in ogni livello, ora il giocatore deve portare a termine diversi compiti, tra i quali anche la guida di diversi veicoli: auto da corsa, carrello della miniera e gommone.\nCroc inizia con cinque vite (cuori) e deve trovare o comprare cuori per potere possedere pi\u00f9 di cinque vite; se Croc viene ferito da un nemico, perde una vita, ma non torna al precedente livello. Se cade in un pozzo senza fondo o non \u00e8 in grado di uscire da un pozzo di lava, torna indietro all'ultimo gong da cui \u00e8 passato, che funge da check-point. Una volta che tutte le vite sono state perse, torna indietro alla porta del villaggio da cui \u00e8 entrato nel livello.\nCi sono quattro villaggi che Croc deve attraversare prima di raggiungere la fine del gioco, ognuno abitato da gobbos con diverse personalit\u00e0. I quattro villaggi sono il Villaggio dei Marinai (prati e mare), il Villaggio dei Cosacchi (neve e ghiaccio), il Villaggio dei Cavernicoli (preistorici) e il Villaggio Inca (citt\u00e0 e templi). Ogni villaggio ha cinque livelli principali (2 per quello Inca), 2 boss da sconfiggere (1 per quello Inca) e una porta segreta del Gobbo d'Oro (Golden Gobbo).\nI vari vantaggi delle jelly jump sono utilizzati per fornire a Croc un trampolino con cui eseguire un super salto, utile per raggiungere certi oggetti, come cuori o gemme colorate.\nPrincipali livelli.\nPer ogni livello, Croc dovr\u00e0 risolvere il problema del gobbo che aspetta fuori dalla porta. All'interno di ogni livello c'\u00e8 una chiave che permetter\u00e0 di risolvere il problema, pi\u00f9 100 gemme e 5 cristalli colorati (rosso, verde, viola, blu e giallo). Dopo avere trovato i cinque cristalli, apparir\u00e0 un portale nell'area del Golden Gobbo, che permette al giocatore di vincere il Golden Gobbo relativo al livello. Queste aree sono di solito molto difficili e la missione non pu\u00f2 essere ripresa dal gong una volta che Croc perde una vita: in tal caso la missione va ricominciata da capo. Nei livelli con i veicoli, dopo aver trovato tutte le gemme il Gobbo apparir\u00e0 direttamente.\nLivelli dei boss.\nI livelli dei boss presentano un nemico che Croc deve sconfiggere. Ogni mondo ha due livelli boss, tranne il mondo Inca che ne possiede solo uno. Il giocatore deve completare tre livelli per poter affrontare il primo boss, e i rimanenti due livelli per potere affrontare il secondo. Dopo che il secondo boss \u00e8 stato sconfitto, Croc pu\u00f2 proseguire verso il prossimo mondo.\nElenco dei boss.\nVillaggio dei Marinai\nVillaggio Cosacco\nVillaggio dei Cavernicoli\nVillaggio Inca\nLivelli di Fine Gioco\nPorte del Gobbo d'Oro.\nIn ogni mondo, c'\u00e8 una porta del Gobbo d'Oro.\nIn ogni villaggio la Porta del Gobbo d'Oro richiede un certo numero di Golden Gobbo per consentirne l'accesso.\nUna volta che il giocatore passa attraverso questa porta, vengono persi cinque Golden Gobbos (senza riferimento al mondo in cui sono stati recuperati), oppure due nel Villaggio Inca.\nOgni porta del Gobbo d'Oro contiene un Livello segreto costruito in modo da formare una sorta di Labirinto in cui da qualche parte \u00e8 conservata una Tessera Del Puzzle.\nIn tutto il gioco ci sono 4 Tessere del Puzzle le quali sbloccano, dopo aver battuto Baron Dante, la possibilit\u00e0 di giocare il Mondo di Dante.\nIl Mondo di Dante.\nIl Mondo di Dante \u00e8 formato da Tre Villaggi che sono la copia contorta dei primi tre Villaggi e sono pieni di Dantini. In ognuno di essi \u00e8 possibile recuperare 5 cristalli colorati che permettono di sbloccare una gabbia contenente un Uovo di Croc.\nUna volta recuperate tutte e tre le Uova di Croc il Gioco \u00e8 completo al 100%.\nSequel.\nVennero in seguito messi in commercio per cellulari soltanto 3 giochi non ufficiali, infatti sono stati prodotti dalla Morpherme: "}
{"id": "1232953", "revid": "767487", "url": "https://it.wikipedia.org/wiki?curid=1232953", "title": "Chiesa di Sant'Antimo sopra i Canali", "text": "La chiesa di Sant'Antimo sopra i Canali, detta anche popolarmente la Tarsinata, si trova in via Sferracavalli a Piombino.\nStoria.\nLa chiesa di Sant'Antimo, oggi non pi\u00f9 officiata e inglobata nel fabbricato dell'ex ospedale civile, sostitu\u00ec fin dal 1468 la primitiva pieve di San Lorenzo. La sua edificazione \u00e8 riferibile al 1258, grazie all'intervento dalla ricca Corporazione dei Marinai. L'impronta gotica \u00e8 riconoscibile nell'abside quadrata e nelle finestre ad arco acuto della navata.\nNel XVII secolo vi fu annesso un grande convento intitolato a sant'Anastasia; di esso si conserva ancora il chiostro e alcune epigrafi all'interno. Nel 1805 la Principessa di Piombino Elisa Bonaparte Baciocchi, avendo emesso un decreto sulla sanit\u00e0, fece sconsacrare chiesa e convento, modificando la struttura fino secondo la forma e i volumi attuali, impiantandovi un moderno ospedale. Oggi ci\u00f2 che resta della chiesa \u00e8 stato ristrutturato e le altre parti del complesso sono sede di un residence.\nArchitettura.\nL'edificio gotico, a una sola navata, fu costruito con regolari corsi di pietra albarese squadrata, lo stesso materiale di altri monumenti piombinesi dell'epoca. Ne rimangono tracce nell'abside e nei muri laterali: sono visibili la scarsella quadrilatera con una monofora archiacuta, tre aperture identiche sul fianco sinistro, un portale con arco estradossato e cornice modanata e infine la torre campanaria, detta torre della Tarsinata, che ha mantenuto il suo originale aspetto, salvo la merlatura ghibellina che originariamente doveva essere stata guelfa; sotto di essa, pochi anni fa sono state rinvenute delle antiche ceramiche policrome."}
{"id": "1232955", "revid": "1305772", "url": "https://it.wikipedia.org/wiki?curid=1232955", "title": "SimTown", "text": "SimTown \u00e8 un videogioco pubblicato dalla Maxis nel 1995, molto simile alla serie \"SimCity\" ma in scala pi\u00f9 piccola. \"SimTown\" consente ai giocatori di costruire un paese con strade, case, edifici e parchi. Questo videogioco si rivolge prevalentemente ai bambini, ed ai tempi \u00e8 stato uno dei videogiochi della serie Sim pi\u00f9 venduti, a parte SimCity.\nDescrizione.\nLa struttura di \"SimTown\" ricalca molto quella di \"simCity\", ma su una scala pi\u00f9 piccola e semplice, dove ai giocatori viene chiesto di costruire una piccola cittadina invece che una grande megalopoli come nella serie \"SimCity\". Il gioco inizia con un pezzo di terreno piatto e vuoto, dove possono essere costruite case, uffici, ed edifici civili. Inoltre, \u00e8 possibile costruire le infrastrutture come strade e piante, che, nonostante non abbiano nessun uso pratico, hanno l'utilit\u00e0 di abbellire e rendere pi\u00f9 sano il proprio paese.\nL'obiettivo primario in \"SimTown\" \u00e8 quello di mantenere felici i cittadini, per esempio assicurandosi che siano sempre presenti acqua, alberi, fattorie e un sistema di smaltimenti dei rifiuti, che vanno ad aggiungere dei \"crediti\" al giocatore. L'ammontare delle risorse richieste dalla cittadina dipendono da quanto \u00e8 grande il paese e da quante costruzioni sono presenti. Per esempio, gli alberi e gli appezzamenti di terreno, hanno bisogno di una certa quantit\u00e0 d'acqua, mentre pi\u00f9 case e edifici ci sono, maggiore \u00e8 la quantit\u00e0 di rifiuti prodotta, che deve essere smaltita. Se queste risorse non vengono considerate con accortezza, si corre il rischio di avere conseguenze negative che possono imbruttire la cittadina; per esempio, senza acqua si rischia di ritrovarsi con un mucchio di alberi morenti. Questo aspetto del gioco pu\u00f2 essere comparato con il budget che in \"SimCity\" viene speso mensilmente o annualmente; \u00e8 anche vero che in \"SimTown\" non esiste nessuna moneta: costruire edifici e case non costa nulla, solo le risorse esterne che vengono collocate nella citt\u00e0 dipendono dai crediti accumulati.\nCos\u00ec come \"SimCity\", \"SimTown\" richiede il numero dei residenti sia ben bilanciato a quello dei posti di lavoro, e deve essere regolato e controllato manualmente. Ciascuna famiglia \u00e8 composta da due figli, due adulti e un animale; gli adulti hanno bisogno di trovare un lavoro nei posti creati dal videogiocatore, che sia commerciale o civico; ciascun posto di lavoro, inoltre, ha bisogno di un numero sufficiente di lavoratori per funzionare correttamente. Se i residenti non riescono a trovare un posto dopo un certo periodo di tempo, si nota che la loro casa inizia a diventare cadente e addirittura si pu\u00f2 ridurre a cenere (e gli abitanti sono costretti a trasferirsi). Similmente, se un edificio commerciale o civico non ha abbastanza impiegati, pu\u00f2 iniziare a decadere e anch'esso ridursi in cenere.\n\"SimTown\" consente ai giocatori di monitorare la condizione del paese, con la possibilit\u00e0 di creare un residente e dargli un nome, che, attraverso un diario, \u00e8 in grado di fornire un commento alla cittadina. Questa idea \u00e8 molto simile alla modalit\u00e0 MySim di SimCity 4. Esiste anche un quotidiano che d\u00e0 informazioni sulle condizioni generali della cittadina, e consente ai giocatori di ottenere premi e riconoscimenti attraverso la risoluzione di obiettivi di base; esistono anche numerosi Easter Egg inseriti all'interno del gioco."}
{"id": "1232960", "revid": "1573940", "url": "https://it.wikipedia.org/wiki?curid=1232960", "title": "Cappella di San Cerbone", "text": "La cappella di San Cerbone \u00e8 un edificio sacro che si trova in localit\u00e0 Baratti, nel comune di Piombino.\nSorge nel luogo della prima sepoltura del santo vescovo di Populonia. La cappella \u00e8 ad aula unica, con vestibolo e campaniletto a vela, probabilmente edificata fra la fine del XVI secolo e l'inizio del XVII sul luogo di un pi\u00f9 antico edificio. Da questo \u00e8 probabile che provengano due interessanti frammenti di lastre decorate, l'uno raffigurante una croce entro cerchi e due animali affrontati, inserito nel campaniletto, l'altro, con un tralcio di grappoli d'uva e pampini trasformato in una serie di lobi, presente sulla facciata, riferiti all'VIII e al IX secolo."}
{"id": "1232965", "revid": "228587", "url": "https://it.wikipedia.org/wiki?curid=1232965", "title": "Chiesa di San Cerbone", "text": ""}
{"id": "1232968", "revid": "108682", "url": "https://it.wikipedia.org/wiki?curid=1232968", "title": "Fijaci\u00f3n Oral Tour", "text": ""}
{"id": "1232969", "revid": "842", "url": "https://it.wikipedia.org/wiki?curid=1232969", "title": "Nintendo of Japan", "text": ""}
{"id": "1232971", "revid": "30445", "url": "https://it.wikipedia.org/wiki?curid=1232971", "title": "Giorgio di Podebrady", "text": ""}
{"id": "1232973", "revid": "287204", "url": "https://it.wikipedia.org/wiki?curid=1232973", "title": "Chiesa di Santa Croce (Populonia)", "text": "La chiesa di Santa Croce \u00e8 un edificio sacro che si trova a Populonia, nel territorio di Piombino.\nStoria e descrizione.\nLa chiesa, edificata nel XV secolo, oggi si presenta con una struttura a navata unica. A sinistra dell'ingresso si conserva un frammento di affresco che si ritiene possa essere quel che resta delle decorazioni originarie della chiesa, probabilmente del Sodoma, che essendo amico di Jacopo V Appiani, signore di Piombino, a volte passava del tempo a Populonia. La chiesa ospitava probabilmente anche un bel \"Crocifisso\" ligneo secentesco poi spostato nella piccola cappella del cimitero e infine, nel 1995, trasferito al Museo civico-diocesano di Piombino."}
{"id": "1232975", "revid": "140586", "url": "https://it.wikipedia.org/wiki?curid=1232975", "title": "Simtown", "text": ""}
{"id": "1232977", "revid": "1573940", "url": "https://it.wikipedia.org/wiki?curid=1232977", "title": "Chiesa di San Vincenzo Ferrer (San Vincenzo)", "text": "La chiesa di San Vincenzo Ferreri \u00e8 un edificio sacro che si trova in piazza della chiesa a San Vincenzo.\nStoria e descrizione.\nLa chiesa parrocchiale di San Vincenzo \u00e8 stata costruita alla met\u00e0 dell'Ottocento e consacrata nel 1865.\nL'edificio, posto in aderenza a vasti complessi residenziali sorti tra la fine del Novecento e l'inizio del Duemila, presenta una facciata assai semplice, con un portale sormontato da un rosone circolare. All'interno ospita un ciclo di affreschi di Giampaolo Talani, eseguiti fra il 1979 e il 1987, raffigurante otto episodi della vita di Cristo (\"Cattura, Passione, Flagellazione, Ultima cena, Crocifissione, Deposizione, Compianto\" e \"Resurrezione\") e i quattro \"Evangelisti\"."}
{"id": "1232980", "revid": "709565", "url": "https://it.wikipedia.org/wiki?curid=1232980", "title": "Innsbrucker Platz", "text": "L'Innsbrucker Platz \u00e8 una piazza di Berlino, fra i quartieri di Sch\u00f6neberg e Friedenau.\nLa piazza si trova all'incrocio della \"Hauptstra\u00dfe\" (Bundesstra\u00dfe 1 per Potsdam) con la \"Ringbahn\" (\"ferrovia circolare\"), percorsa dalle linee S41, S42 e S46 della \"S-Bahn\". In corrispondenza della piazza si trova l'omonima stazione. Sotto la piazza vi \u00e8 la stazione capolinea della linea U4 della metropolitana. Dagli anni settanta, inoltre, si trova al di sotto della piazza anche una fermata, mai ultimata, di quella che era stata progettata come la linea U10 della metropolitana.\nParallelamente alla \"Ringbahn\" corre anche l'autostrada urbana A 100 (che attraversa la piazza in galleria). Nei pressi vi \u00e8 l'uscita n\u00b0 17."}
{"id": "1232983", "revid": "92723", "url": "https://it.wikipedia.org/wiki?curid=1232983", "title": "Chiesa di Sant'Andrea (Sassetta)", "text": "La chiesa di Sant'Andrea \u00e8 un edificio sacro che si trova a Sassetta.\nStoria e descrizione.\nNon \u00e8 certa la data di fondazione della chiesa, che fu ampliata e ristrutturata nel 1625 sotto la signoria di don Garcia Ramirez de Montalvo. La chiesa conserva alcuni dipinti del XVII secolo. Si segnalano un bel dipinto su tavola della prima met\u00e0 del Cinquecento raffigurante la \"Madonna con Bambino fra i Santi Girolamo e Antonio abate\" di un artista di qualit\u00e0 ben addentro ai modelli formali del Rinascimento toscano, e un'opera del pittore Giovan Battista Soldini, legato da amicizia alla casata Ramirez da Montalvo, dipinta a Firenze e poi trasferita nel feudo di Sassetta, in cui \u00e8 reinterpretato il tema delle \"Stimmate di san Francesco\", il cui prototipo \u00e8 il dipinto del Cigoli agli Uffizi di Firenze.\nNella chiesa di Sant'Andrea sono conservate le reliquie di una anonima martire delle catacombe romane, giunte a Sassetta verso il 1680, venerate e portate in processione nella \"Domenica in Albis\" (la prima dopo Pasqua) sotto il nome di Santa Lor\u00ecca (da l\u00f2rica, la parte superiore dell'armatura).\nIl fonte battesimale a tazza \u00e8 quattrocentesco, e conserva lo stemma degli Orlandi, feudatari della Sassetta prima dei Montalvo, mentre la croce-reliquiario in cristallo di rocca \u00e8 un'opera rinascimentale, donata alla chiesa il 22 maggio 1626 dai Montalvo, insieme a una copia pittorica della Sindone eseguita dal Bronzino, oggi perduta."}
{"id": "1232986", "revid": "339392", "url": "https://it.wikipedia.org/wiki?curid=1232986", "title": "Golfo di Hatanga", "text": ""}
{"id": "1232991", "revid": "3115", "url": "https://it.wikipedia.org/wiki?curid=1232991", "title": "Nes (F\u00e6r \u00d8er)", "text": "Nes \u00e8 un comune delle Isole F\u00e6r \u00d8er. Ha una popolazione di 1.231 abitanti e fa parte della regione di Eysturoy sull'isola omonima.\nIl comune comprende le localit\u00e0 di Nes, Saltnes e Toftir (capoluogo).\nFr\u00ed\u00f0rikskirkjan.\nLa Fr\u00ed\u00f0rikskirkjan (in italiano \"Chiesa di Federico\") di Nes fu completata nel 1994 ed \u00e8 dedicata a Fr\u00ed\u00f0rikur Petersen (1853-1917) che serv\u00ec il paese come decano rurale tra il 1900 ed il 1917."}
{"id": "1232992", "revid": "1305772", "url": "https://it.wikipedia.org/wiki?curid=1232992", "title": "SimTunes", "text": "SimTunes \u00e8 un videogioco destinato prevalentemente ai bambini, disegnato da Toshio Iwai e pubblicato dalla Maxis nel 1996.. Consiste nel dipingere una figura con dei punti (grandi pixel), dove ciascun colore corrisponde ad una nota musicale. Il giocatore ha dei \"Bugz\" di 4 colori diversi, ciascuno dei quali rappresenta uno strumento musicale, o una sillaba vocale, e pu\u00f2 cambiare la loro direzione e la velocit\u00e0 iniziali. Questi Bugz strisciano sopra la figura disegnata e girano, muovendosi a caso o saltando a seconda dei simboli che possono essere aggiunti sui punti della figura. \n\"SimTunes\" \u00e8 stato originariamente sviluppato dalla Iwai come gioco per Super Nintendo, conosciuto come \"Sound Fantasy\", nei primi anni 1990. Si crede che Nintendo abbia scelto di non distribuire il gioco completato a causa della meccanica musicale. In effetti, molte delle caratteristiche di \"Sound Fantasy\" sono presenti anche in \"SimTunes\".\nInoltre, esiste \"Electroplankton\", per Nintendo DS, anch'esso disegnato da Iwai e considerato un sequel spirituale di \"SimTunes\"."}
{"id": "1232993", "revid": "1305772", "url": "https://it.wikipedia.org/wiki?curid=1232993", "title": "Runav\u00edk", "text": "Runav\u00edk \u00e8 un comune delle Isole F\u00e6r \u00d8er. Ha una popolazione di 3.642 abitanti e fa parte della regione di Eysturoy sull'isola omonima. Il 1\u00ba gennaio 2005 ha inglobato i comuni di Elduv\u00edk, Oyndarfj\u00f8r\u00f0ur e Sk\u00e1la e il 1\u00ba gennaio 2009 il comune di Funningur.\nIl comune comprende 13 localit\u00e0 situate nella parte meridionale di Eysturoy: Elduv\u00edk, Funningsfj\u00f8r\u00f0ur, Glyvrar, Lambarei\u00f0i, Lambi, Oyndarfj\u00f8r\u00f0ur, Rituv\u00edk, Runav\u00edk, Saltangar\u00e1, Sk\u00e1labotnur, Sk\u00e1la, Skipanes e S\u00f8ldarfj\u00f8r\u00f0ur."}
{"id": "1232998", "revid": "767487", "url": "https://it.wikipedia.org/wiki?curid=1232998", "title": "Chi ha ucciso la signora Dearly?", "text": "Chi ha ucciso la signora Dearly? (\"Drowning Mona\") \u00e8 un film commedia gialla del 2000 scritta da Peter Steinfeld e diretta da Nick Gomez.\nTrama.\nA Verplanck, piccolo paese sito nello stato di New York, la bisbetica ed estremamente impopolare Mona Dearly muore annegata, dopo essere finita con la macchina in un lago. Il capo della polizia Wyatt Rash apre le indagini dopo aver scoperto che il sistema frenante dell'auto era stato manomesso. Nel corso delle indagini, per\u00f2, il numero dei sospetti si allarga progressivamente, in quanto erano in molti a non rimpiangere l'antipaticissima signora Dearly, a cominciare dal suo futuro genero Bobby Calzone, convinto egli stesso di essere l'assassino della donna.\nAutomobili.\nLa maggior parte delle autovetture presenti nel film sono delle Zastava Yugo con targhe personalizzate (le \"vanity plates\" statunitensi); la presenza e numerosit\u00e0 delle Yugo viene giustificata all'inizio del film."}
{"id": "1233014", "revid": "2048534", "url": "https://it.wikipedia.org/wiki?curid=1233014", "title": "Fantomex", "text": "Fantomex \u00e8 un personaggio dei fumetti creato da Grant Morrison (testi) e Igor Kordey (disegni), pubblicato dalla Marvel Comics. Apparso per la prima volta sulle pagine di \"\" n. 128 (agosto 2002), \u00e8 uno degli esemplari di ibridi mutante-Sentinella sviluppati dal Programma Arma Plus.\nStoria editoriale.\nPer la creazione di Fantomex Grant Morrison trasse ispirazione da Diabolik, protagonista dell'omonimo fumetto italiano (tanto che la sua partner E.V.A. prende il nome della storica amante Eva Kant) e dal personaggio letterario francese Fant\u00f4mas, che ha giocato un ruolo non indifferente nella scelta del nome.\nBiografia del personaggio.\nOrigini.\nFantomex \u00e8 stato creato insieme a suo fratello gemello nei laboratori del Programma Arma Plus con sede nel Regno Unito. All'interno del \"Mondo\", struttura creata dall'uomo per permettere al suo interno un'accelerata evoluzione biologica tramite l'infusione di naniti in modo da creare ibridi umano-mutante-Sentinella da opporre contro la popolazione mutante, sua madre venne fecondata da nanomacchine e, una volta partorito, il bambino venne posto all'interno di camere di stasi che ne velocizzarono lo sviluppo psicofisico con innesti di tessuti tecnorganico e infusione di nanomacchine a livello cellulare. Durante questo periodo la sua designazione fu \"Charlie Cluster-7\", bench\u00e9 dopo la sua fuga adott\u00f2 l'identit\u00e0 francese di \"Jean-Philippe\".\nNew X-Men.\nApparso sanguinante nella sede parigina di X-Corporation, Fantomex chiese asilo a Jean Grey e Charles Xavier. Presentatosi come il pi\u00f9 famoso ladro d'Europa, affermazione che i due telepati non riuscirono a verificare grazie ai pannelli di ceramica presenti nella sua maschera che impedivano l'uso della telepatia, riusc\u00ec ad assicurarsi il loro aiuto e insieme fuggirono dall'edificio circondato dall'esercito a bordo di E.V.A. sua partner e navicella. Giunti alla sua dimora li present\u00f2 alla \"madre\" e l'inform\u00f2 dell'esistenza del Progetto Arma Plus e del test di attivazione di Arma XII all'interno del tunnel della Manica, prima di ipnotizzarsi per arrestare le sue emorragie ed estrarre i proiettili. Conclusa l'operazione i tre si lasciarono dietro la casa e la \"madre\", rivelatesi essere un'elaborata illusione, e giunti sul luogo del disastro si adoperarono per salvare quante pi\u00f9 persone possibile dalle grinfie di Arma XII. Sapendo che chiunque venisse a contatto con l'essere o i suoi schiavi diventava parte di lui e suo prolungamento, Fantomex uccise Stella Nera sotto lo sguardo attonito di M prima di raggiungere il luogo in cui era stato abbandonato il contenitore di Arma XII con al suo interno un detonatore: utilizzato il dispositivo per fargli esplodere la testa salv\u00f2 la vita di Xavier e Uomo Multiplo impegnati ad impedire che uscisse fuori dal tunnel. Notata la presenza di due contenitori, Jean utilizz\u00f2 una crepa nella sua maschera per infiltrare i suoi pensieri e scoprire che l'altro era servito a trasportare lui dentro al tunnel e che in realt\u00e0 era Arma XIII riuscito a fuggire appena prima di essere assorbito; rassicurata dalla sua volont\u00e0 di non voler diventare un mercenario, bens\u00ec di guadagnarsi la sua professata reputazione di ladro, Jean lasci\u00f2 che fuggisse prima dell'arrivo delle autorit\u00e0. Riapparso in Afghanistan, impegnato a rubare una lista contenente i nomi degli schiavisti di mutanti pi\u00f9 ricchi del mondo col proposito di ricattarli, incontr\u00f2 la mutante Dust colpevole di aver ucciso accidentalmente i suoi rapitori. Affidatala a Wolverine, scompar\u00ec di nuovo per poi contattarlo tempo dopo offrendogli informazioni sul suo passato in cambio di un aiuto nell'uccisione di Arma XV. Raggiunto il \"Mondo\", lui, Wolverine e Ciclope non furono in grado di impedirne la fuga e a bordo di E.V.A. volarono fino alla stazione spaziale del Programma. Mantenuta la parola, mostr\u00f2 a Wolverine l'intero database di Arma Plus concernente il suo passato che questi consult\u00f2 prima di dare avvio alla sequenza di auto-distruzione e uccidere Arma XV. Riusciti a fuggire su uno shuttle lui e Ciclope diedero vita ad una resistenza al regime imposto da Xorn (che aveva preso l'identit\u00e0 di Magneto) a New York City irrompendo nel suo palazzo e costringendolo ad uscire in strada dove venne ucciso da Wolverine.\nTempo dopo Fantomex si mise alla ricerca del defunto John Sublime riesumandone il corpo ma trovando al suo posto solo un biglietto con la scritta \"Roanoke\". Introdottosi di soppiatto all'interno di una struttura abbandonata di Arma X venne sorpreso da Agent Zero dando vita ad un breve scontro terminato dall'arrivo di E.V.A. Unite le forze i due si diressero verso la cittadina di Roanoke, i cui abitanti furono massacrati anni prima da un Wolverine condizionato e sotto il controllo di Arma X. Bench\u00e9 sorpresi di aver trovato anche lui fra le rovine della cittadina, i tre finalmente incontrarono un redivivo Sublime che scaten\u00f2 i suoi U-Mani costringendoli alla fuga. Inspiegabilmente, il corpo di Fantomex ed i rottami di E.V.A. vennero ritrovati in un campo di grano.\nRiuscito a sopravvivere inspiegabilmente, Fantomex venne contattato dal mutate Shortpack e rifiut\u00f2 di aiutarlo ad uccidere il venditore di armi Steinbeck (conosciuto anche come \"Quiet-Man\") reo di aver assassinato Shepard, uno dei suoi agenti. Mentre proseguiva la sua attivit\u00e0 criminale a Monte Carlo incontr\u00f2 la mutaforma Mystica impegnata nella ricerca dello scomparso Shortpack. Insospettito, Fantomex la segu\u00ec di nascosto durante la sua operazione di salvataggio e scopr\u00ec il suo piano per uccidere Xavier; in cambio del suo silenzio la obblig\u00f2 ad affettuare un furto senza rivelarle l'oggetto (un vecchio costume dell'Uomo Ragno) ma al momento dello scambio la mutaforma infett\u00f2 sia lui che E.V.A. con un virus T.O. uccidendoli, apparentemente, per mantenere segreto il suo piano. In realt\u00e0 Mystica finse perch\u00e9 consapevole di essere spiata da Steinbeck e questo le diede l'opportunit\u00e0 di catturarlo e liberare Shortpack con l'aiuto di Fantomex.\nDark Reign.\nInteressato all'acquisizione delle tecnologie sviluppate nel \"Mondo\", Osborn invi\u00f2 sul campo una squadra di sperimentali Deathlok per prenderne il controllo. Noh-Varr chiese quindi aiuto a Wolverine per impedire che il suo ex-boss riuscisse nel suo piano ed insieme si diressero al \"Mondo\" dove vennero attaccati da un esercito di fedeli creati da Arma XVI, la religione vivente. Soccorso da Fantomex, che grazie ai naniti presenti nel suo cervello \u00e8 incapace di credere in qualsiasi cosa pi\u00f9 \"grande\" di s\u00e9, Noh-Varr si lasci\u00f2 da lui guidare al centro operativo dell'esercito mentre Wolverine venne condizionato in modo da ingrossare le file di Arma XVI. Giunti al cervello del \"Mondo\", ora senziente, mentre Fantomex si occupava di tenere a bada l'esercito di fedeli Noh-Varr disabilit\u00f2 Arma XVI baciandolo e mostrandogli un po' di affetto e compassione. Ritornato alla normalit\u00e0, Wolverine affianc\u00f2 gli altri due nello scontro con i Deathlok di Osborn, sconfiggendoli. Utilizzando un raggio rimpicciolitore rubato a Destino, Fantomex rimpicciol\u00ec il \"Mondo\" e decise di prendersene cura portandolo sempre con s\u00e9 prima di tornare alla sua attivit\u00e0 di ladro.\nPoteri e abilit\u00e0.\nE.V.A..\nFantomex possiede un sistema nervoso esterno, contenuto nella sua partner E.V.A., un organismo bio-meccanico, che lui afferma essere emerso dalla sua bocca durante il periodo trascorso nel \"Mondo\". E.V.A. \u00e8 capace di assumere varie forme e dimensioni, compresa quella umanoide, anche se in realt\u00e0 mantiene quasi sempre la forma di una navetta volante simile ad un U.F.O., permettendo cos\u00ec a Fantomex e ai suoi compagni di viaggiare velocemente da un posto all'altro comodamente seduti al suo interno. La relazione tra di loro, oltre che telepatica, \u00e8 empatica cosicch\u00e9 quando l'uno prova dolore, anche l'altra lo sperimenta; inoltre \u00e8 anche una relazione di tipo simbiotico, per cui E.V.A. soffre quando sta troppo a lungo distante da lui; al contrario quando E.V.A. \u00e8 lontana, Fantomex non prova dolore o soffre per le ferite eventualmente riportate da questa entit\u00e0. Oltre a permettere di guidarla a distanza e utilizzare i suoi \"occhi\" per avere un altro tipo di visuale, E.V.A \u00e8 anche dotata di un proprio armamento capace di generare e rilasciare potenti raggi energetici.\nAltre versioni.\nSpettri dal futuro.\nNella futuro alternativo, a 150 anni dalla morte di Jean Grey, Bestia (posseduto da Sublime) governa un mondo in rovina al cui dominio si oppongono gli X-Men formati da E.V.A., Becco (nipote dell'odierno Becco), Tom Skylark e la Sentinella Rover, Wolverine, le Tre-In-Una, No-Girl e Cassandra Nova-Xavier. Sviluppata una forma umanoide E.V.A. si rifiuta di \"legarsi\" a qualsiasi umano dopo quello che accadde a Fantomex (in verit\u00e0 mai pienamente spiegato alcuni spunti hanno lasciato intendere che l'araldo U-Mano della Besta, Apollyon il Distruttore, fosse proprio Fantomex).\nX-Men: The End.\nApparso brevemente come illusione indotta da Mastermind e Lady Mastermind, Fantomex viene mostrato insieme a X-23 con una bambina in braccio."}
{"id": "1233015", "revid": "123154792", "url": "https://it.wikipedia.org/wiki?curid=1233015", "title": "Electrophorus electricus", "text": "L'anguilla elettrica (\"Electrophorus electricus\", altre specie proposte), noto anche come elettroforo e in passato come gimnoto elettrico, \u00e8 un pesce elettrico d'acqua dolce appartenente alla famiglia Gymnotidae, originario del Sud America. \u00c8 conosciuto soprattutto per la sua capacit\u00e0 di generare, tramite dei muscoli modificati disposti lungo i suoi fianchi, dei potenti campi elettrici, sviluppando una differenza di potenziale dell'ordine di alcune centinaia di volt, che utilizza sia per la caccia sia per l'autodifesa. Fino al 2019, \u00e8 stata classificata come l'unica specie del suo genere. Nonostante il nome, non \u00e8 un'anguilla, ma un pesce coltello.\nDescrizione.\nAnatomia.\nL'anguilla elettrica ha un corpo allungato e cilindrico, che, tipicamente, pu\u00f2 crescere fino a circa 2 metri di lunghezza, per un peso di 20\u00a0kg , rendendola la specie pi\u00f9 grande tra i Gymnotiformes. La loro colorazione tipica \u00e8 grigio-marrone scuro sul dorso e giallo-arancione sul ventre. Le femmine mature hanno una livrea pi\u00f9 scura sull'addome. Il corpo non \u00e8 ricoperto di scaglie. La bocca \u00e8 quadrata e posizionata all'estremit\u00e0 del muso. Non possiede una pinna dorsale, mentre la pinna anale si estende per tutta la lunghezza del corpo fino alla punta della coda. Come in altri pesci ostariofisi, la vescica natatoria ha due camere: la camera anteriore \u00e8 collegata all'orecchio interno da una serie di piccole ossa derivate dalle vertebre cervicali chiamate apparato di Weber, che migliora notevolmente la sua capacit\u00e0 uditiva. La camera posteriore si estende per tutta la lunghezza del corpo e mantiene la galleggiabilit\u00e0 del pesce. L'anguilla elettrica \u00e8 un pesce aerobio obbligato, e pertanto possiede un sistema respiratorio vascolarizzato con scambio di gas che avviene attraverso il tessuto epiteliale nella sua cavit\u00e0 buccale. L'animale risale in superficie per respirare ogni dieci minuti circa, raccogliendo quasi l'80% dell'ossigeno utilizzato dal pesce.\nNonostante il nome, l'anguilla elettrica non \u00e8 strettamente imparentata con le vere anguille (Anguilliformes) ma \u00e8 un membro dell'ordine dei pesci coltello neotropicali (Gymnotiformes), che sono pi\u00f9 strettamente imparentati con i pesci gatto.\nFisiologia.\nL'anguilla elettrica presenta tre coppie di organi addominali che producono elettricit\u00e0: l'organo principale, l'organo di Hunter, e l'organo di Sach. Questi organi costituiscono quattro quinti del suo corpo e danno all'anguilla elettrica la capacit\u00e0 di generare due tipi di scariche dagli organi elettrici: bassa tensione e alta tensione. Questi organi sono composti da elettrociti, allineati in modo che una corrente di ioni possa fluire attraverso di essi, e impilati in modo che ognuno di essi si aggiunga a una differenza di potenziale. Quando l'anguilla elettrica trova la sua preda, il cervello invia un segnale attraverso il sistema nervoso agli elettrociti. Questo apre i canali ionici, permettendo al sodio di fluire, invertendo momentaneamente la polarit\u00e0, provocando un'improvvisa differenza di potenziale elettrico, che genera una corrente elettrica in modo simile a una batteria, in cui le piastre impilate producono ciascuna un differente potenziale elettrico. Le anguille elettriche sono anche in grado di controllare il sistema nervoso delle loro prede con le loro capacit\u00e0 elettriche; controllando il sistema nervoso e i muscoli della vittima tramite impulsi elettrici, possono impedire alla preda di scappare o costringerla a muoversi in modo da poter individuare la sua posizione. Nelle anguille elettriche, da 5\u00a0000 a 6\u00a0000 elettroplacche impilate possono generare una scarica fino a 860 volt, e fino a 1 ampere di corrente, quindi una potenza di 500/600 watt. Una scarica di questo tipo rende l'anguilla elettrica il pesce elettroforo pi\u00f9 pericoloso e potente, segu\u00ecto dai pesci gatto elettrici (che possono raggiungere i 350 volt), e dalle torpedini (che possono raggiungere i 220 volt). Secondo quanto riferito, questo livello di corrente \u00e8 sufficiente a produrre una breve e dolorosa scossa paralizzante paragonabile alla scarica di un taser, che a causa della tensione pu\u00f2 essere avvertita anche ad una certa distanza dal pesce; questo \u00e8 un rischio comune per i custodi degli acquari e i biologi che tentano di maneggiare questi animali.\nLe anguille elettriche usano l'elettricit\u00e0 in diversi modi. Le basse tensioni vengono utilizzate per rilevare l'ambiente circostante. Le alte tensioni vengono utilizzate per rilevare le prede e, separatamente, stordirle. Delle coppie di impulsi ad alta tensione separati da 2 millisecondi vengono utilizzati per rilevare e localizzare le prede facendole muovere e contrarre contro la loro volont\u00e0; l'anguilla elettrica percepisce questo movimento, tracciando cos\u00ec la propria preda e impedendole di scappare. Una stringa di impulsi ad alta tensione (fino a 400 al secondo) viene quindi utilizzata per attaccare e stordire o paralizzare il bersaglio, a quel punto l'anguilla elettrica inghiottir\u00e0 la preda aspirandola con la bocca. L'organo di Sach \u00e8 associato all'elettrolocalizzazione. All'interno dell'organo si trovano molte cellule simili a muscoli, chiamate elettrociti. Ogni cellula pu\u00f2 produrre solo 0,15 V, sebbene l'organo possa trasmettere un segnale di quasi 10 V in ampiezza complessiva a circa 25\u00a0Hz di frequenza. Questi segnali vengono emessi dall'organo principale; l'organo di Hunter pu\u00f2 emettere segnali a velocit\u00e0 di diverse centinaia di hertz. Questi campi elettrici giocano un ruolo importante per la localizzazione non solo delle prede, ma anche per l'elettrocomunicazione con altri esemplari della stessa specie, e probabilmente nella ricerca del partner e nell'accoppiamento. L'anguilla elettrica \u00e8 l'unica Gymnotiforme a possedere grandi organi elettrici in grado di produrre scariche potenzialmente letali che consentono loro di stordire le prede. Sono state riportate anche tensioni maggiori, ma l'uscita tipica \u00e8 sufficiente per stordire o scoraggiare praticamente qualsiasi animale. I giovani producono tensioni pi\u00f9 basse (circa 100 V). Possono variare l'intensit\u00e0 della scarica elettrica, utilizzando scariche inferiori per la caccia e intensit\u00e0 maggiori per stordire le prede o difendersi. Possono anche concentrare la scarica raggomitolandosi su stesse e facendo contatto in due punti lungo il suo corpo. Quando agitati, possono produrre queste scosse elettriche intermittenti per almeno un'ora senza stancarsi. L'anguilla elettrica possiede anche recettori tuberosi sensibili alle alte frequenze, che sono distribuiti a chiazze sul corpo. Questa funzione \u00e8 apparentemente utile per cacciare altri Gymnotiformes.\nLe anguille elettriche sono state utilizzate come modello nello studio della bioelettrogenesi. La specie \u00e8 di un certo interesse per i ricercatori, che fanno uso della sua acetilcolinesterasi e adenosina trifosfato. Michael Faraday ha ampiamente testato le propriet\u00e0 elettriche di un'anguilla elettrica, importata dal Suriname. Per un periodo di quattro mesi, Faraday misur\u00f2 attentamente, e in modo umano, gli impulsi elettrici emessi dall'animale premendo delle pale di rame sagomate e le selle contro il campione. Attraverso questo metodo, Faraday ha determinato e quantificato la direzione e l'ampiezza della corrente elettrica e ha dimostrato che gli impulsi dell'animale erano in realt\u00e0 elettrici osservando scintille e deflessioni su un galvanometro.\nBionica.\nI ricercatori dell'Universit\u00e0 di Yale e del National Institute of Standards and Technology sostengono che si potrebbero costruire delle cellule artificiali che non solo replichino il comportamento elettrico delle cellule dell'anguilla elettrica, ma che ne migliorino anche le prestazioni. Le versioni artificiali delle celle di generazione di elettricit\u00e0 dell'anguilla potrebbero essere sviluppate come fonte di alimentazione per impianti medici e altri dispositivi microscopici.\nDistribuzione e habitat.\nL'anguilla elettrica \u00e8 diffusa nelle acque interne del nord dell'America meridionale, in particolare nei corsi d'acqua della foresta amazzonica, come gli affluenti del Rio delle Amazzoni e dell'Orinoco. Predilige le acque tranquille, dai fondali melmosi e ricchi di vegetazione, nei quali pu\u00f2 nascondersi e tendere agguati alle prede.\nTassonomia.\nA dispetto del nome comune, questo pesce non ha nulla a che vedere con le anguille (Anguilliformes), essendo bens\u00ec un membro dei pesci coltello (Gymnotiformes). La specie \u00e8 cos\u00ec insolita che \u00e8 stata riclassificata pi\u00f9 volte. Quando venne originariamente descritta da Carl Linnaeus, nel 1766, quest'ultimo coni\u00f2 il nome \"Gymnotus electricus\", collocandolo nello stesso genere di \"Gymnotus carapo\" (pesce coltello fasciato) che aveva descritto diversi anni prima. Fu solo circa un secolo dopo, nel 1864, che l'anguilla elettrica fu trasferita in un proprio genere, \"Electrophorus\", da Theodore Gill.\nSuccessivamente l'anguilla elettrica fu considerata sufficientemente distintiva da avere una propria famiglia, Electrophoridae, ma da allora questa famiglia \u00e8 stata rifiutata e la specie \u00e8 stata nuovamente inserita nella famiglia Gymnotidae, insieme a \"Gymnotus\".\nNel settembre 2019, C. David de Santana \"et al.\" pubblic\u00f2 uno studio che suggerisce fortemente la divisione di \"Electrophorus electricus\" in tre specie basate sulla divergenza del DNA, ecologia e habitat, anatomia e fisiologia e capacit\u00e0 elettriche. Le tre specie proposte sono \"E. electricus\", \"E. voltai\" sp. nov., ed \"E. varii\" sp. nov.\nBiologia.\nDieta.\nLe anguille elettriche si nutrono principalmente di invertebrati, sebbene le anguille adulte possano predare anche pesci e piccoli mammiferi, delle dimensioni di ratti. Gli avannotti appena nati possono anche nutrirsi delle uova e degli embrioni che non si sono ancora schiusi, anche della stessa covata. I giovani si nutrono principalmente di invertebrati, come gamberi e granchi. \u00c8 solito catturare le prede cogliendole di sorpresa e stordendole con le potenti scariche elettriche che \u00e8 in grado di generare.\nRiproduzione.\nL'anguilla elettrica \u00e8 nota per il suo insolito comportamento riproduttivo. Durante la stagione secca, i maschi costruiscono un nido con la loro saliva in cui le femmine deporranno le uova. Una singola covata pu\u00f2 dare alla luce fino a 3\u00a0000 avannotti. I maschi crescono fino a diventare pi\u00f9 grandi delle femmine di circa 35 centimetri.\nIn cattivit\u00e0.\nQuesti pesci sono sempre stati ricercati da diversi collezionisti di animali. Tuttavia catturarli non \u00e8 semplice: una opzione \u00e8 quella di stancare l'anguilla scaricando continuamente la sua elettricit\u00e0. Gli organi elettrici del pesce alla fine si scaricano completamente, consentendo al pescatore di raccoglierla dall'acqua in relativa sicurezza.\nTenere le anguille elettriche in cattivit\u00e0 \u00e8 difficile e per lo pi\u00f9 limitato a zoo e acquari, sebbene alcuni hobbisti e appassionati di acquariofilia le abbiano tenute come animali domestici.\nIl Tennessee Aquarium, negli Stati Uniti, ospita un'anguilla elettrica, chiamato Miguel Wattson. L'acquario dell'anguilla \u00e8 collegato a un piccolo computer che invia un tweet pre-scritto quando emette elettricit\u00e0 a una soglia sufficientemente alta."}
{"id": "1233016", "revid": "62748", "url": "https://it.wikipedia.org/wiki?curid=1233016", "title": "Cantonese standard", "text": ""}
{"id": "1233018", "revid": "663330", "url": "https://it.wikipedia.org/wiki?curid=1233018", "title": "Emile Hirsch", "text": "Biografia.\nEmile Hirsch \u00e8 nato a Palms, area residenziale del Westside di Los Angeles (California), figlio di David Hirsch e Margaret Davenport; la madre \u00e8 un'artista di libri pop-up. Dopo il divorzio dei genitori si trasferisce con il padre nel Nuovo Messico e in seguito a Los Angeles, dove studia presso l'Hamilton Academy of Music and The Performing Arts.\nCarriera.\nInizia la sua carriera con piccole partecipazioni a serie TV come \"Due gemelle e una tata\", \"Sabrina, vita da strega\", \"E.R. - Medici in prima linea\" e \"Jarod il camaleonte\" e \"Ultime dal cielo\". Debutta nel cinema nel 2002 in \"The Dangerous Lives of Altar Boys\" al fianco di Jodie Foster; nello stesso anno lavora nel film \"Il club degli imperatori\". Nel 2004 ottiene un discreto successo al fianco di Elisha Cuthbert nella commedia \"La ragazza della porta accanto\"; in seguito prende parte ai film \"Lords of Dogtown\" con Heath Ledger e \"Alpha Dog\" in cui interpreta il ruolo di Johnny Truelove, nome di finzione del bandito Jesse James Hollywood alla cui storia \u00e8 ispirato il film.\nIl film \u00e8 stato distribuito nel 2007, ma fu girato nel 2004.\nNel 2007, per la sua interpretazione del girovago Christopher McCandless in \"Into the Wild - Nelle terre selvagge\", diretto da Sean Penn, ha ricevuto molti riconoscimenti tra cui un National Board of Review Awards 2007. Nel 2008 \u00e8 uscito nelle sale cinematografiche con il film \"Speed Racer\", adattamento cinematografico a cura degli allora fratelli Wachowski del cartone animato giapponese \"Superauto Mach 5\". Nello stesso anno lavora nuovamente al fianco di Sean Penn in \"Milk\" di Gus Van Sant, film sulla storia di Harvey Milk, primo consigliere comunale apertamente gay di San Francisco, assassinato nel 1978 dal suo avversario politico, interpretato da Josh Brolin. Nel film Hirsch interpreta l'attivista Cleve Jones.\nNel 2011 \u00e8 impegnato in due film: il thriller fantascientifico \"L'ora nera\" e il drammatico \"Killer Joe\", quest'ultimo presentato in concorso alla 68\u00aa Mostra internazionale d'arte cinematografica di Venezia. Nel 2012 recita al fianco di Pen\u00e9lope Cruz in \"Venuto al mondo\" di Sergio Castellitto, tratto dall'omonimo romanzo di Margaret Mazzantini. Nel 2013 partecipa al film \"Lone Survivor\", basato su una storia vera ed incentrato su quattro Navy SEAL che in missione rimangono vittime di un agguato da parte dei talebani in Afghanistan, e si trovano costretti a sopravvivere nella zona montana dell'Hindu Kush. Nello stesso anno interpreta anche il ruolo di Clyde nella miniserie televisiva \"Bonnie &amp; Clyde\", prodotta e mandata in onda in contemporanea dalle tre reti televisive americane Life, History Channel e A&amp;E. Nel film \"Era mio nemico\" del 2017 interpreta Jack Turner, giovane capitano americano che pilotava uno degli aerei che bombardarono Tokyo durante la Seconda guerra mondiale.\nA partire dal 2019, e dopo aver sperimentato un genere di musica differente nel 2018 con la sua band Hysterical Kindness, Emile ha dato vita ad un progetto solista chiamato appunto Hirsch, che presenta molte sonorit\u00e0 assimilabili al synth-pop.\nVita privata.\nIl 27 ottobre 2013 diventa padre di Valor, nato in Florida, avuto dall'ex fidanzata.\nNel febbraio 2015 viene arrestato con l'accusa di aggressione nei confronti della produttrice Dani Bernfeld, vice presidente della divisione digitale della Paramount Pictures. Hirsch si trovava al Sundance Film Festival 2015 per la presentazione di \"Ten Thousand Saints\" quando, secondo testimoni, da ubriaco avrebbe aggredito la Bernfeld tentando di strangolarla. Il 17 agosto 2015 viene emessa la sentenza in cui, oltre a scontare 15 giorni di carcere, dovr\u00e0 pagare una multa di 4750 dollari e prestare 50 ore di lavori socialmente utili.\nDoppiatori italiani.\nNelle versioni in italiano delle opere in cui ha recitato, Emile Hirsch \u00e8 stato doppiato da:\nDa doppiatore \u00e8 sostituito da:"}
{"id": "1233024", "revid": "106356", "url": "https://it.wikipedia.org/wiki?curid=1233024", "title": "Razzie Awards al peggior film", "text": ""}
{"id": "1233027", "revid": "106356", "url": "https://it.wikipedia.org/wiki?curid=1233027", "title": "Razzie Awards al peggior attore protagonista", "text": ""}
{"id": "1233029", "revid": "106356", "url": "https://it.wikipedia.org/wiki?curid=1233029", "title": "Razzie Awards al peggior regista", "text": ""}
{"id": "1233031", "revid": "106356", "url": "https://it.wikipedia.org/wiki?curid=1233031", "title": "Razzie Awards alla peggior attrice protagonista", "text": ""}
{"id": "1233033", "revid": "106356", "url": "https://it.wikipedia.org/wiki?curid=1233033", "title": "Razzie Awards al peggior attore non protagonista", "text": ""}
{"id": "1233035", "revid": "106356", "url": "https://it.wikipedia.org/wiki?curid=1233035", "title": "Razzie Awards alla peggior attrice non protagonista", "text": ""}
{"id": "1233037", "revid": "106356", "url": "https://it.wikipedia.org/wiki?curid=1233037", "title": "Razzie Awards al peggior esordiente", "text": ""}
{"id": "1233040", "revid": "339392", "url": "https://it.wikipedia.org/wiki?curid=1233040", "title": "Razzie Awards al peggior remake o sequel", "text": ""}
{"id": "1233042", "revid": "106356", "url": "https://it.wikipedia.org/wiki?curid=1233042", "title": "Razzie Awards alla peggior coppia", "text": ""}
{"id": "1233045", "revid": "106356", "url": "https://it.wikipedia.org/wiki?curid=1233045", "title": "Razzie Awards alla peggior canzone originale", "text": ""}
{"id": "1233047", "revid": "1543377", "url": "https://it.wikipedia.org/wiki?curid=1233047", "title": "Carlantonio Pilati", "text": "Biografia.\nScrisse \"Di una riforma d'Italia\", il cui titolo completo \u00e8 \"Di una riforma d'Italia ossia dei mezzi di riformare i pi\u00f9 cattivi costumi e le perniciose leggi d'Italia\", in cui condann\u00f2 il malcostume italiano ascrivendolo a conseguenza della Controriforma. Venne per questo condannato dall'inquisizione e fu quindi costretto a vagare per l'Europa.\nProveniente da una cultura di frontiera (Trento), da un'identit\u00e0 difficile e divisa fra cultura controriformistica, aperture illuministiche, influenze asburgiche e resistenze ecclesiastiche, prende come proprio punto di riferimento la cultura tedesca e la religiosit\u00e0 protestante, oltre all'Illuminismo italiano e francese. Le argomentazioni principali del Pilati sono l'esaltazione della ragione e dell'esperienza contrapposte alla natura, il ruolo fondamentale dell'istruzione, il carattere strumentale delle religioni. Fondamentale per capire la formazione culturale di Pilati \u00e8 anche la dottrina di Febronio e la cultura giansenistica.\nNell'agosto 1767 si trasferisce in Olanda, sede dei grandi editori dell'Illuminismo radicale. Successivamente si trasferisce a Coira, nei Grigioni, dove cre\u00f2 una tipografia, dalla quale si lanci\u00f2 nell'esperienza giornalistica lanciando il giornale \"Corriere letterario\", che dur\u00f2 circa un anno e mezzo, come tentativo di mediazione tra cultura tedesca e Illuminismo italiano e francese. In Svizzera dove scrisse il suo saggio pi\u00f9 celebre, \"Di una riforma d'Italia ossia dei mezzi di riformare i pi\u00f9 cattivi costumi e le perniciose leggi d'Italia\" (1767) e conobbe Rousseau e Voltaire. Nel 1769 interruppe l'esperienza di Coira, trov\u00f2 rifugio a Venezia dove venne catturato dagli Inquisitori di Stato.\nMassoneria.\n\u00c8 iniziato in Massoneria in Germania, nel periodo in cui frequenta l'universit\u00e0 di Lipsia o di Gottinga, oppure quando insegna a Helmstedt, in un periodo che va dal 1758 al 1760; nel 1783, ingaggiato da Tommaso de Bassus, figura tra gli Illuminati di Baviera.\nPensiero.\n\"Di una riforma d'Italia\".\nOpera principale di Pilati \u00e8 \"Di una riforma d'Italia\", pubblicata nel 1769; il trattato prende spunto dalle polemiche del giurisdizionalismo, ma affronta il problema del conflitto Stato-Chiesa alla radice, nel suo nodo principale: occorre ridurre il clero secolare (i preti), abolire quello regolare (ordini ecclesiastici), sottrarre ogni ricchezza alla Chiesa e trasformare i sacerdoti in funzionari pubblici, preparati per il loro compito in seminari gestiti dallo Stato. Si possono notare riferimenti al febronianesimo, mentre a sua volta l'opera sembra suggerire temi e argomenti al nascente giuseppinismo.\nPilati vuole l'abolizione di tutte le immunit\u00e0 e delle giurisdizioni ecclesiastiche, restituire allo Stato e al mercato i beni immobilizzati nelle manimorte, la cancellazione dei diritti romano e canonico.\n\u00c8 cosciente della differenza tra i paesi protestanti con i paesi cattolici; i paesi che hanno conosciuto la Riforma non conoscono forme di immobilizzazione dei beni, i quali al contrario circolano liberamente e distribuiscono benessere. La superiorit\u00e0 dei paesi protestanti non deriva per\u00f2, secondo Pilati, da motivazioni teologiche, ma sposta l'origine su differenze culturali ed etiche. Nodo da scegliere \u00e8 sempre la presenza ingombrante della Chiesa che concentra le ricchezze sottratte allo Stato e alla societ\u00e0 civile e porta con s\u00e9 un sistema di valori incompatibile con un mondo ragionevole.\nFondamentale \u00e8 il concetto di tolleranza e il rifiuto di ogni inquisizione. Il sovrano e lo Stato sono inoltre invitati a fare una scelta decisamente antiaristocratica, poich\u00e9 la nobilt\u00e0, assieme al clero, rappresenta un'istituzione anacronistica e che ostacola il libero sviluppo della societ\u00e0.\n\"Relazioni del regno di Cumba\".\nNel 1768 scrive le Relazioni del Regno di Cumba, uno Stato immaginario in cui immagina l'arrivo di missionari. Mostra le distruzioni portate in un regno innocente e pagano in particolare da parte dei gesuiti. \u00c8 una fortissima critica agli ordini regolari, ai loro modelli culturali, al loro parassitismo e dannosit\u00e0 sociale. La scelta che propone \u00e8 la loro abolizione, graduale ma ferrea. La Chiesa avrebbe dovuto inoltre avere unicamente uno scopo spirituale ed essere ricondotta ai diritti e doveri di una qualsiasi societ\u00e0 privata."}
{"id": "1233048", "revid": "12222", "url": "https://it.wikipedia.org/wiki?curid=1233048", "title": "Mela cotogna", "text": ""}
{"id": "1233049", "revid": "12222", "url": "https://it.wikipedia.org/wiki?curid=1233049", "title": "Pera cotogna", "text": ""}
{"id": "1233051", "revid": "12222", "url": "https://it.wikipedia.org/wiki?curid=1233051", "title": "Pero cotogno", "text": ""}
{"id": "1233058", "revid": "599013", "url": "https://it.wikipedia.org/wiki?curid=1233058", "title": "Gimnoto", "text": "Con il termine gimnoto ci si riferisce comunemente ad un genere e ad un specie di pesci:"}
{"id": "1233060", "revid": "94902", "url": "https://it.wikipedia.org/wiki?curid=1233060", "title": "Anguilla elettrica", "text": ""}
{"id": "1233061", "revid": "1573940", "url": "https://it.wikipedia.org/wiki?curid=1233061", "title": "Electrophorus", "text": "Electrophorus \u00e8 un genere di pesci d'acqua dolce della famiglia Gymnotidae, diffuso in Sud America.\nLe specie di questo genere, note impropriamente come \"anguille elettriche\", si caratterizzano per la capacit\u00e0 di generare dei potenti campi elettrici, utilizzati sia per la caccia che per l'autodifesa.\nTassonomia.\nRitenuto a lungo un genere monospecifico, con \"E. electricus\" come unica specie, il genere si \u00e8 recentemente arricchito di due nuove specie:"}
{"id": "1233063", "revid": "94902", "url": "https://it.wikipedia.org/wiki?curid=1233063", "title": "Electrophoridae", "text": ""}
{"id": "1233065", "revid": "125360010", "url": "https://it.wikipedia.org/wiki?curid=1233065", "title": "Cheddar", "text": "Il cheddar \u00e8 un formaggio a pasta dura, di colore che pu\u00f2 variare dal giallo pallido fino all'arancione, dal gusto deciso. Ha origine nel villaggio inglese di Cheddar, nel Somerset, da cui prende il nome.\n\u00c8 il pi\u00f9 diffuso formaggio britannico che contribuisce per oltre il 50% agli 1,9 miliardi di sterline del fatturato annuo dei formaggi del Regno Unito. \u00c8 molto utilizzato anche in altri paesi di influenza anglosassone, come l'Australia, l'Irlanda, gli Stati Uniti e il Canada.\nDal 2003 il cheddar \u00e8 diventato un prodotto a indicazione geografica protetta (IGP) con il nome di West Country farmhouse cheddar, secondo un disciplinare che ne circoscrive la produzione nelle sole contee inglesi del Somerset, Devon, Dorset e Cornovaglia, da produttori aderenti al consorzio Cheddar Gorge Cheese Company.\nStoria.\nIl cheddar viene prodotto da almeno il 1170. In un documento del re Enrico II d'Inghilterra \u00e8 annotato l'acquisto di al prezzo di un farthing per libbra (3 sterline per tonnellata).\nNel corso della Seconda guerra mondiale tutto il latte doveva essere conferito alle fabbriche del cheddar destinato alle truppe. \nNel 2012 un produttore caseario del Wisconsin ha scoperto per caso tre scatole in legno rimaste nascoste in fondo ad una cella frigorifera per decenni. Al loro interno erano presenti tre forme di cheddar invecchiato involontariamente 28, 34 e 40 anni. Venduto all'asta a partire dal prezzo di 10 dollari all'oncia, \u00e8, secondo gli esperti, il lotto di formaggio pi\u00f9 vecchio finora conosciuto."}
{"id": "1233069", "revid": "743725", "url": "https://it.wikipedia.org/wiki?curid=1233069", "title": "Farthing", "text": "Il farthing (termine inglese, pronuncia ), in italiano fardino, era una moneta pre-decimale britannica del valore di un quarto di \"penny\". Il nome deriva da \"fourth part\", cio\u00e8 \"quarta parte\" e risale all'usanza di tagliare i \"penny\" d'argento in quattro parti per ottenere moneta spicciola.\nQueste monete vennero coniate in Inghilterra per la prima volta nel XIII secolo e continuarono ad essere utilizzate fino al 31 dicembre 1960, quando cessarono di avere corso legale.\nStoria.\nLe prime monete d'argento del valore di \u00bc di \"penny\" furono coniate almeno sotto il regno di Enrico III (1216-1272), per divenire consistenti sotto Edoardo I (1272-1307). Si tratta di monete talmente sottili e leggere che, in epoca moderna, difficilmente vengono rilevate dai metal detector.\nCon il regno di Edoardo VI (1547-1553) furono coniati per l'ultima volta fardini d'argento. Nel corso degli anni, peso e diametro si erano progressivamente ridotti fino a divenire estremamente scomodi da utilizzare. Da allora cominci\u00f2 a sentirsi la mancanza di moneta divisionale, ma la coniazione non riprese prima del 1613, per ordine di Giacomo I, che autorizz\u00f2 John Harrington a produrre moneta divisionale. Questi pezzi, inizialmente del diametro di 12,25 millimetri, portavano al diritto una corona e due scettri ed, al rovescio, un'arpa sormontata da corona. I tondelli erano in rame bagnato di stagno finch\u00e9 venne predisposta un'emissione dal diametro maggiore (15\u00a0mm) e senza la placcatura in stagno. Alla morte di Lord Harrington, nel 1614, la patente di conio pass\u00f2 al Duca di Lennox, da cui il nome di \"Lennox farthing\". Queste monete sono distinguibili dalle precedenti per la diversa disposizione della legenda al diritto. Il diametro rimase fermo a 15\u00a0mm, ma con una forma tendente ad ovale. Morto anche Lord Lennox nel 1624, il diritto di battere moneta fu detenuto dalla vedova, le cui monete sono note come \"Richmond farthings\" poich\u00e9 il re aveva investito il marito del titolo di Duca di Richmond. Carlo I concesse altre patenti, una delle quali a Lord Maltravers. Costui coni\u00f2 monete caratterizzate da un doppio cerchio interno, utilizzando un procedimento piuttosto curioso: una lamina di rame veniva fatta scorrere tra due rulli recanti l'immagine da imprimere, quindi le monete venivano ritagliate. Il Fitzwilliam Museum di Cambridge conserva una di queste lastre intatte. I fardini ottenuti mediante questo sistema, per\u00f2, erano troppo facilmente falsificabili e col tempo la gente smise di accettarli. Il disegno del rovescio perci\u00f2 fu modificato, ponendovi una rosa (da cui il nome di \"Rose farthing\") ed inserendo un piccolo tondello d'ottone al centro della moneta.\nSotto il Commonwealth of England il fardino non venne coniato dalla Royal Mint, solo alcuni \"tokens\" furono prodotti privatamente o dalle citt\u00e0. Nel 1665 erano state prodotte le prime prove di fardini in rame, a nome di Carlo II, portanti al rovescio l'immagine della Britannia personificata. Fu per\u00f2 solo nel 1672 che la coniazione ebbe inizio, con metallo parzialmente importato dalla Svezia. Altre monete furono coniate nel 1675 e 1679.\nNel 1684 la composizione dei tondelli fu modificata, rendendoli interamente in stagno, se non per un tondello centrale in rame. Queste monete si deterioravano facilmente e, spesso, a causa dello spazio ristretto non \u00e8 visibile la data. La scelta dello stagno fu fatta per incoraggiarne l'industria, malgrado si deteriorasse velocemente. Malgrado le difficolt\u00e0, anche queste monete vennero falsificate in gran numero. Particolarmente rare sono le monete del 1685, coniate in piccolissimo numero a causa della scomparsa del sovrano. Fardini simili furono coniati sotto il regno congiunto di Guglielmo III e Maria II e fino al 1692, dopodich\u00e9 si torn\u00f2 a coniare fardini di rame.\nAnna coni\u00f2 monete solamente nel 1714, l'anno della sua morte. Questi fardini recano l'immagine della regina al diritto e la Britannia al rovescio, iconografia che rester\u00e0 pressoch\u00e9 immutata sino al 1936. Sono molto rare, secondo alcuni si tratta peraltro di monete di prova.\nGiorgio I coni\u00f2 fardini nel 1717 e ogni anno dal 1719 al 1724, su tondelli pi\u00f9 larghi. Il tipo \u00e8 identico a quello dei fardini di Anna. Esistono diverse varianti riguardanti lo stile delle date e la grandezza delle lettere. Suo figlio Giorgio II coni\u00f2 monete in quasi tutti gli anni dal 1730 al 1750; nel 1739 il conio di diritto fu modificato ponendovi un ritratto pi\u00f9 maturo del sovrano. Nel 1741 e nel 1744 la legenda fu sostituita da .\nSotto Giorgio III questa moneta fu coniata nel 1771, 1773, 1774 e 1775. Si conoscono delle prove datate 1797, prima che nel 1799 Matthew Boulton realizzasse un nuovo conio che, per la prima volta, riporta l'indicazione del valore al rovescio. Questa fu nuovamente tolta nel 1806-1807. Molti \"token\" privati da un fardino furono emessi tra il 1787 ed il 1797 e poi ancora nel 1811-1812, periodi di carenza nella coniazione ufficiale.\nDal 1821 furono prodotti nuovi fardini a seguito del \"Great Recoinage\", a nome di Giorgio IV. Il diametro era di 22 millimetri ed il peso di 4,72 grammi. Due diversi conii di rovescio furono utilizzati, con leggere varianti. Nel 1826 fu introdotto un nuovo disegno, opera di William Wyon, inoltre fu cambiato l'orientamento dell'asse. Anche per Guglielmo IV sono noti due tipi leggermente diversi.\nFardini a nome di Vittoria furono emessi ogni anno dal 1838 al 1860, quindi ancora fino al 1869 in bronzo. Le vecchie monete in rame furono poste fuori corso il 31 dicembre 1869. Fu anche ridotto il diametro (20 millimetri) ed il peso (2,83 grammi). Nel 1895 venne cambiato il conio di diritto con un ritratto nuovo (\"Old Head\") della sovrana. Suo figlio Edoardo VII produsse fardini ogni anno dal 1902 al 1910, per evitare che le monete appena coniate potessero essere confuse con la mezza sovrana d'oro, venivano scurite artificialmente nella zecca. Un simile procedimento fu adottato anche sotto il regno di Giorgio V, fino al 1918. Nel 1914 e nel 1926 furono apportate modifiche al conio di diritto.\nLe prove coniate per Edoardo VIII nel 1936 e disegnate da Harold Wilson Parker sostituirono la Britannia con uno scricciolo al rovescio. Questo disegno rimase fino alla demonetizzazione del fardino. Le uniche modifiche riguardano la legenda al diritto, dove viene eliminato il riferimento all'India nel 1948. Con Elisabetta II nel 1953 furono utilizzati due con\u00ee di diritto e due di rovescio, ottenendo quattro diverse variet\u00e0. La coniazione prosegu\u00ec sino al 1956.\nIl 31 dicembre 1960 il fardino cess\u00f2 di avere corso legale e venne ritirato dalla circolazione."}
{"id": "1233074", "revid": "125704687", "url": "https://it.wikipedia.org/wiki?curid=1233074", "title": "Too Much (Spice Girls)", "text": "Too Much \u00e8 una canzone delle Spice Girls. \u00c8 il secondo singolo estratto dal secondo album del gruppo, \"Spiceworld\".\nIl brano \u00e8 stato scritto dalle Spice Girls in collaborazione con Paul Wilson ed Andy Watkins.\n\u00c8 stato inserito come brano iniziale del film del gruppo, \"Spice Girls - Il film\", ed \u00e8 stato poi presentato ufficialmente durante una puntata del programma Top of the Pops. Essendo il tema principale del film, \"Too Much\" fu nominata ad un Razzie come peggior canzone originale.\nDopo l'abbandono di Geri Halliwell dal gruppo, durante i concerti le parti di Ginger Spice furono riassegnate ad Emma Bunton\nIl singolo.\nIl singolo della canzone, pubblicato 15 dicembre 1997 nel Regno Unito e il 27 gennaio 1998 negli Stati Uniti,Conquist\u00f2 il sesto primo posto consecutivo nella classifica dei singoli britannica e si aggiudic\u00f2 anche le vendite nel mercato natalizio, facendo vincere questo titolo alle \"Spice\" per il secondo Natale consecutivo.Disco Di Platino in Uk (670,000)\nTracce e formati.\nQuesti sono i formati e le relative tracklist delle principali pubblicazioni del singolo\nIl video.\nNel video ogni ragazza del gruppo interpreta personaggi ispirati a film diversi. Mel C a L'anno del dragone, Mel B a Mad Max, Emma Bunton a Poltergeist, Geri Halliwell a Casablanca e Victoria Adams a Batman - Il ritorno. Inoltre sono presenti anche alcune scene di \"Spice World - Il film\", che era nelle sale nel periodo di pubblicazione del singolo."}
{"id": "1233075", "revid": "1855146", "url": "https://it.wikipedia.org/wiki?curid=1233075", "title": "Museo nazionale dell'Alto Medioevo Alessandra Vaccaro", "text": "Il museo nazionale dell'Alto Medioevo Alessandra Vaccaro \u00e8 un museo statale italiano.\nHa sede a Roma ed \u00e8 intitolato ad Alessandra Vaccaro, sua direttrice negli anni '70. Dal settembre 2016 il museo, assieme ad altri tre istituti, \u00e8 confluito nel nuovo Museo delle Civilt\u00e0.\nStruttura.\nFu inaugurato nel 1967 nella sede del \"Palazzo delle Scienze\" per dotare Roma di un museo archeologico dedicato all'Alto Medioevo a partire dall'et\u00e0 et\u00e0 post-classica e, soprattutto, promuovere la ricerca di un periodo molto importante della storia della citt\u00e0. Espone materiali che vanno dal IV al IX secolo provenienti soprattutto dall'area di Roma e dall'Italia centrale, e consta di 8 sale. Al suo interno ospita anche la decorazione architettonica in \"opus sectile\", ritrovato nel 1959 in un'importante domus ad Ostia antica nei pressi di Porta Marina, e integralmente ricomposto nel museo.\nSala I: Materiali tardo-antichi.\nNella prima sala, dedicata all'esposizione di alcuni reperti dell'epoca tardo-antica, si trovano delle epigrafi risalenti al V-VI secolo d.C. rinvenute nel Lazio. La parte centrale \u00e8 riservata alla fibula aurea a balestra dal Palatino (seconda met\u00e0 del V secolo a.C.'). In pi\u00f9 sono presenti tre ritratti in marmo di imperatori e imperatrici bizantini e una fistola di piombo per acquedotto, sulla quale l'iscrizione del re ostrogoto Teodato permette di una datazione precisa, particolare per l'epoca.\nSala II: Necropoli longobarda di Nocera Umbra.\nNella seconda sala del museo sono situati reperti archeologici provenienti dagli scavi della necropoli longobarda di Nocera Umbra a Perugia, ritrovata alla fine dell'Ottocento e costituita da 166 tombe. \nLa sala \u00e8 divisa in due sezioni, una per le tombe femminili e l'altra per quelle maschili:\nNelle tombe femminili sono stati ritrovati accessori d'abito: fibule, fibbie, collane, orecchini, amuleti, gioielli e oggetti di qualit\u00e0, guarnizioni di calze e scarpe e oggetti d'uso quotidiano, come arnesi da lavoro, pettini, recipienti di vetro o di ceramica cofanetti d'avorio e pissidi di bronzo, questi forse utilizzati come reliquiari.\nNelle tombe maschili sono stati ritrovati invece lance, scudi, elmi, frecce, corazze e altri accessori per cavalcare. Di particolare interesse i corredi funebri della vetrina 9, nella quale sono presenti vari oggetti di natura bellica, tra cui due spade con impugnatura in oro. \nSala III: Necropoli Longobarda di Castel Trosino.\nCome la seconda sala, anche questa \u00e8 divisa in due sezioni. In quella maschile sono esposti varie armi e armature, tra cui spicca nella vetrina 16 la ricostruzione di uno scudo longobardo di cui l'umbone \u00e8 ancora perfettamente intatto.\nNella sezione femminile, invece, sono presenti numerosi gioielli, ornamenti e oggettistica. Tra i gioielli si trovano diverse collane, anelli matrimoniali e fibule auree, tra queste alcune sono zoomorfe. Infine nella vetrina 21 sono esposti dei vasi sia in ceramica sia in vetro, tra cui troviamo un particolare vaso zoomorfo rappresentante un mammifero, successivamente identificato come una pecora.\nSale IV e V: Rilievi Altomedievali.\nLe sale contengono principalmente plutei in marmo da edifici di culto. Nella sala IV \u00e8 presente un frammento di un bassorilievo raffigurante l'ascesa in cielo di Alessandro Magno. In aggiunta sono collocati due vere di pozzi, entrambi datati VIII-IX secolo d.C.\nFa eccezione nelle due sale dedicate ai marmi il tesoretto di Montecassino databile tra il XI e XII secolo. Costituito da una fibula aurea e da 29 monete d'oro, \u00e8 stato rinvenuto nel 1898 presso la badia di Montecassino.\nSale VI e VII: Insediamento Altomedioevale di S. Cornelia e S. Rufina.\nLa sesta e settima sala sono dedicate a due insediamenti nella campagna romana, rispettivamente a quello di Santa Cornelia presso Veio, sorto sul sito di una villa romana, e Santa Rufina sulla via di Boccea dove avvenne il martirio delle due sante Rufina e Seconda.\nI materiali marmorei e ceramici esposti documentano le fasi dei due siti. In particolare \u00e8 testimoniata la continuit\u00e0 dell'insediamento di Santa Rufina, che all'inizio \u00e8 stato il sito di un centro agricolo romano in seguito di un'area cimiteriale cristiana e dell'insediamento altomedioevale da cui proviene il mosaico pavimentale qui ritrovato.\nSala VIII: Materiali Copti.\nL'ottava e ultima sala ospita la collezione di tessuti e frammenti di abiti provenienti dall'Egitto dall'et\u00e0 tardo-romana fino all'avvento dell'Islamismo. Si tratta di frammenti di abiti e arredi liturgici decorati con motivi ispirati alla mitologia greco-romana (ciclo dionisiaco), all'iconografia cristiana (santi e cavalieri), al mondo orientale, alla tradizione figurativa egiziana (soggetti nilotici). I tessuti sono inoltre stati dipinti solo con colori naturali (che si trovano in natura) come il rosso, il giallo, il blu e il verde. I tessuti copti forniscono una delle immagini pi\u00f9 vive delle arte di quel popolo. La tessitura prosegue le tradizioni artigianali dell'et\u00e0 faraonica ed ellenistica ed \u00e8 documentata attraverso gli oggetti rinvenuti nelle tombe.\nOpus Sectile di Porta Marina.\nNel 2007 \u00e8 stata inaugurata una nuova sala completamente dedicata alla ricostruzione dell'aula della \"domus\" di Porta Marina ad Ostia, realizzata con la tecnica marmorea dell'Opus Sectile, l'unico esemplare attualmente pervenutoci di questo particolare tipo di decorazione. \u00c8 stato inoltre possibile datarlo con precisione (383-388 d.C.) grazie ad una moneta di bronzo ritrovata nelle basi di malta dell'opera.\nLa conservazione di questo preziosissimo reperto \u00e8 dovuta al crollo dell'edificio in cui era situato, che lo ha quindi preservato fino al 1959, quando \u00e8 stato ritrovato durante uno scavo.\nLe parti rinvenute e ricostruite sono le pareti, il pavimento e l'esedra. La notevole variet\u00e0 di materiali che compongono l'\"Opus Sectile\", provenienti da varie zone del Mediterraneo, permette di ricostruire la rete dei commerci dell'et\u00e0 tardo antica."}
{"id": "1233076", "revid": "767487", "url": "https://it.wikipedia.org/wiki?curid=1233076", "title": "Scioto", "text": "Lo Scioto \u00e8 un fiume di 372\u00a0km di lunghezza degli Stati Uniti che scorre nella parte centrale dello Stato dell'Ohio per andare a sfociare nel fiume Ohio.\nDescrizione.\nIl fiume ha origine nell'area centro-occidentale dello Stato dell'Ohio e scorre dapprima verso oriente per poi piegare verso sud. Riceve da nord il fiume \"Little Scioto\" e prima di bagnare la citt\u00e0 di Columbus alimenta i laghi artificiali di O'Shaughnessy e Griggs. A Columbus riceve il suo principale affluente, il fiume \"Olentangy\". A sud di Columbus riceve da sinistra il \"Big Walnut Creek\" e da destra il \"Big Darby Creek\". Nell'Ohio meridionale bagna la citt\u00e0 di Chillicothe e prosegue nel suo corso verso sud fino a confluire nel fiume Ohio nei pressi di Portsmouth.\nStoria.\nIl nome del fiume deriva da una parola indiana che significa \"cervo\".\nIl fiume fu utilizzato dagli indiani e dai primi colonizzatori europei come via di navigazione. Nel 1812 sulle sue sponde fu fondata Columbus, la capitale dello Stato dell'Ohio. Oggi la sua portata d'acqua non permette la navigazione."}
{"id": "1233083", "revid": "767487", "url": "https://it.wikipedia.org/wiki?curid=1233083", "title": "The Dangerous Lives of Altar Boys", "text": "The Dangerous Lives of Altar Boys \u00e8 un film del 2002 diretto da Peter Care. Il film \u00e8 un adattamento del romanzo \"Vite pericolose di bravi ragazzi\" di Chris Fuhrman.\nTrama.\nAnni 1970, Francis e Tim, sono due adolescenti che frequentano un rigido college cattolico gestito da padre Casey. Appassionati di fumetti, per sfuggire alla opprimente realt\u00e0 decidono di creare un fumetto basandosi su quello che li circonda, compresa suor Assunta, ribattezzata SuorZilla. Nel corso della storia Francis si innamorer\u00e0 e sar\u00e0 ricambiato da una ragazza di nome Margie. I due trascorrono il tempo a bere birra, fumare e combinare guai, ma una delle loro ragazzate provocher\u00e0 la morte di Tim, sbranato allo zoo da un puma che i ragazzi volevano liberare nella scuola.\nProduzione.\nJodie Foster oltre ad essere interprete \u00e8 anche una dei produttori della pellicola. Le societ\u00e0 di produzione furono la Egg Pictures, la Initial Entertainment Group e la Trilogy Entertainment Group.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nFilm crudo sulle problematiche adolescenziali, in un misto fra sequenze reali e animate di ragazzi scelti con sapienza e intelligenza. Il personaggio di Jodie Foster, che veste per la prima volta i panni di un'anti-eroina, non \u00e8 ben delineato anche se evidenti sono le differenze con il docente in \"L'attimo fuggente\". La pellicola si perde lungo una storia senza mordente.\nIncassi.\nIl film ha incassato un totale di 1.815.864 dollari negli USA e 220.735 dollari nel mercato estero."}
{"id": "1233084", "revid": "827882", "url": "https://it.wikipedia.org/wiki?curid=1233084", "title": "Cheddar (Regno Unito)", "text": "Cheddar \u00e8 un paese di 5.724 abitanti del Somerset, in Inghilterra.\n\u00c8 situato in prossimit\u00e0 delle Mendip Hills, a circa 15 chilometri a nord ovest di Wells."}
{"id": "1233090", "revid": "2036605", "url": "https://it.wikipedia.org/wiki?curid=1233090", "title": "Jean Boivin", "text": "Fratello cadetto di Louis Boivin che, dopo la morte del padre nel 1672 \u00ablo fece venire a Parigi l'anno dopo e non volle dividere con nessuno la cura di istruirlo. Il suo metodo d'insegnamento fu bizzarro ma fecondo. Chiudeva il suo discepolo in un tugurio, con un Omero, un dizionario e una grammatica, non lo faceva uscire finch\u00e9 il bambino non era in grado di spiegare in francese e in latino un numero convenuto di versi\u00bb.\nNel 1692 Jean Boivin devenne bibliotecario del re e fece quello stesso anno un'importante scoperta, un antico testo biblico del V secolo in scrittura onciale, che ricopriva un manoscritto delle \"Omelie\" di Efrem. Acquistatasi una fama di erudito pubblicando in latino i testi dei grandi matematici dell'antichit\u00e0, fu nominato professore di greco al Collegio reale nel 1701. Tradusse Niceforo Gregora e Pierre Pithou, come pure Aristofane, Omero e Sofocle, scrivendo egli stesso poesie greche. Fu eletto membro dell'Acad\u00e9mie royale des inscriptions et belles-lettres nel 1705 e dell\"'Acad\u00e9mie fran\u00e7aise\" nel 1721."}
{"id": "1233094", "revid": "123486088", "url": "https://it.wikipedia.org/wiki?curid=1233094", "title": "Spice Up Your Life", "text": "Spice Up Your Life \u00e8 una canzone delle Spice Girls. \u00c8 il primo singolo estratto dal secondo album del gruppo, \"Spiceworld\".\nIl brano, scritto dalle Spice Girls insieme a Richard Stannard e Matt Rowe, \u00e8 stato presentato (cos\u00ec come altri brani dell'album), durante il loro primo concerto ad Istanbul (Turchia).\nIl \"sound\" della canzone viaggia dal Bubble pop fino ad arrivare ad un ritmo spagnoleggiante simil-samba. All'interno del brano ogni ragazza ha una sua riga da solista nel terzo verso di ogni strofa, mentre il resto \u00e8 cantato totalmente in coro. La canzone, che invitava appunto a \"mettere un po' di pepe nella propria vita\", riscosse un notevole successo e divent\u00f2 il simbolo del gruppo insieme al primo singolo \"Wannabe\"\nIl singolo.\nIl singolo della canzone \u00e8 stato pubblicato il 13 ottobre 1997 nel Regno Unito e il 21 ottobre dello stesso mese negli Stati Uniti. \"Spice Up Your Life\" \u00e8 il quinto singolo pubblicato nella storia del gruppo britannico ed \u00e8 anche il quinto numero uno consecutivo nella classifica dei singoli britannica del gruppo. Disco Di Platino in Uk (830,000). Nel 2019, \"Spice Up Your Life\" diventa il quarto singolo della girl band a raggiungere 1 milione di copie vendute in UK.\nTracce e formati.\nQuesti sono i formati e le relative tracklist delle principali pubblicazioni del singolo\n\"Spice Up Your Life\" [Morales Carnival Club Mix] - 11:30\n\"Spice Up Your Life\" [Murk Cuba Libre Mix] - 8:05\n\"Spice Up Your Life\" [Morales Beats] - 5:51\n\"Spice Up Your Life\" [Morales Drums &amp; Dub Mix] - 11:07\n\"Spice Up Your Life\" [Murk Sugar Cane Dub] - 8:38\n\"Spice Up Your Life\" [Murk Spider Beats] - 3:41\n\"Spice Up Your Life\" [Morales Carnival Club Mix] - 11:30\n\"Spice Up Your Life\" [Morales Radio Mix] - 2:48\n\"Spice Up Your Life\" [Murk Cuba Libre Mix] - 8:05\n\"Spice Up Your Life\" [Stent Radio Mix] - 2:53\n\"Spice Up Your Life\" [Stent Radio Instrumental] - 2:53\nIl video.\nIl costoso video della canzone \u00e8 ambientato in una navicella spaziale, alla guida del quale vi sono le \"Spice Girls\", che entrano in una citt\u00e0 e vedono le classifiche che sono riuscite a scalare nei mesi precedenti e i video delle loro precedenti hits in onda sui televisori di bar e altri locali pubblici. Il video \u00e8 una risposta a coloro che le criticavano per aver fatto da testimonial a numerosissime ditte l'anno prima, quando scoppi\u00f2 il loro successo. Secondo il libro autobiografico pubblicato da Melanie B, tuttavia, le ragazze non erano contente di quel video e avrebbero voluto girarne un altro ambientato in un carnevale."}
{"id": "1233099", "revid": "1888309", "url": "https://it.wikipedia.org/wiki?curid=1233099", "title": "Pinacoteca di palazzo Volpi", "text": "La Pinacoteca di palazzo Volpi \u00e8 la pinacoteca civica di Como. Fa parte dei Musei civici di Como assieme al Museo archeologico \"P. Giovio\", al Museo Storico \"Giuseppe Garibaldi\" e al Tempio Voltiano.\nOspita una ricca pinacoteca, un archivio di disegni di architettura del Novecento (fra cui l'archivio Antonio Sant'Elia) e una biblioteca specializzata in arte.\nStoria del palazzo.\nPalazzo Volpi \u00e8 l'antica dimora della nobile famiglia Volpi.\nIl comasco Volpiano Volpi (1559-1629), arcivescovo di Chieti e residente a Roma, commission\u00f2 i disegni del palazzo all'architetto romano Sergio Venturi. L'edificio venne costruito tra il 1622 e il 1633 sotto la supervisione di Pietro Paolo Raimondi, nipote di Volpiano Volpi, e la direzione del capomastro Marco Dotti di Piazza. La prevista pianta ad \u201cU\u201d, con la corte interna aperta sul giardino, rimase incompiuta nella parte settentrionale. Il palazzo \u00e8 espressione di una mescolanza di due culture architettoniche ed abitat\u00edve: quella romana e quella comasca.\nL'edificio e il giardino rimasero propriet\u00e0 dei Volpi fino alla met\u00e0 del XVIII secolo, quando passarono in eredit\u00e0 ai Canarisi; nel 1839 furono venduti allo Stato, che destin\u00f2 l'intera area all'amministrazione giudiziaria.\nNel 1855, al posto del giardino vennero costruite le carceri, mentre il palazzo venne utilizzato come sede del tribunale fino al 1968.\nAcquistato dal comune di Como negli anni Settanta, il palazzo venne dapprima restaurato con l'eliminazione delle aggiunte ottocentesche da parte dell'architetto Gianfranco Caniggia e trasformato in museo (1989); infine, nel 2003, \u00e8 stato adeguato come sede delle civiche raccolte d'arte e rinnovato negli allestimenti espositivi.\nL'esposizione permanente.\nPalazzo Volpi raccoglie opere d'arte dal territorio comasco in quattro sezioni:\nCollezione del Medioevo.\nLa sezione medievale, situata nell'ala meridionale del Palazzo, raccoglie numerosi materiali lapidei risalenti all'et\u00e0 carolingia, provenienti dalla Basilica di Sant'Abbondio. La sezione include inoltre una serie di affreschi e sculture in stile romanico e gotico, risalenti ad un periodo che va dalla fine del VI secolo al XIV secolo.\nLa seguente lista riporta un elenco delle sale dedicate al Medioevo:\nCollezione del Rinascimento.\nSale dedicate al Rinascimento:\nCollezione della quadreria storica.\nNella Quadreria, che offre una panoramica degli artisti attivi a Como dal XVI al XIX secolo, si trovano grandi pale provenienti da chiese cittadine non pi\u00f9 esistenti. Tra di esse, si annoverano due lunette provenienti dalla chiesa del monastero domenicano di San Giovanni in Pedemonte, abbattuta nel 1810: la \"Caduta degli angeli ribelli\" di Pier Francesco Mazzucchelli e il \"Trionfo dell'arcangelo Michele\" di Carlo Francesco Nuvolone. In questa sezione inoltre conservate opere di Cristoforo Caresana, Giovanni Paolo Ghianda e dei fratelli Recchi, nonch\u00e9 tre dipinti di Giovan Pietro Gnocchi.\nLa quadreria raccogli inoltre dipinti provenienti da collezioni private.\nLa seguente lista riporta un elenco delle sale della quadreria storica:\nAll'interno dell'area dedicata al barocco tra Milano e Como si trovano dipinti coevi realizzati da autori provenienti dall'area milanese-comasca. Tra esse, degne di nota sono il \"Conforto del condannato\" e la \"Samaritana al Pozzo\" di Agostino Santagostino.\nDue ulteriori aree dedicate al \"ritratto\" e alla \"pittura di genere\" conservano invece il \"Ritratto di Vespasiano Gonzaga all'et\u00e0 di ventotto anni\", che la tradizione vuole attribuito al fiammingo Antonio Moro, due \"Vasi con composizioni floreali\" realizzati da Mario Nuzzi e le \"Battaglie\" di Antonio Calza. \nNotevoli nell'area sul Settecento sono la \"Consacrazione del Cardinale Giuseppe Pozzobonelli nella Basilica dei SS. Ambrogio e Carlo al Corso\" di Giovanni Paolo Panini, il dipinto \"Vulcano\" di Pompeo Batoni, un \"Ritratto di gentildonna\" di Alessandro Magnasco e l'Angelo custode di Pietro Ligari.\nCollezione del Novecento.\nLe sale dedicate al Novecento documentano con fotografie, dipinti, disegni e sculture gli episodi salienti dell'arte del XX secolo a Como:"}
{"id": "1233102", "revid": "1908306", "url": "https://it.wikipedia.org/wiki?curid=1233102", "title": "Pop soul", "text": "Il pop soul (o soul pop) \u00e8 un sottogenere della musica soul. Ne rappresenta una raffinata semplificazione, al fine di ottenere un prodotto pi\u00f9 adatto all'esposizione commerciale e alla diffusione radiofonica.\nIl cantato mantiene ancora, in alcuni casi, l'impronta grezza, ma gli arrangiamenti, gli strumenti utilizzati e la qualit\u00e0 delle registrazioni sono tali da offrire sonorit\u00e0 pi\u00f9 adatte ad essere inserite nelle playlist delle stazioni radio pop. La Motown Records fu l'etichetta da cui ebbe origine il pop-soul e durante gran parte degli anni sessanta fu uno dei generi di musica pop tra i pi\u00f9 diffusi e di maggior successo negli Stati Uniti. Negli anni settanta, il pop-soul venne reso ulteriormente commerciale con l'avvento della disco."}
{"id": "1233107", "revid": "76963", "url": "https://it.wikipedia.org/wiki?curid=1233107", "title": "Emilio Motta", "text": "Biografia.\n\u00c8 considerato il padre della storiografia della Svizzera italiana. Si occup\u00f2 di storia lombarda e ticinese. Nel 1879 fonda il Bollettino storico della Svizzera Italiana."}
{"id": "1233112", "revid": "767487", "url": "https://it.wikipedia.org/wiki?curid=1233112", "title": "Louis Boivin", "text": "Membro dell'Acad\u00e9mie des inscriptions et belles-lettres, ha lasciato delle \"M\u00e9moires sur la Chronologie\", ove si leggono facilmente delle supposizioni gratuite. Fu il fratello maggiore del pi\u00f9 noto Jean, che egli istru\u00ec alla morte dei genitori e che divenne membro dell'Acad\u00e9mie fran\u00e7aise."}
{"id": "1233113", "revid": "729019", "url": "https://it.wikipedia.org/wiki?curid=1233113", "title": "Georg von der Marwitz", "text": "Appartenente alla cavalleria comand\u00f2, dal 1915 al 1918, varie grandi unit\u00e0 dell'esercito imperiale.\nNacque in Pomerania ed entr\u00f2 nell'esercito nel 1875. Dal 1883 al 1886 frequent\u00f2 l'Accademia militare.\nFino al 1900 comand\u00f2 un reggimento di cavalleria, diventando quindi capo di Stato Maggiore del XVIII Corpo d'armata. Prima dello scoppio della Prima guerra mondiale era ispettore generale dell'arma di cavalleria.\nCol grado di maggior generale fu assegnato nel 1914 al fronte occidentale, e prese parte contro l'esercito belga alla battaglia di Haelen, il primo scontro di cavalleria del conflitto, precedente di pochi giorni la pi\u00f9 vasta battaglia delle Frontiere.\nIl suo corpo di cavalleria serv\u00ec egregiamente a proteggere il fianco della 1\u00aa Armata in ritirata dopo la Prima battaglia della Marna.\nNel dicembre 1914 il gruppo di cavalleria di Marwitz fu disciolto e questi fu trasferito sul fronte orientale dove prese il comando del neoformato XXXVIII Corpo d'armata della riserva, e lo guid\u00f2 nella Seconda battaglia dei laghi Masuri, nei primi mesi del 1915. Fu quindi trasferito nei Carpazi al comando di un corpo speciale di sciatori, combatt\u00e9 al fianco degli austroungarici contro i russi. Ricevette l'onorificenza \"Pour le M\u00e9rite\" il 7 marzo 1915.\nDopo un periodo di malattia nell'autunno dello stesso anno, Marwitz torn\u00f2 sul fronte occidentale al comando del VI Corpo d'armata, per poi passare nuovamente ad est, in tempo per l'arresto dell'Offensiva Brusilov nel giugno 1916. Il 6 ottobre divenne aiutante di campo di Guglielmo II, ma lasci\u00f2 l'incarico nel dicembre per prendere il comando della 2\u00aa Armata sul fronte occidentale. Nel novembre del 1917 si difese contro i britannici nella battaglia di Cambrai, che vide il primo impiego di massa dei carri armati.\nNel settembre 1918 prese il comando della 5\u00aa Armata, che tenne sino al termine del conflitto.\nDopo la guerra si ritir\u00f2 a vita privata."}
{"id": "1233116", "revid": "983767", "url": "https://it.wikipedia.org/wiki?curid=1233116", "title": "Asso di picche (scrittura)", "text": "L'asso di picche, in paleografia, indica due diverse legature:\nQuesto tipo di legatura, che in ambedue i casi \u00e8 molto somigliante al contorno della figura del seme di picche delle carte da gioco, si riscontra dalla tarda antichit\u00e0 fino ai secoli VII e XI circa. Non \u00e8 provata un'influenza di una forma sull'altra, si tratta quindi con tutta probabilit\u00e0 di un caso di evoluzione convergente dovuta alla somiglianza tra le lettere.\nVersioni.\nVersione greca.\nLa legatura ad asso di picche nell'ambito dei manoscritti greci \u00e8 attestata per la prima volta in documento di Ermopoli del 372. \u00c8 tipica delle opere in minuscola greca medio-bizantina e veniva usata quasi esclusivamente in ambito librario. \u00c8 molto presente nei papiri dal secolo IV al VIII. \u00c8 presente in molte opere italo-greche del X e XI secolo. Viene quindi associata fortemente all'Italia meridionale ma in realt\u00e0 se ne hanno esempi in tutto il mondo greco-bizantino.\nVersione latina.\nIncomincia a diffondersi a partire dal VI secolo, viene utilizzata nell'ambito della nuova corsiva romana e dalle scritture che ne discesero come ad esempio la minuscola merovingica e la minuscola beneventana, non \u00e8 presente nelle librarie quali l'onciale e la capitale quadrata romana. In alcuni casi oltre che come effetto della legatura e+p \u00e8 ottenuta come effetto di a+p, l+p e in soli due casi di t+p. La \"e\" pu\u00f2 essere legata ad \"a\", \"c\", \"r\" e \"t\". Viene utilizzata sia per documenti che per libri soprattutto per le scritture che precedono la carolina, in seguito viene usata nelle scritture \u201cinformali\u201d. Nei secoli VI e VII \u00e8 presente in numerosi documenti ravennati, nel VII a Roma ed in Francia dove risulta particolarmente presente nei documenti della cancelleria merovingica. Nell'VIII secolo se ne hanno attestazioni in Toscana (Lucca e Grosseto) ed \u00e8 sporadicamente presente in Veneto, Lombardia e Campania."}
{"id": "1233119", "revid": "124123", "url": "https://it.wikipedia.org/wiki?curid=1233119", "title": "Augustine Birrell", "text": "\u00c8 stato \"Chief Secretary for Ireland\" dal 1908 al 1916 ed era responsabile, insieme a sir Matthew Nathan, di coordinare la risposta britannica alla rivolta detta Easter Rising in Irlanda.\nFiglio di un pastore Nonconformista (ovvero non appartenente alla Chiesa Anglicana), nato vicino a Liverpool, \u00e8 stato istruito alla \"Amersham Hall School\" ed alla \"Trinity Hall\" di Cambridge. Nel 1893 viene nominato KC (King's Counsel) ed insegna legge all\"'University College\" dal 1896 a 1899."}
{"id": "1233120", "revid": "729019", "url": "https://it.wikipedia.org/wiki?curid=1233120", "title": "Osso ioide", "text": "L'osso ioide in anatomia umana \u00e8 un osso impari e mediano che si trova alla radice della lingua, a livello della quarta vertebra cervicale, tra mandibola e cartilagine tiroidea della laringe.\nSi trova nella regione anteriore del collo e ne determina la suddivisione in una regione sopraioidea, pi\u00f9 craniale, e una sottoioidea, pi\u00f9 caudale.\nLo ioide \u00e8 l'unico osso del corpo umano che non si articola con nessun altro osso, ed \u00e8 mantenuto in posizione da diverse formazioni muscolari.\nSviluppo embriologico.\nAl secondo mese di vita embrionale, a livello del secondo arco branchiale, si trovano le cartilagini di Reichert, tra cui si interpone tessuto mesenchimale.\nTale abbozzo mesenchimale si sviluppa nell'osso ioide per ossificazione endocondrale (o indiretta), che inizia nel periodo della nascita per terminare poi intorno al quindicesimo anno di vita,\nDalla parte pi\u00f9 distale delle cartilagini si sviluppano, tra gli altri, le piccole corna, mentre le grandi corna e il corpo originano dal terzo arco branchiale.\nAnatomia umana.\nIn visione trasversale lo ioide assomiglia ad un complicato ferro di cavallo, formato da un \"corpo\" centrale e da processi laterali che prendono il nome di \"piccole corna\" e \"grandi corna\".\nLa faccia anteriore del corpo \u00e8 convessa ed \u00e8 il sito di inserzione dei muscoli genioioideo e stiloioideo; la faccia posteriore \u00e8 invece concava ed \u00e8 in rapporto con la membrana tiroioidea.\nI margini che separano le due facce sono particolarmente sottili: quello superiore d\u00e0 inserzione al muscolo genioglosso e alla membrana ioglossa e quello inferiore, dal pi\u00f9 mediale al pi\u00f9 laterale, ai muscoli sternoioideo, miloioideo, omoioideo, tiroioideo e digastrico.\nLe grandi corna si trovano lateralmente al corpo e lo prolungano, dirigendosi cranialmente e dorsalmente; vi si inseriscono il muscolo ioglosso e il costrittore medio della faringe, oltre alla membrana tiroioidea.\nLe punte delle piccole corna, che si sviluppano nel punto in cui si dipartono anche le grandi corna, sono collegate dal legamento stiloioideo al processo stiloideo dell'osso temporale. Alla base delle piccole corna si inserisce il muscolo condroglosso.\nMovimenti.\nI muscoli sottoioidei in genere contribuiscono all'abbassamento dell'osso ioide, rendendolo fisso in una posizione pi\u00f9 caudale rispetto alla posizione di riposo. I muscoli sopraioidei permettono invece l'abbassamento della mandibola (se l'osso ioide \u00e8 stato preventivamente fissato caudalmente) oppure l'innalzamento dell'osso ioide, a cui consegue anche l'innalzamento del laringe, che gli \u00e8 solidale. Serve alla fonazione.\nMorfologia animale.\nIn tutti i mammiferi si ripete all'incirca la disposizione dell'anatomia umana. Il corpo corrisponde alla parte basale degli archi ioideo e branchiale, le piccole corna alle altre parti dell'arco ioideo (ceratoiale e ipoiale destri e sinistri). Le medesime parti del primo branchiale danno le grandi corna.\nNei rettili e in certi uccelli dal corpo dello ioide si diparte anteriormente un processo (entoglosso) che si impegna nello spessore della lingua."}
{"id": "1233121", "revid": "123486080", "url": "https://it.wikipedia.org/wiki?curid=1233121", "title": "Mama (Spice Girls)", "text": "Mama \u00e8 un singolo del gruppo musicale britannico Spice Girls, pubblicato il 3 marzo 1997 come quarto estratto dal loro primo album \"Spice\".\nDescrizione.\n\"Mama\" \u00e8 stata scritta dalle Spice Girls in collaborazione con Richard Stannard e Matt Rowe, al momento della sua pubblicazione come singolo nel 1997 diventa discretamente famoso in tutto il mondo: in Asia, in cui resta per tre settimane al primo posto nella classifica dei singoli proprio durante il periodo della festa della mamma, persona al quale la canzone \u00e8 dedicata. Il primo posto arriva anche in Gran Bretagna, dando modo cos\u00ec alle \"Spice\" di aggiudicarsi il quarto numero uno consecutivo.\nInoltre, grazie al testo e al periodo di pubblicazione, divenne molto popolare tra i bambini e venne usata per celebrare la festa della mamma di quell'anno. Disco Di Platino in Uk (670,000)\nIl singolo della canzone, uscito il 3 marzo 1997, \u00e8 stato pubblicato in tutto il mondo tranne in USA e Canada, poich\u00e9 la data di uscita in quei paesi avrebbe coinciso con quella di pubblicazione del nuovo album del gruppo, e si \u00e8 cos\u00ec preferito sincronizzare i tempi non pubblicando questo singolo in quegli Stati. \u00c8 il quarto singolo pubblicato nella storia delle \"Spice\".\nIl singolo della canzone contiene oltre a Mama in un unico disco anche l'altro singolo estratto dall'album \"Who Do You Think You Are\" (si tratta di quella che \u00e8 definita in gergo di una doppia A-side).\nVideoclip.\nIl video ha come protagoniste le \"Spice\" e le loro madri, che durante la canzone tengono in mano le foto delle loro figlie quando erano giovani. Il video \u00e8 intervallato da alcune immagini di ragazzine che interpretano le cinque ragazze da piccole, mentre ballano e cantano. L'esibizione delle cinque ragazze nel video era dedicata a un pubblico composto da madri e figli."}
{"id": "1233122", "revid": "78273", "url": "https://it.wikipedia.org/wiki?curid=1233122", "title": "Mikhail Fradkov", "text": ""}
{"id": "1233124", "revid": "78273", "url": "https://it.wikipedia.org/wiki?curid=1233124", "title": "Valery Gergiev", "text": ""}
{"id": "1233125", "revid": "1543377", "url": "https://it.wikipedia.org/wiki?curid=1233125", "title": "Indian Wells (California)", "text": "Indian Wells \u00e8 una cittadina della Contea di Riverside, California. \u00c8 situata nella zona di Palm Springs, tra le citt\u00e0 di Palm Desert e La Quinta.\nOspita gli \"Indian Wells Masters\" 1000 (noti come \"BNP Paribas Open\"), il primo dei nove tornei ATP World Tour Masters 1000 che si giocano nell'arco dell'anno. L'evento si tiene nel complesso tennistico dell'Indian Wells Tennis Garden il cui campo principale \u00e8 capace di 16.000 posti.\nGeografia fisica.\nIndian Wells si trova a .\nSecondo l'United States Census Bureau, la citt\u00e0 copre un'area di 34,7 km\u00b2 di cui 34,3\u00a0km\u00b2 di terra e 0,4\u00a0km\u00b2 (1,19%) d'acqua.\nSociet\u00e0.\nEvoluzione demografica.\nSecondo il censimento del 2010, gli abitanti sono 4.958, con una densit\u00e0 di 131,2 abitanti/km\u00b2. Ci sono in media 1,93 abitanti per casa e le famiglie sono composte in media da 2,28 persone.\nLa distribuzione delle et\u00e0 \u00e8 per il 6,3% sotto i 18 anni, 1,5% tra i 18 e i 24, 5,7% tra i 25 e i 44, 31,4% tra i 45 e i 64, e 55,1% al di sopra dei 65 anni. L'et\u00e0 media \u00e8 66,7 anni. Ogni 100 femmine ci sono in media 84,6 maschi.\nHa il pi\u00f9 alto tasso di abitanti miliardari di ogni altra citt\u00e0 degli Stati Uniti. Nel 2000 Il reddito medio per abitante era \u00a0$, e per una famiglia \u00e8 di \u00a0$. Il reddito medio maschile \u00e8 di \u00a0$ mentre quello femminile \u00e8 \u00a0$. Il reddito medio pro capite della citt\u00e0 \u00e8 \u00a0$.\nCirca l'1,2% delle famiglie e il 3,4% della popolazione \u00e8 al di sotto della soglia di povert\u00e0, includendo nessuno sotto i 18 anni e il 2,6% degli over 65."}
{"id": "1233126", "revid": "1543377", "url": "https://it.wikipedia.org/wiki?curid=1233126", "title": "Hot (Avril Lavigne)", "text": "Hot \u00e8 il terzo singolo estratto dall'album \"The Best Damn Thing\" di Avril Lavigne. La canzone \u00e8 stata scritta da Avril Lavigne e Evan Taubenfeld, suo migliore amico ed ex-chitarrista e prodotta da Lukasz Gottwald Dr. Luke\nIl singolo \u00e8 disponibile in Italia solo in formato digitale; per questo motivo il singolo non appare in nessuna classifica italiana. Negli USA e soprattutto in Europa la canzone riscuote un grande successo: raggiunge e mantiene per diverse settimane la 3\u00aa posizione nella classifica Europe Top 20, classifica trasmessa da MTV Italia che illustra le canzoni pi\u00f9 vendute e pi\u00f9 scaricate d'Europa.\nAvril ha cantato Hot il 1\u00ba novembre 2007 all'Olympiahalle di Monaco di Baviera, agli MTV Europe Music Awards 2007, show in cui la cantante ha ricevuto due premi: miglior canzone dell'anno per \"Girlfriend\" e miglior cantante solista.\nCome gi\u00e0 fatto per il primo singolo \"Girlfriend\", anche per \"Hot\" Avril Lavigne ha registrato il ritornello in giapponese e in cinese.\nDescrizione.\nAvril definisce \"Hot\" come una canzone d'amore up-tempo. Parla dei sentimenti della cantante per un ragazzo che \"la rende cos\u00ec eccitata\": le strofe descrivono tutte le cose che Avril vuole fare con il ragazzo, nel ritornello Avril esplode urlando i suoi sentimenti (\"\"You make me so hot!\" \"You make me want to scream!\"). La canzone prende una svolta pi\u00f9 dolce prima dell'ultimo ritornello quando la cantante mette da parte la sua pazzia d'amore e dichiara al suo ragazzo i suoi sentimenti in maniera dolce (\"Kiss me gently. Always, I know: Hold me; love me. Don't ever go\"\")\nAccoglienza.\nChris Willman della rivista inglese \"Entertainment Weekly\" ha dichiarato \"Ascoltando il ritornello di \"Hot\" \u00e8 come se Avril e i The Matrix non si fossero mai lasciati\". Darryl Sterdan della rivista JAM! ha assegnato al brano un giudizio positivo ritenendolo un brano sul vecchio stile di Avril, quello dell'album di esordio \"Let Go\".\nVideo.\nIl video, diretto da Matthew Rolston, \u00e8 stato girato 26-27 giugno 2007 nel Murdoch Hall di Newark ed \u00e8 stato trasmesso per la prima volta il 5 ottobre 2007 in esclusiva su Yahoo! Music, anche se sul canale musicale austriaco GoTV il video era stato gi\u00e0 trasmesso dagli ultimi giorni di settembre. Il video ha debuttato #1 in Spagna nella classifica dei video pi\u00f9 scaricati e ha raggiunto la #1 anche in Australia. Con questo video, Avril ha messo da parte il suo lato pi\u00f9 adolescenziale da skater e ha deciso di rivestire panni pi\u00f9 sensuali ed erotici che strizzano l'occhio a un pubblico pi\u00f9 adulto.\nUna celebrit\u00e0 (interpretata da Avril) con un lungo abito nero scende da una limousine, circondata dai fotografi e dai fan, ed entra in un club. Nel frattempo si alternano dei flashback di Avril nel ruolo di se stessa e nel ruolo di una prestigiatrice con un trucco molto pesante. Dopo essersi preparata, Avril sale su un palcoscenico di un programma televisivo per esibirsi con un corpetto di pelle verde e nero insieme alle sue ballerine."}
{"id": "1233127", "revid": "773636", "url": "https://it.wikipedia.org/wiki?curid=1233127", "title": "Luigi Stoppani", "text": ""}
{"id": "1233128", "revid": "22475", "url": "https://it.wikipedia.org/wiki?curid=1233128", "title": "Chiesa di Santa Maria al Carrobiolo", "text": "La chiesa di Santa Maria al Carrobiolo si trova a Monza, in Piazza Carrobiolo 8. Fu edificata nel Cinquecento come chiesa annessa all'attiguo convento dei Barnabiti tutt'ora esistente, e conserva al suo interno notevoli opere di epoca manierista (Simone Peterzano, Moncalvo) e una pregevole decorazione ad affresco in stile barocco.\nStoria.\nIl termine \"Carrob\u00ecolo\" deriva da \"piccolo carrobbio\", cio\u00e8 piccola piazza per la sosta dei carriaggi presso le antiche porte cittadine.\nLa prima chiesa di Santa Maria del Carrobiolo apparteneva alla comunit\u00e0 degli Umiliati delle Sante Agata e Maria e risale al 1232, anno in cui l'arciprete di Monza autorizz\u00f2 la costruzione di un oratorio dedicato a Dio e alla Vergine. Era detta la \"casa degli Umiliati di S.Agata\" ed era la pi\u00f9 importante dell'ordine a Monza. \nNel 1571 l'ordine degli Umiliati venne soppresso da Papa Pio V, su iniziativa dell'arcivescovo di Milano Carlo Borromeo, che riteneva i costumi dell'ordine eccessivamente rilassati. Il complesso della chiesa e del relativo convento fu assegnato ai padri Barnabiti che, nel 1573, iniziarono a rinnovarlo, conservando tuttavia le strutture della chiesa, del campanile e del chiostro. Il 15 giugno 1584 San Carlo Borromeo consacrava il tempio. Fra le prime opere pittoriche commissionate per la decorazione della chiesa, furono due pale d'altare eseguite da Simone Peterzano, pittore manierista oggi noto come maestro di Caravaggio, rigoroso interprete dei dettami della controriforma sulla sobriet\u00e0 e immediatezza delle opere d'arte: si tratta della \"Gloria di Ognissanti\", oggi conservata nel convento, e della \"Sacra Famiglia con san Giovannino, santa Elisabetta e i santi Pietro e Paolo\". Seguirono nel tempo vari lavori di rimaneggiamento.\nL'avvento della Repubblica Cisalpina port\u00f2 alla chiusura del Noviziato (1796), alla soppressione della comunit\u00e0 e alla confisca dei beni (1798). In tale occasione tuttavia il marchese Carlo Arconati Visconti riacquist\u00f2 il complesso e lo rese ai Barnabiti nel 1799. Il successivo decreto napoleonico di soppressione degli ordini religiosi lo colp\u00ec nel 1810 e ancora una volta l'Arconati lo riscatt\u00f2 ed i suoi eredi lo riconsegnarono ai padri Barnabiti quasi settanta anni dopo. \nL'architetto Enrico Terzaghi pone mano a vari lavori di rinnovamento, della decorazione \u00e8 incaricato Giacomo Martinetti. Vengono poi realizzate dai milanesi Bertini le vetrate in facciata: l'Immacolata al centro e le sante Agata e Barbara ai lati.\nDescrizione.\nEsterno.\nLa facciata della chiesa, risalente al sedicesimo secolo, \u00e8 ispirata alla chiesa madre dell'ordine dei barnabiti, San Barnaba a Milano, opera di Galeazzo Alessi. Presenta due ordini sovrapposti: quello inferiore, diviso in tre ordini da lesene, presenta tre portali a timpano; l'ordine superiore ha un solo campo centrale sormontato da un timpano e reca una bella finestra serliana, opera di Battista Borgonovo (1581). In epoca barocca furono aggiunte al vertice del timpano la statua della \"Vergine\", opera di Giovanni Battista Brunetti (1715); ai lati due \"angeli\" di Carlo Artelli (1717).\nAll'esterno della chiesa, sul lato destro della piazza, sporge il fabbricato del Convento con un elegante portale di pietra arenaria sormontato da un medaglione con la figura di San Paolo, evidente riferimento all'ordine dei Barnabiti (Chierici Regolari di San Paolo), opera eseguita dallo scultore barocco Elia Vincenzo Buzzi nel 1731.\nInterno.\nL'interno mantiene l'impianto medievale, a tre navate, con abside piatta e due cappelle in testa alle navate minori. \nLa volta a botte probabilmente risale agli anni precedenti la riconsacrazione di San Carlo. Le decorazioni pittoriche furono volute dal barnabita Invenzio Montalti, e realizzate da Andrea Porta (1707-1709), per le figure, e dai fratelli varesotti Giovanni Battista e Gerolamo Grandi, per le quadrature architettoniche. Costituisce un armonioso esempio di barocchetto lombardo, raffigurante la glorificazione della Vergine e di Sant'Agata.\nIl piemontese Guglielmo Caccia detto il Moncalvo, che intorno al 1619 lavorava al Duomo di Monza, \u00e8 qui presente con due dipinti: l\"Adorazione dei Magi\", nella prima campata, e l\"Adorazione dei pastori\" nella quarta campata della navata destra, originariamente dipinte per l'altare maggiore.\nNella terza campata destra la porta d'ingresso al monastero, sormontata da una lapide che ricorda la consacrazione della chiesa ad opera di San Carlo. Di Giovanni Antonio Cucchi sono gli \"Angeli\" e l'ovale con \"San Carlo in preghiera\" (1762) intorno alla porta di accesso al convento.\nNella navata laterale sinistra, la terza campata corrisponde alla Cappella dell'Addolorata (ridipinta nel 1926 da Luigi Morgari) che contiene un notevole Crocefisso del XVI secolo, attribuito all'intagliatore Battista da Saronno, e la statua in legno policromo dell'Addolorata, opera del XVII secolo. Di Simone Peterzano si conserva la \"Sacra Conversazione\" o \"Madonna del latte\". La figura centrale della Vergine che allatta il bambino, con san Giovannino che le offre della frutta, \u00e8 attorniata da santi in rigida posa accademica, mentre una veduta dalla finestra dietro le spalle delle figure conferisce maggiore respiro alla scena. Lo \"Sposalizio della Vergine\" \u00e8 opera di Riccardo de\u2019 Tavolini (1608-1678), pittore scarsamente noto."}
{"id": "1233129", "revid": "7", "url": "https://it.wikipedia.org/wiki?curid=1233129", "title": "Orazio Flacco", "text": ""}
{"id": "1233131", "revid": "36426", "url": "https://it.wikipedia.org/wiki?curid=1233131", "title": "Grazie", "text": ""}
{"id": "1233133", "revid": "132266", "url": "https://it.wikipedia.org/wiki?curid=1233133", "title": "Atleta vittorioso", "text": ""}
{"id": "1233134", "revid": "2108263", "url": "https://it.wikipedia.org/wiki?curid=1233134", "title": "Giovanni Corvino", "text": "Biografia.\nDeve il suo nome al \"corvo\" che ornava lo stemma del padre. Mattia originariamente aveva intenzione di avviarlo alla carriera ecclesiastica, ma successivamente, avendo perso la speranza che sua moglie Beatrice d'Aragona gli potesse dare una prole legittima, decise di nominarlo suo erede al trono. Pertanto inizi\u00f2 ad assegnargli onori e possedimenti, lo dichiar\u00f2 pubblicamente suo successore, lo nomin\u00f2 principe e gli assegn\u00f2 degli appannaggi in Slesia (ducato di Glogau e di Opava), quindi fece in modo che tutti i comandanti delle fortezze del regno stipulassero un giuramento di alleanza con lui, infine prov\u00f2 ad organizzargli un matrimonio con Bianca Maria Sforza di Milano, progetto che non and\u00f2 in porto per gli intrighi della regina Beatrice, che era contraria alla nomina di Giovanni a successore di Mattia.\nMattia inoltre intendeva ottenere il riconoscimento di Giovanni come principe reale d'Ungheria da parte dell'imperatore Federico III, restituendo in cambio parte dei territori conquistati della casa di Asburgo; ma la sua morte improvvisa lasci\u00f2 la questione ancora in sospeso e il giovane principe (all'epoca della morte del padre aveva 17 anni) si trov\u00f2 solo da un momento all'altro in mezzo a nemici pi\u00f9 furbi e risoluti di lui.\nIn primo luogo fu convinto a rinunciare formalmente al suo diritto al trono d'Ungheria a condizione che gli fosse assegnata la corona di Bosnia. Poi fu persuaso a ritirarsi verso sud con i tesori reali che Mattia gli aveva donato, al che un esercito lo insegu\u00ec, disperse le truppe a lui fedeli e lo derub\u00f2 di tutto.\nNel frattempo la dieta ungherese aveva scelto Ladislao Jagellone come re della Boemia (15 luglio 1490), al quale Giovanni si rec\u00f2 prontamente a rendere omaggio nel tentativo di conservare qualcosa delle sue fortune. In quella occasione venne riconosciuto da Ladislao come duca di Slavonia e di Troppau, titoli che per\u00f2 fu costretto a cedere cinque anni pi\u00f9 tardi.\nIn occasione dell'invasione dell'Ungheria da parte di Massimiliano I, Giovanni dimostr\u00f2 la sua lealt\u00e0 verso la corona restituendo a Ladislao le tre fortezze di Pressburg (Bratislava), Kom\u00e1rom e Tata, che gli erano state affidate dal padre. Incoraggiati da questo comportamento accondiscendente, i principali dignitari della corte, capeggiati dal Palatino Stephan Z\u00e1polya, sporsero un reclamo al re per ottenere la restituzione di quasi tutte le propriet\u00e0 restanti di Giovanni, costringendolo ad intraprendere una serie di costosi processi.\nNel 1496 Giovanni Corvino sposa Beatrice di Frangipan, figlia di Bernardo, di nobile famiglia croata. Le sue prospettive quindi migliorano e nel 1498 viene nominato Bano di Croazia e di Slavonia. Dal 1499 al 1502 difende con successo la Bosnia contro i Turchi e nell'anno seguente aspira alla carica di Palatino, ma viene sconfitto a causa della contrariet\u00e0 di una parte della nobilt\u00e0.\nGiovanni Corvino mor\u00ec il 12 ottobre 1504, lasciando tre figli legittimi, Elisabetta, Cristoforo e Mattia, che moriranno per\u00f2 tutti e tre nell'infanzia, di l\u00ec a pochi anni, tra il 1505 e il 1508."}
{"id": "1233137", "revid": "123486085", "url": "https://it.wikipedia.org/wiki?curid=1233137", "title": "Who Do You Think You Are", "text": "Who Do You Think You Are \u00e8 un singolo del gruppo musicale britannico Spice Girls, pubblicato il 3 marzo 1997 come ultimo estratto dal loro primo album \"Spice\".\nDescrizione.\n\"Who Do You Think You Are\" \u00e8 stata scritta dalle Spice Girls insieme a Paul Wilson ed Andy Watkins, \u00e8 stato il tema ufficiale della manifestazione di beneficenza Comic Relief e tutto il suo ricavato \u00e8 andato devoluto in beneficenza.Disco Di Platino in Uk (672,000)\nIl singolo della canzone \u00e8 stato pubblicato il 3 marzo 1997 in tutti i paesi esclusi USA e Canada in cui il singolo non \u00e8 uscito per non far accavallare l'uscita di questo singolo con l'imminente uscita del secondo album del gruppo.\nIl brano ha ottenuto il primo posto nella classifica dei singoli britannica e ha permesso alle \"Spice\" di conquistare il quarto primo posto consecutivo per quanto riguarda i singoli.\nIl singolo della canzone contiene oltre a Mama in un unico disco anche l'altro singolo estratto dall'album \"Mama\" (si tratta di quella che \u00e8 definita in gergo di una doppia A-side).\nVideoclip.\nEsistono due versioni del video: in una le ragazze ballano davanti a tanti pannelli colorati, nella seconda invece, chiamata \"Sugar Lump version\", vi sono appunto le \"Sugar Lamp\", una versione satirica delle Spice Girls che balla e canta dietro il gruppo originale."}
{"id": "1233138", "revid": "125031133", "url": "https://it.wikipedia.org/wiki?curid=1233138", "title": "Dino Pieraccioni", "text": "Biografia.\nFu allievo all'Universit\u00e0 fiorentina del filologo Giorgio Pasquali (1885-1952) e della papirologa Medea Norsa, presentando come tesi di laurea (1945) le importanti \"Lettere del ciclo di Alessandro\", da un papiro egiziano del II secolo (prima edizione, Firenze, 1947).\nOltre alla pubblicazione di altri papiri letterari e documentari, si dedic\u00f2 all'insegnamento, dapprima liceale poi universitario, e pubblic\u00f2 studi grammaticali e letterari; tra questi un'ottima e assai diffusa \"Grammatica greca\" per le scuole classiche (prima edizione Firenze, Sansoni, 1954; sesta edizione, 1976), la \"Morfologia storica della lingua greca\" (prima ed. Firenze, Vallecchi, 1954; nuova edizione, 1966), commenti a tragedie di Sofocle (\"Edipo re\", 1\u00aa ed. Firenze 1949, \"Edipo a Colono\", 1\u00aa ed. Firenze 1956), \"Antologia della lirica greca\" (1\u00aa ed. Firenze, Sansoni, 1956; 3\u00aa edizione, 1975) ecc.\nFu redattore dell\"'Enciclopedia italiana\", e per molti anni autorevole commentatore delle problematiche scolastiche e universitarie (ma non solo) sulle pagine della \"Nazione\" (dal 1949), del \"Mattino dell'Italia centrale\" (dal 1951), del \"Resto del Carlino\" (dal 1957), del \"Corriere della sera\" (dal 1968) e di numerose riviste di cultura italiane e straniere. Fu membro del Consiglio Superiore della Pubblica Istruzione e ha ricevuto la Medaglia d'oro della Presidenza della Repubblica per i benemeriti della scuola e della cultura, nonch\u00e9 una medaglia d'oro nella gara internazionale pascoliana di poesia latina (1962).\nUn elenco selettivo dei suoi scritti \u00e8 nel volume \u00abScritti in memoria di Dino Pieraccioni\u00bb, a cura di M. Bandini e F. G. Pericoli, Firenze, Istituto Papirologico \u00abG. Vitelli\u00bb, 1993, pp. XI-XX. \nDegno di nota anche il suo impegno a favore del dialogo ebraico-cristiano, attraverso la sua partecipazione alla vita dell'Amicizia Ebraico Cristiana di Firenze e del suo Bollettino. \nA lui \u00e8 stato dedicato un convegno (Firenze, 16 gennaio 2013), i cui Atti sono stati pubblicati a cura di S. Ferrone e A. Scarlino (\"La scuola tra classicit\u00e0 e modernit\u00e0, tradizione e innovazione\", Firenze, Consiglio regionale della Toscana, 2015).\nI suoi resti riposano al Cimitero di Trespiano a Firenze.\nA lui \u00e8 dedicata a Firenze la Biblioteca Dino Pieraccioni, costruita nel 1983 in Via Nicolodi, antica sede dell'Istituto Italiano per Ciechi."}
{"id": "1233141", "revid": "767487", "url": "https://it.wikipedia.org/wiki?curid=1233141", "title": "Dyveke Sigbritsdatter", "text": "Biografia.\nCristiano II.\nLa relazione fu particolarmente importante per Cristiano II, e non la interruppe neanche dopo il proprio matrimonio con Isabella d'Asburgo, l'11 luglio 1514. Questo matrimonio rientrava in un gioco politico internazionale molto ampio che vedeva coinvolto l'imperatore Massimiliano I che si riprometteva l'allargamento della sfera d'influenza della casa d'Asburgo.\nIl complotto.\nLa situazione che si era venuta a creare con il matrimonio, insostenibile sul piano politico e su quello umano, anche per Isabella d'Asburgo, si risolse con l'inaspettata quanto \"tempestiva\" morte di Dyveke per un presunto avvelenamento in cui fu sospettato il coinvolgimento dell'imperatore Massimiliano I, che si sarebbe servito di un nobile danese. Il nobile Torben Oxe fu accusato di avere ordito il complotto e, anche se la sua colpa non fu mai provata, fu condannato a morte e giustiziato.\nLa leggenda.\nLa vicenda di Dyveke impression\u00f2 l'opinione pubblica dell'epoca e di essa si impadron\u00ec la narrativa popolare."}
{"id": "1233142", "revid": "152625", "url": "https://it.wikipedia.org/wiki?curid=1233142", "title": "I want candy", "text": ""}
{"id": "1233148", "revid": "120767050", "url": "https://it.wikipedia.org/wiki?curid=1233148", "title": "Le notti di Salem (miniserie televisiva)", "text": "Le notti di Salem, nota anche con il titolo originale inglese di Salem's Lot, \u00e8 una miniserie televisiva del 1979 diretta da Tobe Hooper e tratta dall'omonimo romanzo di Stephen King.\nLa versione integrale della miniserie, della durata di 184 minuti, usc\u00ec in Italia col titolo \"Gli ultimi giorni di Salem\" dopo l'uscita nei cinema della versione accorciata di 112 min.\nTrama.\n\"Jerusalem's Lot\" (Il lotto di Gerusalemme) \u00e8 una piccola cittadina del Maine, chiamata dagli abitanti \"Salem's Lot\" (Il lotto di Salem). Lo scrittore Ben Mears, che qui ha avuto i natali, vi torna essendo interessato di Casa Marsten, un'abitazione signorile che Mears tenta di affittare; ma la casa \u00e8 gi\u00e0 stata presa da un altro, tale Richard Straker. Straker apre un negozio d'antiquariato e rivela che un suo socio, Kurt Barlow, risiede a Casa Marsten.\nPresto Mears sospetta che lui sia il colpevole della sparizione di un ragazzo, Ralphie Glick, che coincide con l'arrivo di Straker in citt\u00e0. Mears intreccia una relazione sentimentale con Susan Norton, alla quale rivela la sua sensazione che Casa Marsten sia un luogo maligno. Mears ritrova perfino il suo vecchio insegnante di scuola, Jason Burke, e si mostra amico del padre di Susan, il dottor Bill Norton. Alcuni strani avvenimenti iniziano ad accadere dopo che due lavoratori, Ryerson e Tibbets, vengono mandati a recuperare una grande cassa da mettere nella cantina di Casa Marsten. La cassa in questione contiene Barlow, il vampiro arrivato a \"Salem's Lot\" dopo aver mandato prima il suo 'familiare' Straker in modo da consentire la sua venuta.\nProduzione.\nI diritti d'autore del romanzo di King erano molto ambiti dall'industria del cinema, ma l'autore afferm\u00f2 che \"Tutti i registi di film horror si sono interessati all'adattamento de \"Le notti di Salem\", ma nessuno \u00e8 venuto fuori con una buona sceneggiatura\". George A. Romero fu contattato per dirigere \"Le notti di Salem\" quando l'adattamento era stato ancora concepito per l'uscita nelle sale cinematografiche. Romero fu anche contattato per firmare la regia di altri adattamenti televisivi delle opere di King, come \"Cimitero vivente\" e \"It\".\nKing, soddisfatto della sceneggiatura di Paul Monash, afferm\u00f2: \"Ho apprezzato molto questo script. Monash \u00e8 riuscito nell'impresa di combinare i protagonisti, e la sua sceneggiatura funziona\". Il film fu girato con un budget di 4 milioni di dollari. La location delle riprese fu Ferndale, nella California del Nord. Dopo il successo della miniserie, si pens\u00f2 addirittura ad una serie televisiva ispirata al romanzo di Stephen King. Nel 1979 il libro di King fu ripubblicato dalla NAl/Signet Books con 8 pagine di foto tratte dal film.\nLa pellicola fu originariamente trasmessa alla tv americana in due parti, della durata di 2 ore ciascuna, sulla CBS nei giorni del 17-24 novembre del 1979. Il film fu poi scorciato e portato alla durata di tre ore per la distribuzione in Europa. La nuova versione fu appositamente rimontata in modo da essere pi\u00f9 violenta e spaventosa, quindi non pi\u00f9 confinata alle reti televisive. Per la distribuzione in VHS la Warner Bros. port\u00f2 il film alla durata di 112 minuti, per poi ripristinare la versione originale, sempre per il mercato dell'home video.\nSebbene gli ammiratori di King non risparmiarono critiche al film per come si allontanava dalla storia originale, l'adattamento de \"Le notti di Salem\" fece buona presa su critica e pubblico. Il maggior rimpianto fu la caratterizzazione del cattivo, il vampiro Barlow, del quale King non apprezz\u00f2 particolarmente il modo con cui era stato realizzato. Nel 1987 Larry Cohen ne gir\u00f2 un seguito, \"I vampiri di Salem's Lot\", rititolato per la tv \"Il ritorno delle streghe di Salem\".\nL'aspetto del vampiro \u00e8 ispirato al film muto \"Nosferatu il vampiro\" (1922) di F.W. Murnau. Come nel classico espressionista, i vampiri nella pellicola di Hooper sono esseri dall'aspetto mostruoso in bilico fra credenze popolari e leggenda.\nAltri adattamenti.\nNel 2004 il romanzo di King ha avuto un altro adattamento televisivo, \"Salem's Lot\", con protagonisti Rob Lowe, Donald Sutherland e Rutger Hauer."}
{"id": "1233152", "revid": "125971311", "url": "https://it.wikipedia.org/wiki?curid=1233152", "title": "Tre Grazie", "text": ""}
{"id": "1233156", "revid": "6923", "url": "https://it.wikipedia.org/wiki?curid=1233156", "title": "Fornole", "text": "Fornole \u00e8 una frazione del comune di Amelia, in provincia di Terni.\nCon abitanti \u00e8 la frazione pi\u00f9 grande del territorio comunale e della provincia di Terni\nStoria.\nIn epoca romana era nota come \"Castrum Fornoli\", a causa dell'elevato numero di fornaci presenti dall'epoca romana ed utilizzate per la cottura di vasellame, mattoni e tegole.\nA partire dal XV secolo entr\u00f2 nella sfera di influenza di Amelia, che la impieg\u00f2 come bastione di controllo contro l'espansione della citt\u00e0 di Narni, fortificandone le mura e costruendo torri. A causa della sua posizione strategica, Fornole fu distrutta e ricostruita pi\u00f9 volte nel corso dei secoli. Nel 1412, Braccio da Montone la occup\u00f2 per conto di Ladislao I d'Angi\u00f2, re di Napoli. Nel 1413 venne semidistrutta da Paolo Orsini, inviato da papa Gregorio XII per riconquistare le terre perdute. Nel 1434 fu occupata e incendiata da Niccol\u00f2 Piccinino, durante la sua guerra contro l'amerino Francesco Sforza. Infine, nel 1586 Amelia e Narni giunsero a un accordo, fissando i confini tra i loro territori proprio sul ponte romano di Fornole.\nEconomia e manifestazioni.\nFornole rappresenta uno dei maggiori centri industriali dell'amerino. Sono presenti numerosi aziende metalmeccaniche e di meccanica di precisione. La produzione vitivinicola \u00e8 sviluppata ed \u00e8 rappresentata dalla maggior cantina del territorio amerino.\nNel paese sono presenti numerosi negozi, \u00e8 tra centri pi\u00f9 movimentati e in continua espansione del territorio grazie anche alla sua posizione che rimane vicino Amelia, Narni, Terni, E45, Orte, A1.\nNel mese di maggio si svolge la Sagra dell'acciaccata, una pizza tipica del luogo, con stand e taverna. A luglio, invece, si svolge la sagra I sapori della Collina, seguita dalla Sagra del Piccionaccio, mentre i primi di settembre c'\u00e8 Tutto in una Notte, notte bianca, nel resto dell'anno ci sono eventi nel periodo natalizio con luminarie e eventi a tema, Carnevale e il famoso Primo maggio a San Silvestro.\nLeggenda del drago.\nNel monte S.Silvestro \u00e8 situata una piccola chiesetta romanica, con un affresco del Santo che ha incatenato il drago. La leggenda narra che da queste parti imperversava un drago che mieteva vittime e paura nelle campagne e nel paese di Fornole a volte anche tra i bambini e animali. Allora tre cavalieri (fratelli), Sant'Oreste, San Pancrazio e San Silvestro, cercarono in tutto il territorio umbro-sabino per catturare il terribile mostro. Il pi\u00f9 furbo fu San Silvestro che riusc\u00ec a incatenarlo: fu cos\u00ec che gli abitanti gli dedicarono la chiesa che esiste ancora oggi. Inoltre proprio sotto la chiesa di S.Silvestro \u00e8 presente la \"grotta del drago\".\nI Rioni.\nIl paese di Fornole \u00e8 suddiviso in quattro aree denominate \"Rioni\", i quali Lame-Monte-Ferro-Cataone.\nA partire dai lontani anni \u201870 inizi\u00f2 l'usanza di far scontrare i quattro rioni in un torneo di calcio presso il campo S.Silvestro, creando una certa \u201crivalit\u00e0\u201d tra le quattro squadre.\nIl torneo, negli anni a venire, continu\u00f2 ad essere organizzato fino a perdere la continuit\u00e0 di organizzazione e a scomparire, per\u00f2 dal 2018 il torneo torn\u00f2 per riportare quella rivalit\u00e0 e quel divertimento di un tempo ormai passato.\nOggi il Torneo Rionale viene disputato presso il campo delle scuole elementari (unico luogo disponibile a Fornole), nel periodo di fine maggio e inizio giugno in occasione della festa del paese, riportando colori, gente, risate e sfott\u00f2 in un evento che sta tornando come prima.\nCuriosit\u00e0.\n\u25aaNel 1992, in occasione dell&amp;apos;elezione dei componenti del comitato comunale, a Fornole venne fatto il primo esperimento di voto elettronico di tutta italia denominato \"Easy vote\".\n\u25aaDurante le elezioni politiche del 2006 fornole \u00e8 stata oggetto di cronaca nazionale per la decisione di un presidente di seggio di rimuovere la statua del crocifisso dell'aula contenente il seggio elettorale.\nSport.\nIl ruzzolone \u00e8 un gioco tipico che consiste nell'avvolgere uno spago intorno ad un disco di legni (ruzzolone) e quindi lanciarlo trattenendo un capo dello spago in modo da imprimergli una veloce rotazione. Lo scopo del gioco \u00e8 di fare giungere il pi\u00f9 lontano possibile il ruzzolone con un numero prefissato di lanci, oppure raggiungere un traguardo con il numero minore di lanci possibili.\nL'A.S. Fornolese calcio milita nella 1\u00aa categoria del girone C umbro."}
{"id": "1233161", "revid": "121727148", "url": "https://it.wikipedia.org/wiki?curid=1233161", "title": "Eurobeat", "text": "L'Eurobeat \u00e8 un genere musicale derivato dalla Italo disco anni ottanta (nota anche come Eurodisco). Negli USA, veniva distribuita sul mercato sotto il nome di Hi-NRG e per un breve periodo ha condiviso la scena con i primi accenni della musica freestyle. L'Eurobeat \u00e8 direttamente relazionabile alla cultura giapponese del ballo Para Para, ma in un modo completamente diverso.\nIl primo uso del termine \"Eurobeat\".\nIl termine \"Eurobeat\" \u00e8 stato usato per la prima volta nel Regno Unito, quando i produttori Stock, Aitken &amp; Waterman crearono un genere di musica commerciale etichettato, al tempo, \"Eurobeat\". Questi successi della met\u00e0 degli anni '80 (Dead or Alive, Bananarama, Jason Donovan, Sonia, Kylie Minogue, ecc), erano fortemente basati sul modo col quale i britannici recepivano la Italo disco, quando la sentivano durante le loro vacanze in destinazioni famose di quegli anni (specialmente in Grecia, dove l'Italo disco era molto popolare).\nLo stesso termine \u00e8 stato utilizzato per descrivere i primi successi dei Pet Shop Boys e altri gruppi basati sull'electropop britannico del tempo. Questi pezzi eurobeat, raggiunsero le cime delle classifiche britanniche, e finirono cos\u00ec per essere mandate in onda su stazioni radio americane, cosa che aiut\u00f2 l'evoluzione del freestyle newyorkese. Al tempo, MTV Europa trasmise un programma chiamato Braun European Top 20, che fu mandato in onda su MTV USA durante le estati dal 1987 al 1989 e che aiut\u00f2 la diffusione dello Eurobeat britannica. Ma nell'estate del 1988 (l'estate dell'amore del Regno Unito), l'Eurobeat britannico perse popolarit\u00e0 con l'eccezione di Kylie Minogue e Jason Donovan.\nCon l'estate dell'89, il termine \"Eurobeat\" venne rimpiazzato da molti altri termini e la musica cambi\u00f2 in: \"Eurodance\", conosciuta anche come \"Eurohouse\".\nL'uso del termine \"Eurobeat\" in Giappone.\nNel frattempo, nel 1986, il termine \"Eurobeat\" si trasfer\u00ec sul mercato musicale giapponese per descrivere tutti i generi dance europei (cio\u00e8, con sonorit\u00e0 non del Regno Unito) importati. Tali importazioni erano brani Italo disco, prodotti per la maggior parte in Italia e Germania. Questo suono divent\u00f2 la colonna sonora della cultura dei nightclub ParaPara, che esistevano sin dai primi anni 80.\nIl Giappone conobbe il suono Italo-Disco soprattutto grazie ai successi del gruppo tedesco Arabesque, che si divise nel 1984 pubblicando prima due singoli: uno nel 1985, l'altro nel 1986; prodotti e mixati da Michael Cretu (degli Enigma), che suonava decisamente simil Italo-Disco. Il successivo brano solista di Sandra (la cantante degli Arabesque) contribu\u00ec ancora di pi\u00f9 alla diffusione di questo genere in Giappone. Questa attir\u00f2 l'attenzione di molti produttori di Italo-Disco (maggiormente italiani e tedeschi) e nei primi anni 90, un nuovo tipo di suono venne creato appositamente per il Giappone di cui la AVEX \u00e8 una principale etichetta a cui Laurent Gelmetti ha contribuito alla massima diffusione dello stile, anche se virtualmente sconosciuto al resto del mondo. Questo genere si chiamava \"Super eurobeat\", e si evolse pi\u00f9 tardi in \"Eurobeat Flash\" e in altri sottogeneri. A causa di tutti i vari sottostili di Eurobeat giapponese, molti fan usano molto genericamente per\u00f2 il termine \"Eurobeat\" per descrivere tutto questo fenomeno nel suo insieme.\nAnche se la sua origine \u00e8 europea, il mercato principale dell'Eurobeat \u00e8 sempre stato il Giappone, dove i suoi emozionanti ritmi veloci e sonorit\u00e0 sintetiche, sono piuttosto famosi.\nTuttavia, nonostante molti europei e americani abbiano ascoltato brani Eurodance, Eurodisco e Eurohouse, questo genere Eurobeat \u00e8 pressoch\u00e9 sconosciuto in Europa e solo recentemente sta diventando in qualche modo popolare in occidente. Ha riscosso un po' di popolarit\u00e0 tra i fan della Italo-Disco e della Eurohouse dalla mentalit\u00e0 aperta.\nDiffusione fuori dal Giappone.\nLa serie animata \"Initial D\", basato sul manga di Shiuchi Shigeno, fa uso di musica Eurobeat regolarmente nei suoi episodi, durante le gare automobilistiche tra i personaggi, e anche grazie a questo \u00e8 arrivata all'orecchio di qualche fan degli anime al di fuori del Giappone.\nNel 1998 la Konami, una compagnia di videogiochi, realizz\u00f2 il famoso gioco musicale Dance Dance Revolution. Questa, maggiormente acquis\u00ec canzoni Eurobeat dalla casa discografica Dancemania della Toshiba-emi e tuttora la DDR continua a includere brani Eurobeat al suo interno, favorendo cos\u00ec la diffusione del genere.\nStruttura della musica.\nLa musica Eurobeat (nel mercato giapponese) \u00e8 strettamente collegata alle sue origini Italo disco, ovvero: solo uno dei tanti esperimenti di dance puramente elettronica. Ci sono alcuni strumenti synth che ricorrono all'interno del genere: una sequenza di basse ottave, distinguibili suoni di arpa e ottoni, e brevi percettibili percussioni di sottofondo. Questi suoni sono disposti con voci e strumenti naturali (chitarra e pianoforte sono molto comuni) in una complessa, sempre in cambiamento, melodia che, al loro meglio, esplode con energia.\nSpiegazione del genere Eurobeat dal punto di vista giapponese.\nL'Eurobeat pu\u00f2 creare un numero diverso di generi, continuando per\u00f2 a mantenere intatta la sua originalit\u00e0. Negli ultimi anni settanta e i primi anni novanta esistevano molti generi emergenti dalla musica elettronica: la Hi NRG Disco, la eurodisco anni 70, la space disco, la disco canadese e la italo disco (conosciuta anche come eurodisco anni 80); ma, erano solo una parte di quelli esistenti al tempo. Quando la musica disco divenne impopolare nel Nord America (a causa dell'evento: Disco Sucks \u2013 \"la Disco fa schifo\", che si tenne nel 1979), in Europa ne rimase invece un barlume per molti pi\u00f9 anni. Negli Stati Uniti, nei primi anni ottanta, la disco si colleg\u00f2 ad artisti P-Funk come George Clinton; artisti Disco Funk come Earth, Wind &amp; Fire; e, lo scenario dell'Hi-NRG disco dei gay.\nQuello che segue in quest'articolo, \u00e8 una descrizione dell'Eurobeat (nota anche come Super eurobeat), cos\u00ec come si \u00e8 formata durante gli ultimi anni 80 e 90, in Giappone.\nMentre la musica moderna viene spesso riconosciuta dai suoi testi, l'Eurobeat \u00e8 riconosciuto dai suoi \"ritornelli sintetizzati\", conosciuti come Sabi (diminutivo di Sabishigaru, da non confondere con Wabi-sabi), che significa \"ricordare qualcuno o qualcosa\" in giapponese. Questo si riferisce ovviamente al fatto riconosciuto che, \u00e8 pi\u00f9 facile ricordarsi del ritornello di una canzone Eurobeat, piuttosto che della strofa. L'intero genere pu\u00f2 creare diversi sottogeneri grazie alla sua combinazione fra ritmo e armonia. Qualche volta pu\u00f2 addirittura suonare come la vecchia musica disco che conosciamo; altre volte invece, pu\u00f2 essere molto veloce e allegra come la Happy hardcore, o la Speed Music.\nCosa molto particolare nell'Eurobeat, \u00e8 che a ogni artista sono solitamente attribuiti uno o pi\u00f9 alias. Ossia, gli artisti, solitamente, adottano diversi nomi d'arte a seconda e in accordo con l'\"umore\" di ogni canzone; oppure, a seconda di chi ha scritto il testo. Per esempio: Ennio Zanini ha espresso, sul sito della SCP Music, che lui usa il nome Fastway con canzoni pi\u00f9 veloci ed energetiche, e con voci femminili ad alta tonalit\u00e0 di sottofondo, mentre per le canzoni pi\u00f9 \"serie\" usa il nome Dusty.\nC'\u00e8 un'altra teoria famosa che dice che artisti Eurobeat come Clara Moroni e Giancarlo Pasquini, usano lo stesso metodo degli alias per \"competere con se stessi\".\nNell'Eurobeat, non \u00e8 raro l'utilizzo di nomi di altre canzoni famose (per es. \"Like a Virgin\", \"Goodbye Yellow Brick Road\", e \"Station to station\") come titolo dei brani, senza per\u00f2 che il titolo abbia attinenza alcuna con la canzone famosa da cui il brano prende il nome (ovvero, non sono delle cover).\nLa formula (giapponese) dell'Eurobeat.\nCome molti altri generi musicali, la (moderna) Eurobeat ha una formula specifica:\nintro \u2192 riff (musical synth) \u2192 a melo(verse) \u2192 a melo2(bridge) \u2192 a sabi(chorus) \u2192 riff (musical synth) \u2192 outro\nL'intro, \u00e8 l'introduzione alla canzone; il riff, \u00e8 la parte musicale senza voce. Il \"a melo\" (o a-melody), \u00e8 la prima strofa; mentre, il \"a melo2\" (a-melody 2) \u00e8 il ponte della canzone; e, il \"a sabi\", \u00e8 il ritornello. L' \"outro\", \u00e8 la fine.\nCi potrebbero essere anche un \"c melo\", (ovvero un secondo \"a melo\") dopo il primo \"sabi\", e anche un'altra variante: \"a/b melo\" dopo il secondo \"sabi\".\nL'Eurobeat \u00e8 noto per il suo \"ritmo complesso\", che cerca di buttare l'ascoltatore in un'altra direzione; ma, il flusso, \u00e8 solitamente un \"biglietto di sola andata\". Dopo il synth, la canzone spesso ripete la strofa, il ponte e il ritornello (con testi differenti, la maggior parte delle volte) e poi si arriva al momento in cui ci pu\u00f2 essere una variet\u00e0 di nuove parti nella canzone, inclusi: assolo di chitarra, l'aggiunta o rimozione delle percussioni o la parte strumentale della traccia. Un'altra cosa da notare \u00e8 che: l'intro \u00e8 in qualche modo, come una versione strumentale della strofa, del ponte e del ritornello; mentre il synth, \u00e8 molto simile alla versione sintetizzata del ritornello.\nLe compilation Eurobeat.\nEsistono molte serie di compilation Eurobeat; la pi\u00f9 famosa (che ha perdurato pi\u00f9 a lungo), \u00e8 sicuramente la: \"Super eurobeat\", e le varie compilation: \"Super Eurobeat presenta\u2026\", prodotte dalla Avex Trax.\nComunque; fra le altre compilation degne di nota, si segnalano:"}
{"id": "1233164", "revid": "439868", "url": "https://it.wikipedia.org/wiki?curid=1233164", "title": "Von Mises", "text": ""}
{"id": "1233165", "revid": "73936", "url": "https://it.wikipedia.org/wiki?curid=1233165", "title": "Ipotesi di von Mises", "text": ""}
{"id": "1233173", "revid": "1893", "url": "https://it.wikipedia.org/wiki?curid=1233173", "title": "Funzioni monotone", "text": ""}
{"id": "1233175", "revid": "21880", "url": "https://it.wikipedia.org/wiki?curid=1233175", "title": "Attinia", "text": ""}
{"id": "1233177", "revid": "2176804", "url": "https://it.wikipedia.org/wiki?curid=1233177", "title": "Lingua yoruba", "text": "Lo yoruba (in yoruba \"\u00e8d\u00e8 Yor\u00f9b\u00e1\", la lingua yoruba) \u00e8 una koin\u00e8 dialettale dell'Africa occidentale parlato in totale da 50 milioni di parlanti nativi nel 2020. Porta lo stesso nome anche la lingua scritta. La lingua yoruba, appartenente alla famiglia delle lingue niger-kordofaniane, \u00e8 quella del popolo Yoruba. \u00c8 parlata principalmente nella Nigeria sud-occidentale e in parti del Benin e del Togo. Inoltre conta un buon numero di parlanti anche in Brasile, Repubblica Dominicana e a Cuba, dove \u00e8 chiamata Nago. Lo yoruba \u00e8 una lingua isolante tonale con una sequenza sintattica del tipo SVO.\nLo yoruba appartiene al ramo yoruboide delle lingue Benue-Kongo, di cui fanno parte l'igala, una lingua parlata da circa 800.000 persone ad est del territorio dello yoruba, e il gruppo edekiri, un gruppo di lingue isolate parlate in Benin e Nigeria. L'Edekiri comprende il gruppo linguistico Ede (incluso l'Ede ica, l'Ede cabe, l'ife, l'ede ije e l'ede nago), l'Itsekiri con 500.000 parlanti e lo yoruba vero e proprio.\nL'area linguistica dello yoruba \u00e8 conosciuta con la definizione generale di Yorubaland e comprende oggi gli stati federali nigeriani di Oyo, Ogun, Ondo, Kwara, Lagos e la parte occidentale dello stato di Kogi. Dal punto di vista geografico lo Yorubaland si trova su un altopiano (366\u00a0m s.l.m.) delimitato a nord e ad est dal fiume Niger. Una buona parte del territorio \u00e8 ricoperto di foreste, il Nord (incluso Oyo) \u00e8 un terreno principalmente contraddistinto dalla savana.\nLo yoruba \u00e8 usato come lingua liturgica della santeria, religione sincretica praticata nelle Americhe.\nStoria.\nSecondo la tradizione orale fu Oduwa, figlio del dio pi\u00f9 importante del pantheon yoruba Ol\u00fad\u00f9mar\u00e8, il capostipite dei parlanti yoruba. Bench\u00e9 godano di una storia comune, il nome di \"figli di Oduduwa\" si \u00e8 imposto soltanto nella seconda met\u00e0 del XIX secolo. In seguito all'abolizione della tratta degli schiavi gli Yoruba si aggregarono agli schiavi affrancati di Freetown che gli Europei chiamavano \"Ak\u00fa\", nome derivato dalla prima parola del saluto \"\u1eb8 k\u00fa \u00e0\u00e1r\u1ecd\u0300\" (buon giorno) e \"\u1eb8 k\u00fa al\u1eb9\u0301\" (buona sera). In seguito venne utilizzata anche la definizione \"Yariba\" o \"Yoruba\" limitata in seguito al regno di Oyo. La definizione venne utilizzata dal popolo Hausa, bench\u00e9 la loro origine sia incerta. Fagborun riporta: \u201e[i]t is definitely not morphologically indigenous\u201c (1994: 13). In seguito all'influenza dello Yoruba Samuel Ajayi Crowther, primo vescovo dell'Africa occidentale e primo vescovo della Chiesa d'Inghilterra in assoluto nonch\u00e9 futuro missionario, applic\u00f2 per primo il termine \"yoruba\" a tutti i parlanti dei dialetti yoruba.\nSolo nel 1819 comparve la prima pubblicazione in un dialetto yoruba, un piccolo vocabolario di Bodwich, diplomatico inglese del regno di Ashanti. Ci\u00f2 avvenne relativamente tardi per un idioma cos\u00ec diffuso come lo yoruba (cfr. Akan, 1602; Ewe, 1658) e la cosa si pu\u00f2 ascrivere al fatto che prima del XIX secolo non veniva praticato quasi alcun commercio con l'Europa. La ricerca linguistica con i metodi della linguistica comparativa, della glottocronia, della dialettologia e di altre discipline, considerando anche le fonti storiche della tradizione orale e dei reperti archeologici - ha fatto un po' di luce nella storia degli yoruba e della loro lingua di questo periodo. Per questo i dialetti yoruba nordoccidentali presentano maggiori innovazioni linguistiche. Se si aggiunge il fatto che i territori yoruba sudorientali e centrali in generale presentano gli insediamenti pi\u00f9 antichi, per alcuni ricercatori ci\u00f2 costituirebbe un insediamento di data posteriore dei territori nordoccidentali.\nVariet\u00e0.\nDialetti.\nIl continuum dialettale yoruba consiste di oltre quindici variet\u00e0 che possono essere raggruppati in tre idiomi principali: Yoruba nordoccidentale, centrale e sudorientale. Ovviamente non \u00e8 possibile tracciare alcuna linea di confine definita e spesso i territori di confine di un'isoglossa dialettale possono presentare somiglianze con dialetti confinanti.\nNella variante nordoccidentale i fonemi proto-yoruba /gh/ (la fricativa velare ) e /gw/ si sono modificati in /w/. Le vocali /i \u0323/ e /\u1ee5/ hanno subito una crasi e si sono semplificate in /i/ e /u/, come pure le loro controparti nasali, che li ha portati ad un sistema vocale di sette e tre vocali nasali e orali.\nIn dialetto sudorientale il contrasto originario tra /gh/ e /gw/ \u00e8 rimasto invariato. Le vocali nasali /\u1ecbn/ e /\u1ee5n/ sono state anteriorizzate e si sono fuse in /\u1eb9n/ e /\u1ecdn/. Le forme della seconda e terza persona plurale non si riescono a distinguere, tanto che \"\u00e0n \u00e1n w\u00e1\" pu\u00f2 significare \"voi venivate\" o \"loro venivano\", mentre in dialetto nordoccidentale le forme \"\u1eb9 w\u00e1\" (voi venivate) e \"w\u1ecd\u0301n w\u00e1\" (loro venivano) sono omofone. La formazione di una forma di cortesia al plurale pu\u00f2 avere impedito la fusione di entrambe le forme nei dialetti nordoccidentali.\nLo yoruba centrale costituisce pertanto un anello di congiunzione, in quanto il lessico assomiglia al dialetto nordoccidentale, mentre il territorio presenta molti tratti etnici comuni con quelli sudorientali. Il sistema vocalico \u00e8 il pi\u00f9 conservatore dei tre gruppi dialettali. Presenta nove vocali nasali e sei o sette vocali nasali come pure un sistema comprensivo di armonia vocalica.\nYoruba standard.\nLo yoruba standard, definito perlopi\u00f9 \"Yoruba\", \u00e8 una variet\u00e0 autonoma del gruppo dialettale; \u00e8 la forma scritta della lingua appresa come variante standard, utilizzata anche dai media. Lo yoruba standard ha le sue origini attorno al 1850, quando Samuel Ajayi Crowther, primo vescovo africano di etnia yoruba pubblic\u00f2 una grammatica dello yoruba e inizi\u00f2 una traduzione della Bibbia.\nBench\u00e9 lo yoruba standard sia basato in buona parte sui dialetti \u1eccy\u1ecd- e Ibadan, esso presenta anche parecchie caratteristiche tipiche di altri dialetti. Inoltre vi sono alcune peculiarit\u00e0 non comuni ad alcun dialetto, come ad esempio il sistema semplificato dell'armonia vocalica, ma anche strutture che ricalcano quelle di altre lingue straniere, come i calchi dall'inglese che derivano dalle prime traduzioni di opere religiose.\nPoich\u00e9 l'uso dello yoruba standard non \u00e8 il risultato di una politica linguistica cosciente, vi sono molto controversie che rendono lo yoruba autentico. Alcuni autori sono dell'opinione che il dialetto \u1eccy\u1ecd rappresenta la forma pi\u00f9 pura, altri ritengono che non esistono assolutamente forme autentiche di Yoruba. Lo yoruba standard, appreso a scuola e utilizzato dai media, non \u00e8 stato altro se non un fattore stabilizzante ed efficace nella costruzione di un'identit\u00e0 comune degli yoruba.\nSistema di scrittura.\nIl sistema di scrittura yoruba risale ai missionari della Church Missionary Society (CMS), attivi presso gli \"Aku\" di Freetown, soprattutto a Kilham e Raban. Questi redassero glossari e pubblicarono brevi appunti linguistici sulla grammatica yoruba. Una delle loro fonti in Sierra Leone fu Crowther, che in seguito si propose di studiare scientificamente la propria lingua madre yoruba. Nelle sue prime pubblicazioni di grammatica e traduzioni di parti della bibbia dall'inglese Crowther adoper\u00f2 l'alfabeto latino senza diacritici segnatono. L'unico segno diacritico utilizzato era il punto in alcune vocali per segnalarne la pronuncia aperta, p.e. &lt;\u1eb9&gt; e &lt;\u1ecd&gt; per e . Nel corso degli anni l'ortografia fu sottoposta a revisione per permettere tra l'altro la possibilit\u00e0 di trascrivere i toni. Nel 1875 la CSM organizz\u00f2 una conferenza sull'ortografia yoruba, Lo standard stabilito costitu\u00ec la base dell'ortografia della corrente religiosa di una letteratura religiosa dei successivi anni '60.\nL'attuale ortografia yoruba deriva da un comunicato dello Yoruba Orthography Committee (Comitato per l'ortografia della lingua yoruba) del 1966 redatto da Ay\u1ecd Bamgbo\u1e63es \"Yoruba Orthography\" del 1965, un primo studio di ortografia nonch\u00e9 tentativo di uniformare alla lingua parlata l'ortografia. La nuova ortografia, sempre pi\u00f9 simile a quella antica, utilizza l'alfabeto latino, modificato tramite l'uso del digramma e di alcuni diacritici, tra cui la tradizionale linea verticale tra le consonanti , e . In molte pubblicazioni questa linea \u00e8 sostituita da un punto (\u1eb8/\u1eb9, \u1ecc/\u1ecd, \u1e62/\u1e63). La linea verticale si usa soprattutto per evitare l'accecatura totale della sottolineatura.\nNon si usano le lettere latine c, q, v, x, z.\nI suoni delle lettere senza segni diacritici corrispondono pi\u00f9 o meno ai loro corrispondenti nell'alfabeto fonetico internazionale, tranne che la plosiva labio-velare (scritta &lt;p&gt;) e (scritto &lt;gb&gt;), in cui entrambe le consonanti non possono essere pronunciate una dopo l'altra ma contemporaneamente. Il segno diacritico sotto le vocali mostra una vocale pi\u00f9 aperta pronunciata con la radice della lingua arretrata. Ad esempio &lt;e\u0329&gt; e &lt;o\u0329&gt; vengono articolate come e ). &lt;s\u0329&gt; rappresenta le consonanti postalveolari (come &lt;sc&gt; di \"sciarpa\" in italiano), &lt;y&gt; l'approssimante palatale sonora (come in italiano la \"i\" di iato) e &lt;j&gt; la plosiva palatale sonora, tipica di molti sistemi di scrittura.\nOltre alla linea verticale si trovano altri tre diacritici nelle vocali e nelle nasali per adattarli ai toni: un suono acuto per il tono alto, un tono grave per il tono discendente e un segno orizzontale facoltativo per il tono medio. Quando si usano pi\u00f9 toni nella stessa sillaba, la vocale si pu\u00f2 scrivere una volta soltanto con lo stesso segno (p.e. *\"\u00f2\u00f3\" per la vocale con tono crescente) o i diacritici possono essere raggruppati in un unico segno tonale. In questo caso si usa un h\u00e1\u010dek per il tono ascendente (l'esempio precedente era scritto precedentemente con \"\u01d2\") e con una Tilde per le altre realizzazioni.\nFonetica e fonologia.\nLe tre sequenze fonetiche possibili dello yoruba sono: (CV) - consonante e vocale, (V) - solo vocale e (N) - sillaba nasale. Ogni sillaba porta uno dei tre toni: alto, medio (normalmente senza segni diacritici) e basso. La frase \"\" (non ci sono andato) presenta gli esempi di tutti e tre i tipi di sillaba:\nVocali.\nLo yoruba standard ha sette fonemi vocalici orali e cinque fonemi orali nasali. Non esistono dittonghi e le sequenze vocaliche vengono pronunciate come sillabe indipendenti. I dialetti si differenziano per il numero di vocali che contengono (vedi capitolo sui dialetti).\nLa condizione della vocale nasale \u00e8 discussa. Alcuni autori la considerano un fonema, perch\u00e9 si trova spesso in variazione con . Dal punto di vista ortografico le vocali nasali vengono rappresentate con una n che segue la lettera del suono vocalico - p.e. in, un, \u1eb9n, \u1ecdn \u2013, tranne che quando rappresenta una n scritta, che contraddistingue un allofono di /l/, quando precede una nasale - p.e. \"in\u00fa\" (dentro, ventre), pronunciato .\nConsonanti.\nLo yoruba standard ha 17 fonemi consonantici.\nLe plosive sorde /t/ und /k/ sono leggermente aspirate, /t/ e /d/ in alcune variet\u00e0 hanno un suono pi\u00f9 dentale. Il suono /r/ diventa monovibrante ; a volte, come nel dialetto di Lagos, viene realizzata come approssimante postalveolare . Come tante altre lingue della regione, lo yoruba ha anche le plosive labiovelari e , come p.e. in \"p\u00e1p\u00e1\" (campo) e \"gb\u1ecd\u0304gb\u1ecd\u0304\" (tutti). La plosiva bilabiale sorda /p/ non \u00e8 presente, per cui /kp/ viene trascritta &lt;p&gt;. Manca anche il fonema . La lettera &lt;n&gt; \u00e8 utilizzata per l'allofono di , che compare prima delle vocali nasali.\n\u00c8 presente anche una nasale sillabica, che costituisce autonomamente il nucleo sillabico. Escludendo Se questo precede una vocale, pu\u00f2 essere velare , come p.e. in \"n \u00f2 l\u1ecd\" (Non sono andato) o omorgana con le consonanti successive, come p.e. in \"\u00f3 \u0144 l\u1ecd\" (egli va) e \"\u00f3 \u0144 f\u00f2\" (egli salta).\nToni.\nLo yoruba \u00e8 una lingua tonale con tre livelli tonali: alto, medio e basso. Ogni sillaba ha quindi almeno un tono, una sillaba con una vocale lunga pu\u00f2 averne anche due. I toni di contorno, cio\u00e8 quelli ascendenti o discendenti, sono considerati complessi, in quanto composti da due toni contigui e mancano di uno status fonetico autonomo. I toni si contraddistinguono tramite diacritici: uno acuto per il tono alto (\u00e1, \u0144), uno grave per il tono basso (\u00e0, \u01f9), mentre il tono medio resta senza alcun diacritico - tranne che per le sillabe nasali, in cui viene distinto da un segno orizzontale. Esempi:\nProcessi fonologici.\nSe c'\u00e8 un incontro di vocali tra due parole contigue, spesso avviene il processo di assimilazione o elisione di una delle vocali. Poich\u00e9 nello Yoruba le parole iniziano e terminano per vocale, questo \u00e8 in realt\u00e0 un fenomeno assai diffuso, praticamente assente quando si parla lentamente o in modo innaturale. La scrittura riflette la lingua, in quanto normalmente non sussiste alcuna delimitazione tra le parole contratte a seguito dell'assimilazione o dell'elisione: Esempio: \"ra \u1eb9ja\" \u2192 \"r\u1eb9ja\" (comprare del pesce). A volte gli autori introducono segni diacritici per segnalare la presenza di una vocale elisa, p.e. \"n\u00ed il\u00e9\" \u2192 \"n'\u00edl\u00e9\" (a casa).\nLe vocali lunghe all'interno delle parole segnalano la caduta di una consonante all'interno di una parola. In un caso si conserva il tono della vocale troncata, p.e. \"\u00e0d\u00ecr\u00f2\" \u2192 \"\u00e0\u00e0r\u00f2\" (cuore), \"kor\u00edko\" \u2192 \"ko\u00f3ko\" (erba) e \"\u00f2t\u00edt\u00f3\" \u2192 \"\u00f2\u00f3t\u00f3\" (verit\u00e0).\nGrammatica.\nLo Yoruba \u00e8 una lingua isolante. La sequenza non marcata dei costituenti della frase nella frase dichiarativa \u00e8 Soggetto, Predicato, Oggetto (SPO) come in \"\u00f3 na Ad\u00e9\" (egli ha percorso Ad\u00e9). La mera radice verbale rappresenta un'azione conclusa (spesso denominata perfetto), il tempo e l'aspetto sono caratterizzati da particelle preverbali quali \"\u0144\" (imperfetto/presente progressivo) o \"ti\" (preterito). La negazione si esprime con la particella preverbale \"k\u00f2\". Frequente la costruzione verbale in serie, come in altre lingue dell'Africa Occidentale.\nLo yoruba contempla due classi nominali, umano e non umano, presumibilmente tracce del sistema di classi del gruppo Proto-Niger-Kongo. La differenza \u00e8 percettibile soltanto nel fatto che entrambi i gruppi richiedono diverse particelle interrogative: \"tani\" (chi) e \"kini\" (che, cosa). La costruzione associativa, il possessivo, il genitivo e i significati collegati che essa nasconde, consiste in nomi contigui nella sequenza determinato-determinante, come in \"in\u00fa \u00e0p\u00f3t\u00ed\" - interno cesta (dentro alla cesta), \"f\u00ecl\u00e0 \u00c0k\u00e0nd\u00e9\" (il berretto di Akande) o \"\u00e0p\u00f3t\u00ed a\u1e63\u1ecd\" (cesta per gli abiti). Due nomi possono essere anche giustapposti: \"r\u00e9l\u00f9we\u00e8 ab\u1eb9\u0301 il\u1eb9\u0300\" - ferrovia sotto terra (Metropolitana), \"in\u00fa \u00e0p\u00f3t\u00ed a\u1e63\u1ecd\" (l'interno della cesta). Nei rari casi in cui questo porta a due possibili letture, \u00e8 il contesto a determinare l'interpretazione.\nCi sono due preposizioni: \"ni\" (in, a (stato), su) e \"s\u00ed\" (su, verso, a (moto)), dove \"ni\" contraddistingue il luogo e \"si\" la direzione di un movimento Quando si indicano luogo e direzione sono di aiuto anche sostantivi con cui si esprimono relazioni spaziali, come \"or\u00ed\" (punta), \"ap\u00e1\" (lato), \"in\u00fa\" (interno), \"et\u00ed\" (margine), \"ab\u1eb9\u0301\" (sotto), \"il\u1eb9\u0300\" (al di sotto) ecc. Molti di questi sostantivi hanno origine da elementi che contraddistinguono le parti del corpo.\nLessicologia.\nNel nord dell'area linguistica yoruba \u00e8 diffuso anche l'hausa. Il contatto che da sempre esiste tra le due culture ha influenzato anche entrambe le lingue. L'influsso della lingua hausa si pu\u00f2 notare soprattutto nei tanti prestiti linguistici di derivazione araba mutuati attraverso l'hausa. Esempi per la prima variante sono ad esempio \"g\u00e8j\u00edy\u00e0\" (stanchezza, dall'hausa \"g\u00e0j\u00edy\u00e0\u00e0\"), \"\u1eccb\u00e1ng\u00edj\u00ec\" (Dio Onnipotente, dall'hausa \"\u00d9b\u00e1ng\u00edj\u00ec\", letteralmente \"Padre della casa\"). Esempi per la seconda variante sono ad esempio \"\u00e0l\u00f9b\u00e1r\u00edk\u00e0\" (benedizione), \"\u00e0l\u00e0\u00e1f\u00ed\u00e0\" (benessere) e \"\u00e0l\u00f9b\u1ecd\u0301s\u00e0\" (cipolla)."}
{"id": "1233178", "revid": "7", "url": "https://it.wikipedia.org/wiki?curid=1233178", "title": "Cariti", "text": ""}
{"id": "1233179", "revid": "7", "url": "https://it.wikipedia.org/wiki?curid=1233179", "title": "C\u00e0riti", "text": ""}
{"id": "1233182", "revid": "804", "url": "https://it.wikipedia.org/wiki?curid=1233182", "title": "USS Woodworth (DD-460)", "text": "Lo USS \"Woodworth\" (DD-460) \u00e8 stato un cacciatorpediniere della United States Navy, appartenente alla classe Benson. Durante la seconda guerra mondiale combatt\u00e9 sul fronte dell'Oceano Pacifico. Il 15 gennaio 1951 fu ufficialmente ceduto alla ricostituita flotta da guerra italiana (Marina Militare), ribattezzato \"Artigliere\" con distintivo ottico D 553 e, con un altro cacciatorpediniere ex statunitense \u2013 rinominato \"Aviere\" \u2013 costitu\u00ec la classe Artigliere.\nIl vecchio \"Woodworth\" mantenne la dotazione d'artiglieria su quattro cannoni da 127/38\u00a0mm, costituendo una preziosa aggiunta all'arma navale italiana postbellica anche grazie agli aggiornamenti delle nuove apparecchiature elettroniche per la direzione del tiro.\nServizio operativo.\nUnited States Navy.\nLa realizzazione della nave \u00e8 avvenuta nel cantiere Bethlehem di San Francisco, dove il suo scafo fu impostato sugli scali il 30 aprile 1941 e varato il successivo 29 novembre; entrando in servizio il 30 aprile 1942.\nDopo avere raggiuntao la piena operativit\u00e0 verso la fine del 1942 la nave venne destinata nel Pacifico sud-occidentale, come unit\u00e0 di scorta ed in una di queste, mentre scortava una nave cisterna sub\u00ec l'attacco di sei aerei giapponesi durato pochi minuti, che non caus\u00f2 n\u00e9 danni n\u00e9 vittime ad entrambe le navi. Il 30 giugno, 1943 mentre la nave era in appoggio allo sbarco sull'isola di Rendova, venne attaccata da una dozzina di aerosiluranti e bombardieri giapponesi. Le manovre evasive della nave ebbero successo ed ebbe solo un ferito fra i membri dell'equipaggio e qualche lieve sforacchiamento alle sovrastrutture. La maggior parte degli attaccanti venne colpita precipitando in mare. Il 13 gennaio 1944 con altre unit\u00e0 partecip\u00f2 a bombardamenti di disturbo contro installazioni costiere giapponesi e per quasi tutto il mese di febbraio, con altre unit\u00e0 navali diede una caccia serrata alle superstiti unit\u00e0 da trasporto nemiche che ancora si aggiravano fra le isole. Nell'aprile dello stesso anno, fece ritorno a San Francisco via Pearl Harbor, scortando un convoglio di 5 trasporti per poi entrare in bacino di carenaggio a Mare Island. Il 21 Luglio fece rotta per Pearl Harbor con un gruppo di unit\u00e0 navali tra cui c'era anche l'incrociatore \"Baltimore\" con a bordo il presidente, Roosevelt, che doveva incontrare l'ammiraglio Chester Nimitz ed il generale Douglas MacArthur per concordare con loro le successive strategie americane nel Pacifico. Il 10 ottobre la nave venne impiegata in una missione di scorta alle portaerei che attaccarono la base di Aparri, nel Nord delle Filippine, ed ancora in mani giapponesi. Alcuni giorni dopo la nave soffr\u00ec alcuni danni a causa di un violento tifone. Fra missioni di scorta e bombardamenti costieri la nave continu\u00f2 la sua attivit\u00e0 fino alla primavera del 1945, partecipando come scorta alle portaerei per altre incursioni sulle isole Miyako, Sakishima e Ry\u016bky\u016b e il 20 settembre 1945 era all'ancora nella baia di Tokyo per essere poi distaccato nell'Oceano Atlantico alla fine del novembre di quell'anno ed essere stato posto in riserva l'11 aprile 1946, per essere successivamente utilizzato per compiti addestrativi.\nRientr\u00f2 in servizio il 21 novembre 1950 e il 14 gennaio 1951 entr\u00f2 in cantiere a New York per essere ammodernato in vista della cessione all'Italia, che avvenne il 15 giorno successivo; fu quindi radiato dal registro navale americano il successivo 22 gennaio.\nMarina Militare.\nLa nave entrata in servizio l'11 giugno 1951 nella Marina Militare Italiana, venne ribattezzata \"Artigliere\" ed ebbe inizialmente il distintivo ottico AR e, in seguito all'entrata dell'Italia nella NATO, nel 1953 ebbe il distintivo ottico D 553.\nIn occasione del disastroso terremoto di Argostoli nell'estate 1953 la nave fu inviata da Taranto a Cefalonia portando i primi soccorsi.\nIl 26 ottobre 1954 la nave presenzi\u00f2 al ritorno di Trieste all'Italia, insieme all'incrociatore \"Duca degli Abruzzi\" ed ai cacciatorpediniere \"Granatiere\" e \"Grecale\" (quest'ultimo fu la prima unit\u00e0 della Marina Militare ad entrare nel Porto di Trieste), con la folla festante che pot\u00e9 salire a bordo delle navi per manifestare ai rispettivi equipaggi la grande gioia per il ritorno della citt\u00e0 all'Italia.\nL'\"Artigliere\" trascorse nella Marina Militare un ventennio fra esercitazioni ed addestramenti vari, svolgendo anche il compito di nave sede di comando per la Flottiglia Motocannoniere rimanendo in servizio attivo fino al 1970 e andando in disarmo nel gennaio 1971. Dopo essere stata posta in disarmo, l'unit\u00e0 venne usata a scopi didattici alle scuole CEMM della Maddalena. Nel 1981 venne decisa la sua demolizione ma la nave affond\u00f2 parzialmente in pochi metri d'acqua mentre era agli ormeggi davanti alle scuole CEMM di La Maddalena, inclinata a dritta, con ponte di coperta a pelo d'acqua, presumibilmente, per essere stata trascurata troppo a lungo, per il cedimento di qualche tubazione o presa a mare. La nave rimase ancora diversi mesi a La Maddalena e dopo che si era a lungo ipotizzato della possibilit\u00e0 di rottamarlo all'arsenale di La Maddalena, venne deciso il recupero ed il relativo rimorchio fino all'arsenale della Spezia. Il 27 Maggio 1983 la nave venne ancora un'ultima volta presa a rimorchio, per uscire fuori dal golfo della Spezia e una volta fermata al largo e mollate le cime di rimorchio venne affondata come bersaglio da un siluro sperimentale lanciato dal sottomarino \"Nazario Sauro\". Una delle eliche, con stampigliato \"Woodworth\", si trova su un plinto di fronte alle scuole CEMM di La Maddalena.\nAltre unit\u00e0 con lo stesso nome.\nAltre tre unit\u00e0 avevano avuto nella Regia Marina il nome \"Artigliere\".\nIl nome Artigliere venne poi ereditato nella Marina Militare da un pattugliatore di squadra della Classe Soldati andato in disarmo alla fine del 2013."}
{"id": "1233184", "revid": "118003845", "url": "https://it.wikipedia.org/wiki?curid=1233184", "title": "ZX Interface 2", "text": "La ZX Interface 2 \u00e8 una periferica di Sinclair Research per lo ZX Spectrum, distribuita nel settembre 1983. \nDescrizione.\nForniva lo Spectrum di due porte joystick e di uno slot per cartucce ROM, che azzera i tempi di caricamento, tuttavia simulava la pressione sui tasti numerici (da 1 a 5 e da 6 a 0, rispettivamente sinistra, destra, gi\u00f9, su, fuoco per i joystick \"sinistro\" e \"destro\") e quindi erano ideali per i giochi che non supportavano ufficialmente un joystick ma in cui i tasti potevano essere ridefiniti.\nLe porte joystick non sono compatibili con l'interfaccia Kempston; pertanto non funzionano con la maggior parte dei giochi per lo Spectrum pubblicati prima del lancio della ZX Interface 2. Inoltre, il connettore passante del bus d'espansione \u00e8 ridotto, consentendo cos\u00ec di collegare soltanto una ZX Printer.\nSoftware compatibile.\nLa scelta di software su cartuccia era molto limitata: il costo di un gioco su cartuccia era circa il doppio dello stesso su cassetta. Inoltre la capacit\u00e0 massima delle cartucce \u00e8 di 16 KiB: questo la rese quasi immediatamente obsoleta, in quanto la maggior parte degli Spectrum venduti, obiettivo dei produttori di software, era da 48K.\nFurono distribuiti solo dieci giochi su cartuccia:\nPaul Farrow ha dimostrato che \u00e8 possibile autoprodurre cartucce ROM compatibili col dispositivo."}
{"id": "1233185", "revid": "363629", "url": "https://it.wikipedia.org/wiki?curid=1233185", "title": "Compassione", "text": ""}
{"id": "1233189", "revid": "7", "url": "https://it.wikipedia.org/wiki?curid=1233189", "title": "Aglea", "text": ""}
{"id": "1233195", "revid": "1305772", "url": "https://it.wikipedia.org/wiki?curid=1233195", "title": "NBA Jam", "text": "NBA Jam \u00e8 un videogioco arcade di basket, creato nel 1993 dalla Midway Games. \nFu creato interamente in linguaggio assembly e diede il via alla serie di videogiochi della Midway basati sull'NBA. \nModalit\u00e0 di gioco.\nIl gioco non \u00e8 realistico, ma incentrato sull'azione frenetica e spettacolare: non ci sono falli, i giocatori possono liberamente darsi spintoni e i tiri a canestro sono spesso acrobazie surreali a base di voli e schiacciate impossibili.\nLa versione da sala giochi conteneva i giocatori e le squadre aggiornate alla stagione 1992-1993, mentre le successive versioni domestiche erano aggiornate alla stagione successiva, la 1993-1994.\nLe partite sono 2 contro 2, ogni atleta pu\u00f2 essere controllato da un giocatore o dal computer. Quando un giocatore ha il compagno controllato dal computer, pu\u00f2 comunque decidere quando farlo tirare o passare, sempre usando i propri pulsanti.\nLa telecronaca degli incontri \u00e8 affidata alla voce di Tim Kitzrow, che a seguito delle azioni pi\u00f9 spettacolari e dei canestri pi\u00f9 funabolici esclama frasi quali: \"BoomShakalaka\", \"He's heating up\", \"Is it the shoe?\", chiamando i giocatori pi\u00f9 celebri con i soprannomi in voga in quelle stagioni, uno su tutti \"The Diesel\", ovvero Shaquille O'Neal.\nUna delle caratteristiche della serie NBA JAM \u00e8 la possibilit\u00e0 di arricchire il gioco con le cosiddette \"easter egg\", una serie di trucchi che permettono di scendere in campo impersonando Bill Clinton, la moglie Hilary o Al Gore, inoltre \u00e8 possibile giocare in modalit\u00e0 Big Head con le teste dei giocatori pi\u00f9 grandi del corpo.\nSerie.\nIn seguito al successo del primo capitolo della saga, in particolare nella sua versione coin-op da sala giochi, sono state pubblicate una serie di nuove versioni del gioco, delle quali nessuna \u00e8 riuscita a ripetere il successo della capostipite, in particolare \"NBA Jam Extreme\", \"NBA Hangtime\", \"NBA Maximum Hangtime\", \"College Slam\" e \"NBA Showtime: NBA on NBC\".\nNel 2010 \u00e8 uscita una nuova versione del gioco per le principali console in commercio (Wii, Xbox 360 e PS3), contenente oltre la classica campagna di sfida di tutte le squadre presenti anche dei giochini bonus che permettono di sbloccare nuove modalit\u00e0 di giochi, cheat, campioni del passato ecc.\nIl 4 ottobre 2011 esce su PlayStation Network e su Xbox Live Arcade un altro sequel: \"NBA Jam: On Fire Edition\" che riscuote un buon successo per la notevole spettacolarit\u00e0 del gioco.\nSquadre e giocatori.\nIn base alla versione del gioco per motivi legati alla concessione dei diritti e allo sfruttamento dei marchi i giocatori facenti parte delle formazioni variano nelle varie versioni del gioco."}
{"id": "1233199", "revid": "773636", "url": "https://it.wikipedia.org/wiki?curid=1233199", "title": "Chiesa della Santissima Annunziata (Suvereto)", "text": "La chiesa della Santissima Annunziata \u00e8 un luogo di culto cattolico situato in una vallata boschiva sulla strada provinciale che collega Suvereto a Sassetta nelle vicinanze di Prata, nell'omonima localit\u00e0 di Fonte dell'Annunziata.\nStoria e descrizione.\nFu edificata nel tra XII secolo e il XIII secolo nei pressi di una sorgente, come attestato dal toponimo ancora esistente di Fonte all'Annunziata. Le origini della chiesa ed i motivi sul perch\u00e9 venne edificata in quel punto sono incerti; sappiamo che era circondata da costruzioni, ora in stato di ruderi probabilmente adibiti ad ospizio per i viandanti e pellegrini.\nLa leggenda che \u00e8 giunta fino a noi sull'origine della chiesa racconta che venne costruita per volere di Matilde di Canossa; si narra che per acquisire il diritto di dire messa avrebbe dovuto costruire cento chiese, ma che questa fu la novantanovesima ed ultima.\nL'edificio oggi verte in cattivo stato di conservazione ed \u00e8 privo di arredi; posto in un terreno di propriet\u00e0 privata, \u00e8 in stato di completo abbandono.\nSi tratta di una chiesa ad aula unica.\nNella facciata a capanna si apre un portale con arco a tutto sesto, mentre la copertura \u00e8 costituita da una volta a botte spezzata, intercalata da un arco poggiante su due semipilastri addossati alle pareti laterali; la tipologia della copertura la rende un \"unicum\" sul territorio, tanto che simili coperture si possono ritrovare solo nella volta della chiesa del monastero di San Mamiliano nell'isola di Montecristo."}
{"id": "1233203", "revid": "100980458", "url": "https://it.wikipedia.org/wiki?curid=1233203", "title": "Emanuele Riverso", "text": "Biografia.\nEmanuele Riverso si laurea in filosofia nel 1951 presso l'Universit\u00e0 di Napoli. Dal 1961 \u00e8 docente di Storia della filosofia presso l'Universit\u00e0 di Salerno. Nel 1966 riceve il Premio Nazionale \u201cTetradramma d'oro\u201d.\nDal 1982 per cinque anni \u00e8 professore associato all'Universit\u00e0 degli Studi di Napoli Federico II. Dal 1987 diventa ordinario di Filosofia del linguaggio all'Universit\u00e0 di Salerno fino al 2001.\nNel 1998 fu inserito tra i 500 intellettuali pi\u00f9 importanti d'Europa. Nel 2002 tra i 2000 intellettuali \u201ceccellenti\u201d del XXI secolo.\nI suoi studi hanno spaziato dalla filosofia critica ed analitica, alla logica formale, \u00e8 stato esperto in problemi di linguistica, con particolare specializzazione nei rapporti tra cultura occidentale e cultura islamica e di filosofia delle scienze e delle culture. La sua attivit\u00e0 ha portato alla pubblicazione di 45 volumi, 26 traduzioni e curatele ed oltre 500 articoli scientifici."}
{"id": "1233206", "revid": "119051", "url": "https://it.wikipedia.org/wiki?curid=1233206", "title": "Cellula di Langherans", "text": ""}
{"id": "1233211", "revid": "3115", "url": "https://it.wikipedia.org/wiki?curid=1233211", "title": "Chiesa del Santissimo Crocifisso (Suvereto)", "text": "La chiesa del Crocifisso \u00e8 un luogo di culto cattolico che si trova accanto al chiostro dell'ex convento di San Francesco di Suvereto.\nLa chiesa fu eretta nel XVI secolo per ospitare un \"Cristo Crocifisso\", patrono di Suvereto; la scultura, in legno, databile al XIV secolo, \u00e8 grandemente venerata e portata in processione il 15 settembre in occasione della festa patronale."}
{"id": "1233215", "revid": "77594", "url": "https://it.wikipedia.org/wiki?curid=1233215", "title": "TransMilenio", "text": "Il TransMilenio \u00e8 un sistema di trasporto pubblico rapido tramite autobus della citt\u00e0 di Bogot\u00e0 in Colombia nato nel 2000. Gli autobus usano gasolio come carburante e viaggiano su delle corsie preferenziali ad uso esclusivo (vi pu\u00f2 accedere solo la polizia in casi di emergenza). Dal giugno 2007 il TransMilenio attraversa l'intera citt\u00e0 con 9 linee indicate alfabeticamente da A a J.\nL'impostazione.\nSeguendo l'esempio di quanto gi\u00e0 fatto a Curitiba (Brasile), le stazioni sono poste in posizione sopraelevata rispetto alla sezione stradale e i passeggeri attendono il mezzo pubblico al riparo di protezioni, le cui porte di accesso verso la sede stradale si aprono automaticamente al momento della fermata del bus, a scopo di maggiore sicurezza. \u00c8 stata anche data particolare attenzione al problema dell'accesso ai mezzi pubblici da parte delle persone diversamente abili, programmando l'accesso allo stesso livello, come nelle metropolitane. La corsia di servizio \u00e8 sempre affiancata da una seconda corsia di marcia per evitare rallentamenti agli autobus non aventi fermata nella stazione.\nAd agosto 2007 erano oltre mille i mezzi operanti. Il servizio viene effettuato con autosnodati dalla capacit\u00e0 di circa 160 passeggeri; \u00e8 stato programmato anche l'impiego di autobus a doppia articolazione in grado di aumentare la capacit\u00e0 a 270 passeggeri.\nNegli anni il TransMilenio \u00e8 stato oggetto di numerose contestazioni, a partire da quella circa l'utilizzo di motori Diesel che non aiuta a ridurre l'inquinamento atmosferico della capitale colombiana.\nLe linee.\nTransMilenio ha 114 stazioni distribuite nelle varie linee come segue:"}
{"id": "1233221", "revid": "124935801", "url": "https://it.wikipedia.org/wiki?curid=1233221", "title": "Trib\u00f9 dell'Acqua", "text": "In \"Avatar - La leggenda di Aang\", le due Trib\u00f9 dell'Acqua costituiscono una delle quattro nazioni del mondo di Aang. Esistono due Trib\u00f9: quella \"del Nord\", che si stanzia nell'Artico, e quella \"del Sud\", stanziata nell'Antartico. Esiste inoltre un piccolo gruppo di Dominatori dell'acqua situato nella Palude Nebbiosa nel Regno della Terra. Le Trib\u00f9 dell'Acqua includono i Dominatori dell'acqua che esercitano l'arte mistica dell'idrocinesi.\nEmblema nazionale.\nL'emblema nazionale delle Trib\u00f9 dell'Acqua \u00e8 un cerchio formato da una mezzaluna bianca, simboleggiante la Luna, e da tre linee orizzontali ondulate, che rappresentano l'oceano. Esiste oltre a quello descritto un altro simbolo della Trib\u00f9, dove viene raffigurata un'onda tricuspide inscritta in un cerchio.\nCultura.\nLe Trib\u00f9 dell'Acqua sono divise in due gruppi culturali distinti, nati dalla lontananza geografica e dalle vicende cui le due trib\u00f9 sono state sottoposte. La Trib\u00f9 del Sud occupa il polo Sud e in essa non sono riscontrabili segni di civilizzazione o arti figurative, cos\u00ec come le testimonianze scritte che sono andate perdute durante la guerra. Katara \u00e8 l'ultima Dominatrice dell'acqua di questa trib\u00f9. L'arte del Dominio dell'acqua \u00e8 stata quasi completamente cancellata dal polo Sud come risultato diretto delle numerose incursioni della Nazione del Fuoco, che ha ucciso durante gli scontri tutti i Dominatori.La Trib\u00f9 del Nord invece \u00e8 la vera erede della civilt\u00e0 dell'acqua. La citt\u00e0-fortezza che si trova al polo Nord \u00e8 un trionfo dell'architettura, cos\u00ec come il complesso sistema di canali racchiusi nelle mura. La trib\u00f9 nordica possiede un gran numero di Dominatori dell'acqua ma non permette che le donne pratichino quest'arte, se non nella forma medica per curare le ferite. Nella Trib\u00f9 del Nord i matrimoni sono combinati dalle famiglie e le giovani fidanzate devono portare al collo una collana come segno del loro futuro matrimonio.\nDominio.\nCiascuna delle quattro nazioni \u00e8 influenzata dalla propria stagione dominante, quella della Trib\u00f9 dell'Acqua \u00e8 l'inverno. Durante l'inverno i Dominatori dell'acqua sono pi\u00f9 potenti, a causa delle notti pi\u00f9 lunghe.\nElemento fondamentale nel Dominio \u00e8 l'influenza avuta dalla Luna: i Dominatori dell'acqua raggiungono il loro massimo potenziale nelle notti di plenilunio, mentre perdono quasi del tutto i loro poteri durante le eclissi lunari.\nLe Trib\u00f9 dell'Acqua tramandano la tradizione secondo cui l'arte di governare le acque sia stata da loro appresa osservando la Luna \"spingere e tirare\" l'acqua dell'oceano creando le maree: infatti i due spiriti che permettono l'esistenza di questo Dominio sono Tui e La, rispettivamente lo spirito della Luna e dell'Oceano i cui nomi vogliono dire \"spingere\" () e \"tirare\" (); la Trib\u00f9 del Nord, in particolare, venera la Luna e l'Oceano come divinit\u00e0 protettrici e all'interno di un'oasi segreta vi risiedono i suddetti Tui e La.\nTutti i Domini sono associati a un particolare sensazione: la sensazione collegata al Dominio dell'acqua \u00e8 il cambiamento, la flessibilit\u00e0 dell'animo e l'adattamento.\nI Dominatori dell'acqua possono sfruttare l'acqua presente nell'ambiente e manipolarla a loro piacimento: possono generare potenti ondate, gorghi risucchiatori, maree devastanti, fruste d'acqua, lame d'acqua e scudi; i Dominatori possono inoltre congelare l'acqua e utilizzarla per intrappolare i nemici, scagliare lance di ghiaccio o congelare l'acqua sotto i loro piedi, per correre pi\u00f9 velocemente. \nOltre alle forme di attacco offensivo, il Dominio dell'acqua pu\u00f2 essere usato per placare il dolore fisico e accelerare la guarigione di traumi e ferite: le donne della Trib\u00f9 dell'Acqua del Nord sono specializzate in questa forma di cura.\nUna tecnica particolare permette ai Dominatori di nuotare velocemente e respirare sott'acqua creando una bolla attorno alla testa.\nI Dominatori dell'acqua hanno poco potere in luoghi secchi e asciutti come i deserti, ma i pi\u00f9 esperti tra loro possono comunque ricavare acqua dall'aria.\nEsistono forme avanzate di Dominio dell'acqua: i pi\u00f9 abili Dominatori possono sfruttare le loro capacit\u00e0 per far muovere piante e organismi vegetali, o per risucchiare da essi l'acqua contenuta al loro interno. \nI Dominatori pi\u00f9 potenti possono arrivare anche a controllare i movimenti di una persona o di un animale governando l'acqua presente nel suo sistema circolatorio: questa tecnica \u00e8 chiamata Dominio del sangue ed \u00e8 una tecnica proibita inventata da una anziana Dominatrice durante i suoi anni da prigioniera della Nazione del Fuoco, quando era giovane. Questa tecnica \u00e8 cos\u00ec forte e difficile da potersi praticare solo con il plenilunio. Tuttavia Katara si dimostra una Dominatrice talmente potente da usare il Dominio del sangue anche di giorno. Ne \"La leggenda di Korra\" si scopre che il Dominio del sangue, con un duro addestramento, pu\u00f2 non solo essere praticato senza il plenilunio e con il solo sguardo ma pu\u00f2 persino bloccare gli altri domini a tempo indeterminato.\nEsistono due stili di Dominio dell'acqua, uno per ciascuno delle Trib\u00f9 esistenti. Lo stile settentrionale di Dominio dell'acqua \u00e8 pi\u00f9 focalizzato sulla difesa e la sopravvivenza mentre quello meridionale sull'attacco.\nGoverno.\nAll'inizio della serie, la Trib\u00f9 del Sud \u00e8 organizzata con un sistema strettamente patriarcale mentre la trib\u00f9 nordica \u00e8 una piccola monarchia che tuttavia riflette ancora numerose caratteristiche tipiche di una societ\u00e0 tribale. La divisione di lavoro \u00e8 basata dal sesso: gli uomini possono essere cacciatori, pescatori o guerrieri mentre le donne svolgono la funzione di casalinghe. Questi ruoli nella Trib\u00f9 del Sud non sono imposti e rigidi, al contrario della Trib\u00f9 del Nord, in cui vedere una donna guerriera \u00e8 pura follia. Questa flessibilit\u00e0 nella Trib\u00f9 del Sud potrebbe essere spiegata dalla mancanza di uomini adulti nei suoi insediamenti, causata dai cento anni di lotta contro la Nazione del Fuoco.\nNel secondo libro del sequel \"La leggenda di Korra\" viene appreso che dopo la Guerra dei Cent'anni, la Trib\u00f9 del Nord e quella del Sud sono state unificate con la forza sotto la guida di un unico capo, quello della Trib\u00f9 del Nord Unalaq, fratello del corrispettivo della Trib\u00f9 del Sud Tonraq, nonch\u00e9 quest'ultimo padre di Korra. Dopo la conseguente guerra civile, la Trib\u00f9 del Sud riacquister\u00e0 la sua indipendenza.\nRisorse naturali.\nAbitando i poli, presso le coste gelate, l'esistenza delle Trib\u00f9 dell'Acqua dipende dagli oceani. Vengono cos\u00ec raccolte le prugne del mare, alghe commestibili e vengono pescati i granchi giganti (che sono considerati una squisitezza). Le alghe sono usate per fare un'ampia variet\u00e0 di piatti comprese minestre, condimenti di vario tipo e perfino pane e biscotti. Le pelli degli orsi polari sono usate per creare le tende mentre il cuoio da essi ricavato \u00e8 usato per fare vestiti. Ossa di pesci e cetacei sono usate per fabbricare armi e attrezzi, la madreperla viene usata per fare gioielli. Naturalmente, i cacciatori e i pescatori delle Trib\u00f9 dell'acqua sono i migliori del mondo nel loro campo.\nForza militare.\nLe milizie delle Trib\u00f9 dell'Acqua sono considerevolmente meno specializzate rispetto alle armate del moderno Regno della Terra o della industrializzata Nazione del Fuoco.\nTutti i membri maschi e adulti delle Trib\u00f9 sono guerrieri addestrati. Il loro armamento include randelli, scimitarre, lance con punta d'osso, boomerang di metallo, spade seghettate realizzate con i denti delle balene artiche. I guerrieri delle Trib\u00f9 dell'Acqua, prima di andare in battaglia, si dipingono il volto con tinte nere, grigie e bianche. La maggior parte dei Dominatori invece porta sul volto delle maschere grigie.\nLa Trib\u00f9 del Nord attualmente usa il suo arsenale solo per addestrare i nuovi guerrieri: infatti i loro Dominatori generano e controllano una notevole quantit\u00e0 di iceberg che sono sparsi nel mare davanti alla citt\u00e0-fortezza e formano la prima linea di difesa. Gli iceberg sono capaci di danneggiare le navi nemiche affondando persino le corazzate della Nazione del Fuoco. Le correnti che muovono gli iceberg sono ben note dai Dominatori dell'acqua, che possono modificarle a loro piacimento rendendo pericoloso navigare il mare polare. Tuttavia le navi della Trib\u00f9 solcano il mare in tutta tranquillit\u00e0 e i guerrieri addirittura usano gli iceberg come copertura per tendere improvvisi agguati, permettendo facilmente l'eliminazione di ospiti indesiderati.\nMentre la Trib\u00f9 sorella era stata vittima di molti attacchi, grazie a una combinazione di difese artificiali e naturali la Trib\u00f9 del Nord ha potuto tenere a bada la Nazione del Fuoco, che non \u00e8 mai riuscita a sconfiggere la citt\u00e0-fortezza.\nDal punto di vista navale, le Trib\u00f9 dell'Acqua usano imbarcazioni piccole ma agili, pi\u00f9 adatte al trasporto che al combattimento. La Trib\u00f9 del Nord usa le navi simili a piccole piattaforme galleggianti per azioni di ricognizione davanti alle mura della citt\u00e0 e per i trasporti nei canali cittadini. La Trib\u00f9 del Sud invece usa canoe per la pesca e navi simili a quelle vichinghe per il trasporto di pi\u00f9 persone in viaggi lunghi, usate poi per combattere la Nazione del Fuoco.\nLe Trib\u00f9.\nLa Trib\u00f9 dell'Acqua del Sud.\nOriginariamente esisteva una sola Trib\u00f9 dell'Acqua che abitava il polo Nord; tuttavia, a seguito di contrasti interni (dovuti alle regole sociali troppo rigide), un gruppo di guerrieri e di Dominatori lasci\u00f2 la terra natia e si trasfer\u00ec al polo Sud per fondare una nuova Trib\u00f9. La divisione e la lontananza fecero sviluppare le trib\u00f9 in modo diverso. La Trib\u00f9 dell'Acqua del Sud un tempo viveva in una piccola ed elegante citt\u00e0 tra i ghiacci, come la Trib\u00f9 del Nord, ma l'attacco della Nazione del fuoco la spazz\u00f2 via. I piccoli gruppi di superstiti si dispersero lungo le coste del polo, rassegnandosi a vivere all'interno di tende e piccoli igl\u00f9.\nLa Trib\u00f9 del Sud \u00e8 attualmente sull'orlo dell'estinzione poich\u00e9 la popolazione continua a diminuire decimata dagli attacchi nemici. Con la partenza dell'ultimo Dominatore dell'acqua rimasto, Katara, e il guerriero Sokka, a seguito del ritorno di Aang, la popolazione \u00e8 costituita principalmente da anziani, donne e bambini molto giovani. Tutti i guerrieri infatti sono partiti in aiuto al Regno della Terra, ultimo baluardo della libert\u00e0. Lo stile di Dominio dell'acqua caratteristico della Trib\u00fa del Sud \u00e8 da ritenersi praticamente estinto: l'ultima Dominatrice rimasta (la vecchia e malvagia Hama) viene imprigionata definitivamente dopo essere stata sconfitta da Katara, la quale, pur essendo una Dominatrice dell'acqua del Sud, ha appreso dal maestro Pakku lo stile del Nord. L'ultimo rimasto a conoscere questo stile \u00e8 Wan Shi Tong, lo spirito della conoscenza che tuttavia si \u00e8 seppellito insieme con la sua biblioteca per impedire ad altri umani di usare a fini malvagi il sapere in essa racchiuso.\nLa Trib\u00f9 dell'Acqua del Nord.\nDiversamente dai Nomadi dell'Aria e della trib\u00f9 sorella, la Trib\u00f9 dell'Acqua del Nord \u00e8 sopravvissuta a un secolo di guerra con la Nazione del Fuoco, grazie alle difese che il polo Nord fornisce. Nascosta dal freddo mare del nord, dietro le alte pareti di ghiaccio delle mura si trova una piccola citt\u00e0, sviluppata verso l'alto, costituita completamente da edifici in ghiaccio e canali navigabili, governata da Re Arnook. Il Tempio sovrasta l'intera citt\u00e0 e dietro di esso (come gi\u00e0 detto) sorge l'oasi sacra in cui risiedono Tui e La, gli spiriti della Luna e dell'Oceano.\nSolo il massiccio assedio dell'ammiraglio Zhao sembr\u00f2 prospettare alla Trib\u00f9 del Nord la propria fine. Zhao riusc\u00ec a penetrare con le sue truppe nelle citt\u00e0 con l'intento di uccidere lo spirito della Luna in modo da togliere i poteri ai Dominatori dell'acqua e completare la conquista della fortezza. L'intervento dell'Avatar e dello Spirito dell'Oceano posero fine all'assedio, sconfiggendo la flotta dell'ammiraglio e uccidendo il malvagio Dominatore del fuoco. In pi\u00f9 la principessa Yue decise di sacrificarsi ridonando la vita allo spirito della Luna, diventandolo ella stessa. A seguito di questi eventi Re Arnook invi\u00f2 una delegazione della trib\u00f9 con Dominatori dell'acqua per aiutare la ricostruzione dei loro fratelli nel polo Sud.\nLa Trib\u00f9 della Palude nebbiosa.\nNel Regno della Terra, in un'ampia zona paludosa coperta da fitti alberi, risiede una terza popolazione di Dominatori dell'acqua. Non si conosce l'origine di questa trib\u00f9, sconosciuta sia dalle Trib\u00f9 dei poli sia dalla trib\u00f9 stessa, entrambe inoltre all'oscuro dell'esistenza reciproca. Composta probabilmente da un numero esiguo di individui, non ha una struttura sociale o una cultura. I componenti della trib\u00f9 vivono nutrendosi di insetti, vestono come indigeni e si muovono nella palude con piccole canoe. Hanno sviluppato uno stile di Dominio dell'acqua molto personale, che permette anche di muovere l'acqua all'interno delle piante paludose; \u00e8 comunque probabile che non sapessero trasformare l'acqua in ghiaccio, vivendo in una zona relativamente calda, almeno finch\u00e9 non si unirono agli altri Dominatori dell'acqua per l'attacco contro la Nazione del Fuoco durante l'eclissi solare."}
{"id": "1233225", "revid": "767487", "url": "https://it.wikipedia.org/wiki?curid=1233225", "title": "Acciaio (film 1933)", "text": "Acciaio \u00e8 un film del 1933 diretto dal regista tedesco Walter Ruttmann e realizzato dalla \"Cines\", da poco attrezzata per le produzioni sonore, quale tentativo di apertura verso apporti culturali internazionali. Si tratta dell'unica pellicola per la quale Luigi Pirandello abbia firmato un soggetto originale (anche se profondamente rivisto in sede di realizzazione), nonch\u00e9 l'unica di finzione del documentarista Ruttmann.\nGirato in gran parte in esterni presso la Acciaierie di Terni, esso fu caratterizzato da numerosi contrasti tra l'autore, il regista, il compositore e la produzione. Ne venne prodotta anche una versione tedesca. Alla sua uscita divent\u00f2 l'oggetto di una netta divaricazione tra le opinioni della critica, che lo consider\u00f2 quasi unanimemente poco meno d'un capolavoro, e l'accoglienza del pubblico, che ne decret\u00f2 un pesante insuccesso commerciale.\nTrama.\nMario, bersagliere ciclista, viene congedato e torna al suo lavoro di operaio alle acciaierie di Terni confidando di ritrovare e sposare Gina, che era la sua fidanzata. Ma la ragazza, intanto, si \u00e8 legata a Pietro, anche lui operaio ed i due confessano apertamente a Mario la loro relazione. A causa di ci\u00f2 Mario e Pietro, un tempo grandi amici, litigano, ma il lavoro li costringe a stare vicini. Un giorno un'incomprensione tra i due durante una colata causa un grave incidente nel quale Pietro viene investito da un lingotto incandescente.\nBench\u00e9 Pietro, moribondo, abbia il tempo di dire che il responsabile dell'incidente non \u00e8 Mario, costui, a causa del noto contrasto che li divideva, \u00e8 considerato dalla comunit\u00e0 responsabile dell'atroce morte del collega. Isolato e disprezzato da tutti, Mario pensa di mettere a frutto la sua esperienza militare e di darsi al ciclismo professionistico, lasciando il lavoro della fonderia. Quando sembra che questa prospettiva sia ormai a portata di mano, Mario, ancora innamorato di Gina con cui spera di poter riallacciare il rapporto, decide di tornare in fabbrica a fare l'operaio, dove sar\u00e0 a fianco del padre di Pietro, che ha sempre creduto alla sua innocenza.\nRealizzazione del film.\nContesto storico.\nNel 1929, grazie ai finanziamenti della Banca Commerciale Italiana, l'imprenditore Stefano Pittaluga, titolare della S.A.S.P. a quel tempo la pi\u00f9 importante azienda italiana in campo cinematografico, trasfer\u00ec a Roma l'attivit\u00e0 produttiva (in precedenza svolta negli stabilimenti torinesi della Fert), riaprendo i teatri di posa della \"Cines\" di via Vejo, anche in previsione di possibili interventi dello Stato a favore della cinematografia nazionale, . \nCon un cospicuo investimento l'impianto, che era stato acquisito dalla S.A.S.P. sin dal 1926 a seguito della liquidazione dell'\"UCI\", fu attrezzato - primo in Italia - per la produzione di film sonori. La nuova realt\u00e0, denominata \"Cines - Pittaluga\", fu inaugurata il 23 maggio 1930 e divent\u00f2 il catalizzatore di quanti auspicavano un rilancio (la \"rinascita\") della cinemato-grafia italiana, dopo la profonda crisi degli anni venti, progetto a cui anche alcuni esponenti del regime guardavano con interesse. Ed in effetti nel triennio 1930 -1932 sui 51 titoli della produzione italiana, oltre due terzi (35) uscirono dagli stabilimenti di via Vejo.\nL'improvvisa morte, avvenuta il 5 marzo 1931, di Pittaluga, quando solo tre film sonori erano stati distribuiti e diversi altri erano in lavorazione, rischi\u00f2 di mettere in crisi questa prospettiva. L'intervento della Banca Commerciale, proprietaria dall'aprile 1928 dell'80 per cento della societ\u00e0 di Pittaluga, fu di assegnare a Ludovico Toeplitz, che gi\u00e0 faceva parte dal Consiglio di Amministrazione dell'azienda, funzioni dirigenziali. Il neo dirigente era figlio di quel Giuseppe che da circa trent'anni reggeva, non senza aspri contrasti, le sorti del maggior Istituto bancario italiano ed in passato aveva gi\u00e0 avuto incarichi in altre aziende legate alla \"Commerciale\", tra cui la \"Terni\". \nToeplitz si pose l'ambizioso obiettivo di far uscire dallo stabilimento \"Cines\" 2 pellicole sonore al mese. Uno dei suoi primi atti fu la nomina a direttore della produzione di Emilio Cecchi, figura di letterato nota a livello internazionale ed interessato - a differenza di molte altre personalit\u00e0 di cultura - al cinema, il quale volle perseguire un miglioramento qualitativo della produzione italiana, aprendola a contributi di intellettuali ed artisti e dando molto spazio anche ai documentari.\nTra le personalit\u00e0 della cultura italiana, Pirandello, che in seguito manifester\u00e0 per il cinema sentimenti molto contrastanti, ora di deciso apprezzamento, ora fortemente sprezzanti, era stato coinvolto sin dall'inizio nella nuova \"Cines\" quando dalla sua novella \"In silenzio\" era stato tratto, anche se con notevoli modifiche \"La canzone dell'amore\", primo film sonoro italiano distribuito.\nSoggetto.\nNella sua visione di cinema di pregio, Cecchi si rivolse nuovamente a Pirandello per un film incentrato sulle Acciaierie di Terni, originato sia dalla volont\u00e0 di Toeplitz di realizzare una pellicola su quell'impianto siderurgico, di cui era stato un amministratore, sia dall'interesse del regime per un'opera celebrativa del lavoro italiano, ambientata in un'azienda simbolo dello sviluppo industriale che il fascismo era stato capace, anche a fini di potenza militare, di perseguire. Lo scrittore venne pertanto richiesto di preparare quello che sarebbe stato l'unico soggetto originale ideato appositamente per il cinema e non tratto da una sua opera letteraria ed a tal fine egli fu accompagnato da Cecchi ad una visita allo stabilimento. Tuttavia, secondo diversi studiosi il soggetto alla base di \"Acciaio\" intitolato \"Gioca Pietro!\" (inizialmente \"E lui gioca!\") fu in realt\u00e0 elaborato dal figlio Stefano Landi, poich\u00e9 lo scrittore agrigentino si trov\u00f2 in obbligo di scriverlo, ma senza convinzione, a seguito di pressioni politiche.\nComunque Pirandello present\u00f2 come suo quel testo, definendolo \u00abuno dei primi saggi di cinematografia parlata come l'intendo io [in cui] le macchine, le maestranze, il clima di quell'industria non entreranno nel mio film come motivi decorativi [..]. Ho composto uno scenario che \u00e8 un vero e proprio spartito ed in molte scene ho tenuto conto dell'effetto da tenersi con i suoni\u00bb. Ma se in pubblico egli assunse un atteggiamento positivo, nello stesso periodo, con il film gi\u00e0 entrato nella fase attuativa, intervenne pi\u00f9 volte per contestare il modo con cui la vicenda veniva realizzata. \nQualche commentatore ha scritto in proposito di \"tradimento\" del soggetto pirandelliano, riportando una lettera che lo scrittore invi\u00f2 a Cecchi il 5 agosto 1932 in cui lamentava che si volesse fare del suo testo \u00abuna specie di documentario su quella misera baracca di ferri vecchi che \u00e8 una fonderia italiana, mentre tutto il mio sforzo \u00e8 stato di cavare dalla stupidit\u00e0 meccanica un po' di dramma umano; stantuffi in primo piano ne abbiamo gi\u00e0 visti fino alla saziet\u00e0\u00bb.\nSceneggiatura.\nIn effetti, gi\u00e0 in sede di sceneggiatura il soggetto firmato da Pirandello, acquisito dalla \"Cines\" il 3 giugno 1932 per 71.000 lire, venne sottoposto a molte modifiche, ad iniziare dal titolo che fu mutato dapprima in \"Acciaieria\", poi in \"Acciaierie\". Ad una prima stesura realizzata da Mario Soldati, all'epoca importante collaboratore della \"Cines\" e dallo stesso Cecchi, segu\u00ec una seconda versione elaborata da Ruttmann, che nel frattempo era stato scelto quale regista, ed ancora da Soldati; lo scrittore torinese, rievocando quarant'anni dopo la vicenda, sostenne che essa \u00abfu fatta praticamente da Ruttmann, che faceva tutto lui; io nel 32 ero un ragazzino e scrivevo quello che lui mi diceva di scrivere\u00bb, bench\u00e9 in un'altra occasione egli abbia ammesso di essersi schierato contro le richieste di Pirandello, ricordandone l'iscrizione al P.N.F. avvenuta subito dopo il delitto Matteotti.\nLe molte variazioni apportate al soggetto (diminuzione e modifica di personaggi - a cui viene anche cambiato nome - ed impoverimento della vicenda e dei caratteri, con eliminazione di alcuni passaggi ed inserimento di episodi nuovi) portarono ad uno stravolgimento della trama originaria, per cui \u00abla povera storia dei due lavoratori impallidisce di fronte alla preponderanza di elementi lirici e documentari\u00bb. Lo stesso Ruttmann, che veniva dall'esperienza di documentarista, (ed ancor prima dalla musica e della pittura) afferm\u00f2 all'uscita del film in Germania, \u00abvorrei che \"Acciaio\" risultasse il meno possibile un film di finzione; vorrei inebriarmi, e con me lo spettatore, con immagini dell'acciaieria\u00bb.\nAlla fine dell'agosto 1932, la differenza di vedute tra lo scrittore e la \"Cines\" sulla realizzazione del film divenne cos\u00ec profonda che si arriv\u00f2 alla revisione del contratto iniziale: Pirandello riconosceva la possibilit\u00e0 per la casa produttrice di modificare profondamente il soggetto, mentre lui otteneva che la pellicola venisse presentata solo come \u00ablibera interpretazione cinematografica\u00bb di un suo soggetto, che egli veniva lasciato libero di pubblicare - a riprova del testo originario - sul mensile \"Scenario\". Dopo questo accordo vi furono ancora numerosi rifacimenti che proseguirono non solo in fase di montaggio, ma anche durante la circolazione, per assecondare alcuni appunti della critica.\nRegia.\nUno dei contrasti sorti tra Pirandello e la produzione riguard\u00f2 il nome del regista. Lo scrittore aveva infatti annunciato che per il \"suo\" film sarebbe stato chiamato in Italia l'austriaco Pabst, (che rifiut\u00f2 l'incarico perch\u00e9 impegnato nel \"Don Chisciotte\"), accennando in alternativa al possibile coinvolgimento del notissimo russo Eisenstein, con cui aveva gi\u00e0 condiviso un'iniziativa riguardante un congresso internazionale del cinema indipendente svoltosi nel settembre 1929 al Castello di La Sarraz.\nCecchi, invece, nel quadro di una intensa collaborazione produttiva italo - germanica che prevedeva anche una versione tedesca di \"Acciaio\", scelse Walter Ruttmann, nome di risonanza internazionale per la notoriet\u00e0 raggiunta con le sue \"sinfonie visive\", nelle quali aveva dimostrato di saper gestire con sicurezza la tecnologia del sonoro, che infatti egli tradurr\u00e0 nel film in modo \u00abquasi maniacale\u00bb.\nTuttavia, oltre che agli obblighi della coproduzione. la scelta di Ruttmann fu dovuta anche alla volont\u00e0 di Cecchi, per il periodo in cui diresse la produzione della \"Cines\", di sprovincializzare il cinema italiano dell'epoca. In questo senso la Germania, la cui cinematografia non aveva sofferto negli anni venti una crisi come quella italiana, era negli anni trenta il primo paese europeo nella distribuzione in Italia, nonch\u00e9 approdo lavorativo di molti cineasti italiani.\nInterpreti.\nUn altro motivo che indusse Pirandello a prendere le distanze dalla realizzazione di \"Acciaio\" riguard\u00f2 la scelta della protagonista, ruolo che egli chiese pi\u00f9 volte fosse assegnato a Marta Abba. Quando l'attrice, circa quarant'anni dopo, rievoc\u00f2 la vicenda, sostenne che lo scrittore le aveva assicurato che sarebbe stata la protagonista del film, ma che poi la \"Cines\" l'avrebbe esclusa essendosi rifiutata di convincere Pirandello ad accettare le modifiche. Ma gi\u00e0 nei primi mesi del 1933, a film appena concluso e non ancora distribuito, la Abba aveva scritto direttamente a Mussolini un memorandum, datato 16 marzo, in cui lamentava di essere stata ingannata dalla \"Cines\", che l'aveva convocata a Roma per un \"provino\", quando in realt\u00e0 il suo ruolo era gi\u00e0 stato assegnato alla pi\u00f9 giovane Isa Pola.\nAnticipando scelte future del cinema italiano, gli interpreti furono in larga parte non professionisti. Anche su questo aspetto vi furono le obiezioni di Pirandello che in una lettera a Cecchi contestava \u00abil Ruttmann che non dispera di trovare attori tra gli stessi operai, se vogliamo ridurre i personaggi in macchiette. Non scherziamo: queste cose si possono fare in Russia!\u00bb. Ma, in effetti, molti ruoli - tra cui quelli essenziali di Pietro Ricci, vittima dell'incidente sul lavoro e di suo padre Giuseppe - furono assegnati a lavoratori della fabbrica oppure ad abitanti della zona. Anche il protagonista Mario venne interpretato da Piero Pastore, noto calciatore dell'epoca, che poi comunque proseguir\u00e0 un'attivit\u00e0 cinematografica per altri trent'anni. La direzione della parte recitativa fu affidata a Mario Soldati.\nRiprese.\n\"Acciaio\" venne girato quasi interamente presso lo stabilimento siderurgico di Terni, tra il settembre ed il novembre 1932, in circa due mesi e mezzo di lavorazione. Durante questo periodo le macchine da presa furono portate a cos\u00ec poca distanza dalla colata che si temette per l'incolumit\u00e0 degli operatori. \nRuttmann, dopo aver condotto numerose prove sulla registrazione dei rumori della fabbrica, volle utilizzare, secondo la sua esperienza di documentarista, la presa diretta&lt;, valorizzando il frastuono dell'impianto per realizzare una \u00absinfonia delle macchine\u00bb; anche la parte recitativa fu realizzata in presa diretta, ma il risultato fu pessimo e si dovette poi effettuare il doppiaggio.\nLa lavorazione si blocc\u00f2 per qualche giorno a causa di un divieto frapposto dal Ministero della Marina alle riprese in un settore dello stabilimento, denominato \"treno corazze\", interessato a lavorazioni militari. Fu in quella occasione che l'assistente di Ruttmann, la norvegese Hilde Fidelius, temendo il sequestro della pellicola gi\u00e0 girata, la sottrasse allontanandosi da Terni. Dopo varie trattative tra la \"Cines\" e gli uffici ministeriali, il divieto fu infine rimosso e i rulli di pellicola vennero restituiti.\nLe poche riprese realizzate in interni presso il teatro 3 della \"Cines\" di via Vejo furono effettuate a dicembre. Ruttmann cur\u00f2 personalmente il montaggio che dur\u00f2 fino alla fine del gennaio 1933. I tempi complessivi di lavorazione di \"Acciaio\" furono molto pi\u00f9 lunghi rispetto ai film dell'epoca ed i costi della produzione rilevanti. Questo attir\u00f2 delle critiche: \u00abA quale dei nostri giovani registi - scrisse Bontempelli - si daranno, per fare il paragone in piena parit\u00e0, i mezzi che sono stati dati a Ruttmann?\u00bb.\nColonna sonora.\nNon pochi problemi ci furono anche per l'accompagnamento musicale del film, della cui scrittura la \"Cines\" incaric\u00f2 il compositore Malipiero, che si scontr\u00f2 ripetutamente con il regista sul rapporto tra musica e cinema di cui avevano concezioni opposte. A film quasi ultimato, Ruttmann spieg\u00f2 che, a suo parere, \u00abil musicista deve scrivere musiche destinate ad un film quando questo \u00e8 completamente finito [e] seguendo passo passo la visione prende gli appunti necessari ad una musica veramente aderente al film\u00bb, subordinando di fatto il lavoro di Malipiero al suo.\nMa costui non accett\u00f2 mai tale posizione subalterna, rifiutando di incontrare il regista, imponendo che le musiche da lui create non subissero alcuna modifica in sede di montaggio, chiedendo che esse venissero affidate ad un'orchestra di ben 60 elementi ed infine, quando Ruttmann inser\u00ec un motivo suonato da una banda musicale di Terni, definendolo in polemica con Cecchi un \u00abignominioso strombazzamento\u00bb. Pi\u00f9 di trent'anni dopo il compositore ricord\u00f2 che \u00abio scrissi la musica per conto mio e gli altri fecero il film per conto loro; Ruttmann volle fare in quella produzione il despota\u00bb.\nLe musiche scritte per \"Acciaio\" (\"La canzone di Gina\", \"Le musiche della Fiera\", la \"musica delle Giostre\", la \"musica delle danze\" sino alla pi\u00f9 nota \"sinfonia delle macchine\") restarono l'unica composizione di Malipiero per il cinema (salvo quella per un documentario del 1954 dedicato ad Asolo, sua citt\u00e0 di adozione) e ricevettero dalla critica un generale apprezzamento, in quanto \u00able propriet\u00e0 dello stile malipierano vengono fuori in questo film, affermate con la forze dei momenti migliori [per cui] vien davvero da sorridere dei soliti disfattisti che ignorano l'esistenza di una musica italiana moderna\u00bb.\nAccoglienza.\n\"Acciaio\" fu caratterizzato da un netto contrasto tra elogi tributati dalla critica ed insuccesso decretato dal pubblico. Che il film sarebbe andato incontro ad un pessimo risultato economico la \"Cines\" ne ebbe sentore ancor prima che iniziasse a circolare. dato che nel febbraio - marzo 1933, durante una serie di presentazioni fatte ai dirigenti commerciali della S.A.S.P., collezion\u00f2 una serie unanime di opinioni negative, da \u00abnessuna scena, nessuna situazione, nessuna azione rivela un'attitudine geniale di Ruttmann\u00bb a \u00abfilm non commerciabile n\u00e9 in Italia n\u00e9 all'estero\u00bb, sino a \u00abopera di pochissimo valore\u00bb. Anche un tentativo di Toeplitz di ottenere un placet dall'influente Margherita Sarfatti non ebbe successo, tanto che la scrittrice, mesi dopo, boller\u00e0 il film come \u00abconvenzionale, noioso, pedante, insopportabile\u00bb.\nPoco prima che il film fosse distribuito Cecchi ne cur\u00f2 una presentazione con un lungo articolo nel quale ne vantava le caratteristiche popolari e cinematografiche che \u00abper la purit\u00e0 dei mezzi espressivi \u00e8 tra i pi\u00f9 esemplari mai prodotti\u00bb. \nLa pellicola fu vista anche da Pirandello, poi il 29 marzo si tenne una \"anteprima\" riservata ad una platea di politici, letterati e giornalisti ed il 30 marzo 1933 (periodo considerato poco propizio per la distribuzione) usc\u00ec in \"prima nazionale\" a Trieste ed a Bologna.\nCommenti contemporanei.\nQuando \"Acciaio\" usc\u00ec raccolse da parte della critica un coro di consensi, solo in qualche caso attenuati dall'eccesso di aspetti documentari che esso presentava. Lo riconobbe Enrico Roma: \u00abRuttmann avrebbe fatto bene a rispettare di pi\u00f9 il soggetto, ma \u00e8 da ciechi non voler vedere quanto v'\u00e8 di nobile, di artistico, di insolito e di veramente bello. Quando mai in Italia s'era fabbricato un film che rispettasse il nostro spirito di razza, il nostro clima politico, il nostro carattere [...] e tanto peggio per chi sullo schermo va cercando donne in camicia da notte, personaggi teatrali e spiritosit\u00e0 da giornaletto umoristico\u00bb. Anche Gastone Bosio ammise che \u00abdel soggetto originale di Pirandello non \u00e8 rimasto molto [...] ma il film rimane interessante [con un] carattere non solo tipicamente europeo, ma particolarmente italiano\u00bb.\nLa maggior parte dei commenti fu comunque entusiasta. \u00abUna cosa bellissima\u00bb lo defin\u00ec il \"Corriere della sera\", mentre \"La Stampa\" lo consider\u00f2 \u00abtra i pi\u00f9 nobili da noi prodotti, accuratissima cornice destinata ad ospitare alcuni mirabili frammenti, la \"sinfonia delle macchina\"\u00bb.\nPer qualcuno \u00abdi fronte ad \"Acciaio\" si prova un'emozione cos\u00ec complessa e sconcertante che si stenta ad individuarne l'origine\u00bb, oppure \u00abassai di rado il cinema vuole essere arte, avere uno stile: per questo \"Acciaio\" si classifica di colpo tra i film pi\u00f9 belli e severi [bench\u00e9] mancante di una perfetta saldatura tra le vicenda umana e la rappresentazione delle immagini\u00bb.\nNon manc\u00f2 il tema ricorrente della \"rinascita\" del cinema italiano. \u00ab\"Acciaio\" ci leva un gran peso dallo stomaco, quello che in Italia non si potesse fare del cinema, e non una produzione da dilettanti a passo ridotto; [il film] \u00e8 un bellissimo spettacolo italiano, italiano il soggetto, l'ambiente, le musiche e gli attori\u00bb.\nAnalogo commento del \"Messaggero\": \u00abEcco \"Acciaio\", produzione dell'industria nazionale, alla quale il felice arduo sforzo rende onore: la cinematografia italiana ricomincia a spiccare alti voli\u00bb e, ancor di pi\u00f9, del quotidiano fascista \"L'Impero\" secondo cui \u00abA Ruttmann dobiamo essere grati perch\u00e9 ha saputo vedere quanto di grande, bello e dignitoso c'\u00e8 nella nostra razza e lo ha saputo esprimere con una franchezza ed una semplicit\u00e0 profondamente italiana\u00bb.\nEsito commerciale.\nNonostante il vasto consenso espresso dalla critica (solo Leo Longanesi si dissoci\u00f2 dal generale plauso) ed un'assidua campagna promozionale, \"Acciaio\" and\u00f2 incontro all'insuccesso che i dirigenti commerciali della \"Cines\" avevano previsto, riducendosi ad un film \u00abdi prestigio\u00bb. In assenza di un archivio della casa produttrice (a seguito dell'incendio che distrusse l'impianto nel 1935) ed in mancanza di dati ufficiali, il pessimo risultato economico del film \u00e8 desumibile dagli appunti di Cecchi, da cui emerge che \"Acciaio\" fu la pellicola con gli incassi di gran lunga pi\u00f9 bassi tra tutti quelli della \"Cines\" di quegli anni.\nNon aiut\u00f2 la quasi contemporanea uscita sugli schermi di \"Camicia nera\", che riscosse un grande successo di pubblico, restando in cartellone per alcune settimane, mentre \"Acciaio\" riusc\u00ec a resistere mediamente 5 - 7 giorni, decisamente sproporzionati rispetto allo sforzo produttivo che l'aveva generato. Da notare che nello stesso periodo era anche in distribuzione nelle sale italiane un altro film tratto da Pirandello (in questo caso senza distinguo dello scrittore) \"Come tu mi vuoi\", che aveva il grande richiamo della presenza della Garbo e che, quanto a successo di pubblico, surclass\u00f2 il film della \"Cines\".\nCommenti successivi.\nCol passare del tempo \"Acciaio\" non ritrov\u00f2 i giudizi entusiasti del suo apparire, bench\u00e9 sia stato riconosciuto come \u00abuno dei primissimi film prodotti nel nostro paese fuori da uno squallido provincialismo\u00bb. Esso, tuttavia, \u00e8 stato definito \u00abun grande film, ma un film sbagliato, sin dal suo nascere [per cui] la sua caduta volle dire campo libero ai vari \"Villafranca\", \"Campo di maggio\", \"Camicia nera\" sino al trionfo operettistico del goffo e falso \"Scipione l'Africano\"\u00bb e si \u00e8 negato anche che possa essere indicato quale esperienza, sia pure timida, di libert\u00e0 espressiva o di anticonformismo rispetto ai dettami dell'epoca.\nL'eccesso di aspetti documentaristici continu\u00f2 ad essere rilevato sia prima che dopo la cesura della guerra e \u00abdimostr\u00f2 che il temperamento di Ruttmann non era adatto ad un film narrativo in quanto si lasci\u00f2 prendere la mano dalle parti documentaristiche e descrittive a scapito della vicenda drammatica\u00bb. Sotto il profilo artistico \u00ab\"Acciaio\", gi\u00e0 allora considerato un fallimento, non regge ad una visione moderna: volont\u00e0 artistica, forse, ma risultato assai modesto\u00bb.\nEdizione tedesca.\nLa \"prima\" della versione tedesca fu presentata nel maggio 1933 nella citt\u00e0 mineraria di Bochum con il titolo \"Arbeit macht gl\u00fccklich\" (\"il lavoro rende felici\", scelta inquietante alla luce di quanto accadr\u00e0) ed a questo evento, caratterizzato da un gran sventolio di bandiere italiane e naziste, partecip\u00f2 anche Pirandello. Ma in Germania la critica, molto meno entusiasta di quella italiana, ritenne il film una \u00abstoria non sufficientemente credibile ed anche il lavoro non ci viene presentato come fonte di felicit\u00e0\u00bb, mentre a Berlino, pur riconoscendo che il film era \u00abun evento artistico\u00bb si concluse che \u00abesso non avr\u00e0 alcuna influenza in Germania n\u00e9 sul piano della sceneggiatura, mal riuscita, n\u00e9 su quello della trama o della tendenza politica\u00bb. Oggi la versione tedesca del film \u00e8 considerata perduta.\nConseguenze.\nil pessimo risultato commerciale di \"Acciaio\" se non caus\u00f2, certo contribu\u00ec non poco alla crisi della \"Cines\" che dal maggio 1933 inizi\u00f2 a licenziare il personale, sotto il peso di perdite accumulate dal maggio 1932 che nell'ottobre 1933 superarono i 4 milioni e mezzo di lire. Ancor prima era stato licenziato in tronco Mario Soldati, ritenuto il principale responsabile degli errori che avevano pregiudicato l'andamento del film. Anche Toeplitz, la cui posizione si era indebolita dopo che suo padre era stato \"invitato\" dal governo a lasciare la \"Banca Commerciale\" in grave difficolt\u00e0, si dimise per andare a Londra dove fond\u00f2 assieme ad Alexander Korda la \"London Film Production\".\nCecchi rest\u00f2 ancora per poco in via Vejo, dove cur\u00f2 la produzione di \"1860\", ma poi a novembre diede anch'egli le dimissioni rifiutando l'offerta del nuovo Presidente, Mario Solza, di una collaborazione episodica e con il suo allontanamento caddero le ipotesi di nuove pellicole tratte da testi pirandelliani. Ruttmann torn\u00f2 in Germania e non fu pi\u00f9 richiamato in Italia. La precaria situazione della \"Cines\" condusse la nuova dirigenza a sospendere la produzione autonoma, affittando i teatri di posa ad aziende terze, sino a quando il 26 settembre 1935 un incendio li distrusse quasi completamente."}
{"id": "1233226", "revid": "767487", "url": "https://it.wikipedia.org/wiki?curid=1233226", "title": "Akcent", "text": "Gli Akcent sono stati un gruppo musicale dance pop rumeno.\nBiografia.\nSotto la stessa denominazione, gi\u00e0 nel 1999 Adrian S\u00een\u0103 aveva fondato un gruppo musicale, a cui partecipavano lui e la sua, ormai ex, ragazza, Ramona Barta. Il gruppo era in origine composto da quattro elementi: Marius Nedelcu, Adrian S\u00een\u0103, Mihai Gruia, Sorin Brotnei, successivamente nella met\u00e0 dell'aprile 2008 da tre: Adrian S\u00een\u0103, Mihai Gruia, Sorin Brotnei. Dal 4 settembre 2013 il solo Adrian S\u00een\u0103 ha deciso di continuare la sua carriera solista usando anche questo pseudonimo.\nNonostante i vari addii, nel 2009 la band pubblic\u00f2 l'album intitolato \"Fara Lacrimi\". Le due canzoni migliori di questo album, \"Stay With Me\" e \"That's My Name\", sono trasmesse in molte stazioni radio in Romania e anche in altri stati tra cui Russia, Bielorussia, Polonia, Ucraina, Turchia, Macedonia, Croazia, Grecia, India, Lituania, Libano, Bulgaria, Slovenia, Ungheria, Serbia, Tunisia, Azerbaijan, Gorgia, Egitto e Albania.\nTempo fa \u00e8 anche uscita la versione \"Love's Cry\" mixata con la canzone \"Hot\" di Inna. Il singolo \"Love Stoned\" \u00e8 uscito ad inizio aprile 2010 sotto etichetta Roton. Nello stesso anno il gruppo collabora con il cantante caraibico Dollarman per l'uscita del singolo \"Spanish Lover\". L'anno seguente ottengono un grande successo col singolo \"My passion\" a cui fa seguito un'altra canzone, \"Feelings on fire\" che vede la collaborazione con la cantante nonch\u00e9 loro connazionale Ruxandra Bar.\nNel 2012 sono state pubblicate altre due canzoni sempre sotto etichetta Roton, rispettivamente \"I'm sorry\" e \"Chimie intre noi\".\nInsieme a Giusy Ferreri sono stati ospiti degli Onirama al \"Mad Secret Concert\" che si \u00e8 svolto il 7 dicembre 2009.\nLa loro canzone \"That's my name\" \u00e8 stata prodotta dal dj rumeno Edward Maya. Il fondatore del gruppo Adrian S\u00een\u0103 ha intrapreso anche l'attivit\u00e0 di solista, parallelamente a quella col gruppo. Marius Nedelcu dopo aver lasciato il gruppo, ha intrapreso una carriera solista.\nDiscografia.\nSingoli.\nAlcuni singoli sono stati poi inseriti in album successivi, come \"In culori\" o \"Poveste de viata\". Due canzoni, sulla base della stessa musica, hanno due testi differenti, non una semplice traduzione, in rumeno e in inglese. Queste sono \"9 mai\" (9 maggio) (in inglese \"French Kiss\"), \"Dragoste de inchiriat\" (in inglese \"Kylie\")."}
{"id": "1233229", "revid": "125623967", "url": "https://it.wikipedia.org/wiki?curid=1233229", "title": "Carmela (film)", "text": "Carmela \u00e8 un film del 1942 diretto da Flavio Calzavara, tratto dal racconto \"Vita militare\" di Edmondo De Amicis.\nTrama.\nLa trama si svolge nel 1893 in un'isola del Canale di Sicilia. Protagonista \u00e8 una donna che \u00e8 impazzita dopo che l'uomo da lei amato, un ufficiale di guarnigione sull'isola, \u00e8 partito senza darle pi\u00f9 notizie di s\u00e9. All'arrivo del nuovo ufficiale, Carmela crede di riconoscere colui che ha causato le sue pene d'amore. L'uomo asseconda l'illusione della ragazza ma poi se ne innamora davvero e favorir\u00e0 la sua guarigione.\n\u00c8 da notare che il film divent\u00f2 celebre all'epoca anche per via di una scena in cui la protagonista, Doris Duranti, si mostr\u00f2 a seno nudo, uno dei primi casi nel cinema italiano."}
{"id": "1233232", "revid": "547034", "url": "https://it.wikipedia.org/wiki?curid=1233232", "title": "Rock in a Hard Place (festival)", "text": "Il Rock in a Hard Place chiamata anche Certaldo Fest o chiamato anche il Festival di Certaldo fu il primo festival heavy metal organizzato in Italia, ebbe luogo a Certaldo, in provincia di Firenze il 21 maggio 1983 da Enrico Dell'Omo, gi\u00e0 organizzatore del programma radio heavy metal dal 1977 \"Shooting Sparks\" dell'emittente toscana Controradio Firenze, si svolse alla Tenda di Certaldo, di 2000 posti, Il bill era di tutto rispetto, con gruppi che diventeranno molto importanti per la scena heavy metal italiana, come i Death SS, Strana Officina e gli headliner Vanexa, che per l'occasione presentarono il loro primo album omonimo. Era prevista anche la presenza dei Sabotage, che non riuscirono per\u00f2 a presenziare."}
{"id": "1233234", "revid": "599013", "url": "https://it.wikipedia.org/wiki?curid=1233234", "title": "Isobata", "text": "Nella cartografia nautica, le linee batimetriche (o isobate dal greco \"a uguale profondit\u00e0\") sono rappresentate da sottili linee continue che uniscono i punti che hanno la stessa profondit\u00e0. Quindi lungo una linea batimetrica la profondit\u00e0 \u00e8 sempre uguale. Sono le curve di livello che si trovano sotto il livello del mare.\nEtimologia.\nIl termine deriva dall'unione delle parole greche \"\u1f34\u03c3\u03bf\u03c2\" (iso-), uguale, e \"\u03b2\u03ac\u03d1\u03bf\u03c2\" (-bato), profondit\u00e0.\nStoria.\nLe isobate furono utilizzate per la prima volta dal geografo olandese Nicholas Cruquius per rappresentare il fiume Merwede nel 1730. Nel 1809, in piena epoca napoleonica, venne cartografata la profondit\u00e0 del golfo della Spezia.\nDescrizione.\nAlle aree comprese tra le isobate vengono spesso associati colori della scala che va dal bianco all'azzurro al blu scuro, con una intensit\u00e0 che cresce con la profondit\u00e0 dell'area rappresentata. Come nel caso delle isoipse la pendenza del fondale \u00e8 maggiore dove le linee sono pi\u00f9 ravvicinate mentre diminuisce quando lo spazio tra esse aumenta.\nLe isobate sono la base per la creazione di \"carte batimetriche\", ovvero che rappresentano come varia la profondit\u00e0 di un corpo idrico. Una nota carta di questo genere \u00e8 la General Bathymetric Chart of the Oceans, un progetto progetto dell'Organizzazione idrografica internazionale e della Commissione oceanografica intergovernativa.\nApplicazioni.\nLe isobate servono a indicare le profondit\u00e0 di corpi d'acqua quali mari, oceani o laghi (naturali o artificiali).\nNella geometria dei galleggianti si definiscono \"isobate\" le carene ottenute, su uno stesso galleggiante, dai piani di galleggiamento appartenenti a una stella di piani."}
{"id": "1233240", "revid": "124759623", "url": "https://it.wikipedia.org/wiki?curid=1233240", "title": "Cherubino Ghirardacci", "text": "Biografia.\nEntr\u00f2 nell'Ordine di Sant'Agostino verso il 1532 presso il convento di San Giacomo Maggiore a Bologna. Dopo aver compiuto la propria formazione religiosa e teologica a Roma e a Siena, dove nel 1543 divenne sacerdote, nel 1548 torn\u00f2 a Bologna, e si dedic\u00f2 allo studio delle carte conservate nel convento.\nNegli anni seguenti scrisse alcune opere devozionali e di argomento catechistico e fu lettore di teologia e maestro dei novizi.\nNel 1582 fu nominato parroco della chiesa di Santa Cecilia, continuando a dedicarsi alla raccolta del materiale e alla composizione della \"Historia di Bologna\", il cui primo volume usc\u00ec nel 1596, nonostante la pubblicazione fosse stata osteggiata dal Senato di Bologna, che per anni aveva rifiutato di concedere la licenza.\nL'opera completa, pubblicata in tre volumi, ripercorre la storia della citt\u00e0 dagli albori al 1508. Al Ghirardacci, da alcuni considerato il primo storico moderno bolognese, va il merito di essersi basato su informazioni derivate da fonti archivistiche e non su tradizioni riportate da altri, non sempre verificabili.\nAllo scrittore \u00e8 intitolato il Centro culturale Cherubino Ghirardacci, costituito presso il convento di San Giacomo in Bologna, dedito alla valorizzazione dei documenti storici relativi all'ordine agostiniano."}
{"id": "1233243", "revid": "36426", "url": "https://it.wikipedia.org/wiki?curid=1233243", "title": "Imposizione del nome al Battista", "text": "L'Imposizione del nome al Battista \u00e8 un dipinto realizzato dal Beato Angelico, tempera su tavola (26\u00d724\u00a0cm), conservato nel Museo nazionale di San Marco di Firenze e databile tra il 1428 e il 1430 circa.\nL'opera faceva parte della predella dei santi Giacomo e Lucia, cinque pannelli divisi in altrettante sedi, di cui non si conosce la pala originaria di riferimento.\nDescrizione e stile.\nL'opera mostra una scena delle storie di san Giovanni Battista: suo padre Zaccaria, essendo ormai anziano, non credette all'angelo che gli predisse la nascita del tanto desiderato figlio, per questo venne punito con il mutismo. Alla nascita del figlio egli scrisse il nome su una tavoletta, sciogliendo la sua espiazione e riacquistando in seguito la parola.\nLa scena si svolge all'interno di un cortile realizzato con estrema precisione prospettica e, mediante un portale usato come imbuto prospettico, s'intravede un secondo giardino con piccoli alberi.\nLe figure sono rese in modo volumetrico e con acceso cromatismo rischiarate da una luce tersa. In quegli anni la cromia brillante e accesa stava diventando una delle caratteristiche pi\u00f9 tipiche dell'Angelico, rivestita anche di particolari significati teologici. La luce, secondo la dottrina di san Tommaso d'Aquino, era anche il riflesso terreno di quel \"lumen\" divino che dava ordine razionale al Creato.\nGi\u00e0 il Lanzi, nel XVIII secolo, riconobbe al piccolo dipinto il pregio \"pi\u00f9 gaio e finito\" tra le opere dell'Angelico, dove si manifestano gi\u00e0 i caratteri dello stile maturo dell'artista. Le forme sono gentili e dolci, le pose morbide, i colori brillanti fusi in accordi delicati, la costruzione prospettica rigorosa."}
{"id": "1233244", "revid": "958185", "url": "https://it.wikipedia.org/wiki?curid=1233244", "title": "Storia economica", "text": "La storia economica studia e analizza i fenomeni economici passati e presenti, inserendoli nel loro contesto sociale, politico e culturale. Tra i temi pi\u00f9 indagati vi sono: origini e cause dello sviluppo economico, con particolare attenzione alla Rivoluzione Industriale e alla nascita del sistema capitalistico; l'andamento dei redditi, le condizioni di vita e le disuguaglianze; lo sviluppo regionale, l'integrazione dei mercati e la globalizzazione; le interazioni tra fattori culturali, politici, tecnici ed economici; la moneta, il credito e i mercati finanziari.\nDescrizione.\nLa situazione economica odierna \u00e8 frutto di due fasi distinte: quella dell'espansione e quella dello sviluppo. Bisogna analizzare le cause che portarono all'espansione e i processi che imposero le condizioni necessarie per lo sviluppo. Definiamo anzitutto questi concetti: si parla di espansione quando si \u00e8 in presenza di un aumento di produzione senza aumento di produttivit\u00e0. Lo sviluppo riguarda invece l'aumento di produzione con l'aumento di produttivit\u00e0.\nLa produzione \u00e8 l'effettivo prodotto realizzato. La produttivit\u00e0 riguarda invece la quantit\u00e0 massima di prodotto ottenibile con i mezzi a disposizione. Un'azienda che spinge la propria produzione ai massimi livelli utilizzando le risorse gi\u00e0 esistenti in azienda, non fa altro che aumentare la produzione e quindi il numero dei prodotti. Per superare questo limite deve necessariamente aumentare la propria capacit\u00e0 produttiva e quindi la propria produttivit\u00e0. Per fare ci\u00f2 ci sono diverse strade da poter seguire. Oggi i metodi di management e corporate governance per l'aumento della produttivit\u00e0 di una azienda sono standardizzati o comunque in continuit\u00e0 col sistema aziendale attuale.\nNei tempi passati ci fu uno stravolgimento totale della struttura produttiva e dell'intero sistema economico a livello mondiale. Il cambiamento totale delle metodologie operanti nei vecchi e nuovi settori nascenti in quel periodo, fu alla base di quella che \u00e8 conosciuta come rivoluzione industriale.\nFu la rivoluzione industriale a segnare il momento di rottura col passato, ci\u00f2 che alcuni chiamano take off ovvero il \"decollo economico\" ossia il passaggio dall'espansione economica allo sviluppo. L'aumento della produttivit\u00e0 si ebbe con il cambiamento dei mezzi di produzione adottati nella produzione stessa, cio\u00e8 le macchine, e con un cambiamento dell'organizzazione del lavoro, passando dal lavoro a domicilio retribuito a cottimo al lavoro salariato in fabbrica. Non tutti per\u00f2 accettarono questa teoria: Carlo Poni scrisse ad esempio che \"a grandi decolli possono seguire catastrofici atterraggi\".\nMetodologia.\nLa storia economica utilizza metodi qualitativi (storiografici) e quantitativi (statistici ed econometrici). La storia economica che fa ampio uso di modelli econometrici, spesso accompagnati da ipotesi controfattuali, \u00e8 nota come cliometria.\nI fenomeni oggetto di studio sono solitamente interpretati, implicitamente o esplicitamente, con l'ausilio di modelli economici pi\u00f9 o meno formalizzati. Tra questi, sono ampiamente applicate teorie macroeconomiche, microeconomiche, e meno frequentemente esempi di teoria dei giochi.\nMaterie affini, ma talvolta tenute distinte, sono la business history (storia dell'impresa) e la financial history (storia della moneta e degli intermediari finanziari)."}
{"id": "1233254", "revid": "183581", "url": "https://it.wikipedia.org/wiki?curid=1233254", "title": "Santa Maria dei Poveri", "text": ""}
{"id": "1233259", "revid": "124540071", "url": "https://it.wikipedia.org/wiki?curid=1233259", "title": "Foghorn Leghorn", "text": "Foghorn Leghorn (in Italiano noto anche come Garlo il Gallo nei fumetti e Crestino Chiccoricco in \"Baby Looney Tunes\") \u00e8 un personaggio immaginario dei cartoni animati della Warner Bros., e in particolare della serie \"Looney Tunes\". Dalle sue caratteristiche estetiche \u00e8 intuibile come il nome originale derivi dalla razza del pollo Livorno: infatti \"Leghorn\" viene usato spesso come traduzione per indicare la citt\u00e0 di Livorno.\nCaratterizzazione.\n\u00c8 un gallo antropomorfo vanesio e chiacchierone, abituato a ripetere pi\u00f9 volte quanto appena proferito; spesso canta la canzoncina popolare statunitense \"Camptown Races\". Ha una personalit\u00e0 roboante e un po' rozza, e spesso si immagina come una figura di mentore per i personaggi pi\u00f9 piccoli e pi\u00f9 giovani che incontra.\nNei vari episodi lo si vede spesso insieme a un cane basset hound, chiamato \"Barnyard Dawg\" o \"George P. Dog\", con il quale litiga spesso; a volte compare anche un piccolo falco testardo e impaziente, \"Gigetto il falchetto\" nella prima traduzione italiana, \"Henery Hawk\" in originale, che tenta invano di catturarlo; pi\u00f9 rara invece la presenza di un pulcino giallo, unico figlio della gallina Miss Prissy, in originale chiamato \"Egghead Jr\", con occhiali a fondo di bottiglia, che preferisce leggere.\nCuriosit\u00e0.\nFoghorn Leghorn ha le tipiche caratteristiche delle galline livornesi: piumaggio candido, cresta e i bargigli rossi. Si \u00e8 diffusa nel mondo con questo nome perch\u00e9 alcuni esemplari furono imbarcati nel porto di Livorno. Negli Stati Uniti la razza livornese \u00e8 ricercata in quanto una gallina depone in media 280 uova all'anno, tutte con il guscio bianco. Il pollo Livorno fu accolto con molto entusiasmo anche in Gran Bretagna, tanto che nel 1876 nacque il \"Leghorn Club\".\nLa fama universale di questo gallo \u00e8 arrivata senza dubbio grazie al personaggio dei Looney Tunes creato della Warner Bros.. In lingua originale il personaggio si esprime con uno spiccato accento statunitense del Sud."}
{"id": "1233263", "revid": "186717", "url": "https://it.wikipedia.org/wiki?curid=1233263", "title": "F.C. Internazionale Milano", "text": ""}
{"id": "1233267", "revid": "486946", "url": "https://it.wikipedia.org/wiki?curid=1233267", "title": "Luch-Energia Vladivostok", "text": ""}
{"id": "1233269", "revid": "131358", "url": "https://it.wikipedia.org/wiki?curid=1233269", "title": "Zenit San Pietroburgo", "text": ""}
{"id": "1233273", "revid": "32102", "url": "https://it.wikipedia.org/wiki?curid=1233273", "title": "Shekina", "text": ""}
{"id": "1233275", "revid": "713168", "url": "https://it.wikipedia.org/wiki?curid=1233275", "title": "Storia dei Castelli Romani", "text": "Et\u00e0 antica.\nIn et\u00e0 protostorica, i Colli Albani furono abitati da popolazioni indoeuropee di cultura villanoviana chiamati Latini, o \"Albani\", che diedero vita ad una particolare civilt\u00e0, chiamata \"Civilt\u00e0 Laziale\".\nSono stati rinvenuti i resti di diversi insediamenti preistorici nel territorio dei comuni castellani, risalenti a varie epoche: al periodo laziale I e II A (1000 a.C.-830 a.C.) sono riconducibili i reperti rinvenuti ad Albano Laziale nelle localit\u00e0 \"Tor Paluzzi\", \"Castel Savello\" e \"Colle dei Cappuccini\", sul Tuscolo, a Lanuvio, a Grottaferrata in localit\u00e0 \"Boschetto\" e a Velletri; al \"periodo laziale II B\" (830 a.C.-770 a.C.) risalgono i reperti del \"Villaggio delle Macine\" sulle sponde del Lago Albano, i resti riconducibili alla mitica \"Alba Longa\" tra Palazzolo e i \"Tofelli\" di Ariccia, e resti di vari abitati sciolti a Lanuvio. Al \"periodo laziale III\" (770 a.C.-730 a.C.) risalgono i resti delle necropoli di Marino \"Riserva del Truglio\" e \"Costa Caselle\" e di Grottaferrata \"Villa Cavalletti\", mentre all'ultima fase della \"Civilt\u00e0 Laziale\", la \"IV A e B\" (730 a.C.-580 a.C.) risalgono alcuni spettacoli reperti come un carro rinvenuto a Velletri e una cinquantina di sepolture nell'area di Marino. \u00c8 in questo contesto che si affermano grandi citt\u00e0 latine come \"Bovillae\", situata presso la frazione Frattocchie di Marino, \"Aricia\", ubicata in Vallericcia ai piedi di Ariccia, \"Tusculum\", sul colle di Tuscolo in comune di Monte Porzio Catone, ed altri abitati minori come \"Mugillae\", \"Corioli\", \"Cobrium\" e \"Cabum\".\nSecondo la leggenda, riportata da Virgilio nell\"'Eneide\", Enea, nipote del re troiano Priamo e figlio di Anchise e della dea Venere, fuggendo da Troia distrutta dagli Achei sbarc\u00f2, dopo grandi peregrinazioni, nel Lazio.\nIl luogo dello sbarco di Enea \u00e8 collocato dagli archeologi tra Pratica di Mare e Torvaianica, dove sono stati rinvenuti reperti archeologici ricollegabili con la citt\u00e0 latina di Laurentum, capitale del re Latino.\nLatino, all'arrivo di Enea, diede in sposa sua figlia Lavinia al troiano forestiero, piantando in asso il pretendente Turno, re di Ardea, che venne sconfitto dopo una guerra da Enea che fond\u00f2 quindi una nuova citt\u00e0, Lavinio (in onore della consorte).\nEnea aveva un figlio, Ascanio (detto anche Iulo), che gli successe al trono e decise di fondare una nuova citt\u00e0, Alba Longa.\nStorici ed archeologici per secoli hanno dibattuto sulla collocazione di questa citt\u00e0, che divenne la capitale della Lega Latina delle 46 citt\u00e0 confederate del \"Latium\", ma oggi si tende a pensare che la citt\u00e0 sorgesse sul lato settentrionale del Lago Albano, tra Marino e Palazzolo, dirimpetto all'attuale Albano.\nAi Castelli si concentravano i luoghi religiosi e politici pi\u00f9 importanti della Lega Latina: su Monte Cavo, l'antico \"Mons Albanus\", si venerava Giove Laziale; ad Aricia era venerata Diana, nel famoso tempio rinvenuto sulle rive del Lago di Nemi noto per l'usanza del \"rex Nemorensis\"; a Lanuvio era venerata Giunone Sospita. Le riunioni politiche della Lega si tenevano nel \"Locus Ferentinus\", foro suburbano collocato secondo alcuni presso il Caput Aquae Ferentinum nel Bosco Ferentano di Marino, e secondo altri presso Cecchina.\nAl tempo di Tullo Ostilio, attorno al 638 a.C. secondo la tradizione, scoppi\u00f2 una controversia tra i romani e gli albani per via del fatto che questi ultimi effettuavano ruberie a danno delle terre dei primi. Tullo Ostilio pens\u00f2 bene di risolvere la questione militarmente, per cui del resto gli deriva il \"cognomen\", e invase i territori degli albani. Per evitare lo spargimento di sangue, si decise di far affrontare i tre fratelli Orazi (per Roma) e tre fratelli Curiazi (per Alba) che avrebbero deciso le sorti dello scontro. Rimase infine vivo solo un Orazio e Alba venne conquistata dai romani.\nStoricamente la citt\u00e0 di Alba vene rasa al suolo e il suo re squartato vivo, mentre i profughi di Alba furono installati a Roma nell'area della Subura attorno al Quirinale e tutti gli istituti religiosi di Alba (dai \"Pontifices Albani\" alle \"Virgines Albanae\") passarono a Bovillae, i cui abitanti si fregiarono del titolo di \"Albani Longani Bovillenses\" oltre che di quello di \"municipium\" romano.\nQuando nel 510 a.C. a Roma cadde la monarchia, la Lega Latina assieme agli Etruschi di Porsenna si allearono per rimettere Tarquinio il Superbo sul trono. Anche i Volsci di \"Velitrae\" parteciparono a questa alleanza.,Nella battaglia del Lago Regillo (499 a.C. o 496 a.C.), combattuta presso Frascati, i Latini vennero sbaragliati dai Romani, e i Volsci continuarono ad essere ostili a Roma. Nel 491 a.C. infatti il Senato invi\u00f2 il console Aulo Virginio Tricosto Celimontano a sconfiggere i Volsci: si tenne una battaglia campale in prossimit\u00e0 di \"Velitrae\", al termine della quale i Volsci sconfitti fuggirono in citt\u00e0 seguiti dai Romani, che saccheggiarono e conquistarono la citt\u00e0, nella quale fu installata una colonia romana.\nNel 443 a.C. per\u00f2 i coloni romani di \"Velitrae\" si schierarono insieme ai Volsci contro Roma, attirandosi contro l'ostilit\u00e0 romana sotto forma prima dei tribuni Lucio e Spurio Papirio che nel 381 a.C. sconfissero veliterni e prenestini in una battaglia campale ai piedi delle mura cittadine, poi nel 379 a.C. di Marco Furio Camillo e quindi nel 377 a.C. di Lucio Quinzio Cincinnato, che espugn\u00f2 \"Velitrae\" ancora una volta. Tuttavia, ancora nel 365 a.C. i Romani dovettero assediare \"Velitrae\", finch\u00e9 nel 338 a.C. i Romani non presero seri e definitivi provvedimenti contro la perennemente ribelle \"Velitrae\", ordinando di deportare i cittadini pi\u00f9 notevoli e radere al suolo le mura cittadine.\nCon Roma il territorio dei Castelli venne attraversato da una serie di strade consolari. La prima fu la Via Latina (oggi Anagnina), in origine diretta al passo del Monte Algido sotto Rocca Priora e poi proseguita verso il \"compitum Anagninum\", ai piedi di Anagni, dove si incontrava con la Via Casilina (che attraversava l'antica Labicum, oggi Colonna) diretta verso Casilinum.\nPoi venne la Tuscolana, diretta a Tusculum, che oggi si ferma a Frascati.\nInfine, nel 312 a.C., il console Appio Claudio Cieco fece costruire la Via Appia, che attraversava Bovillae, Aricia e Lanuvium diretta a Terracina e a Capua.\nDurante le guerre contro i Volsci, spesso le legioni romane si trovarono a combattere nella Valle Latina ai piedi del Tuscolo. Il dittatore Cincinnato liber\u00f2 dall'assedio dei Volsci un esercito romano asserragliato sull'Algido, mentre anni dopo il traditore Coriolano, nativo forse del borgo di Corioli non meglio identificato su un'altura dell'Agro ai piedi dei Colli Albani, assedi\u00f2 e saccheggi\u00f2 Bovillae alleata di Roma.\nPi\u00f9 Roma espandeva il suo dominio, pi\u00f9 i Castelli subivano sempre meno sconvolgimenti militari. L'ultimo esercito nemico che entr\u00f2 ai Castelli fu quello di Annibale quando, dopo la vittoria di Canne nell'inverno 204 a.C., si accamp\u00f2 nella localit\u00e0 ancora oggi conosciuta come Campi d'Annibale, ai piedi di Monte Cavo in comune di Rocca di Papa.\nDurante la sua dittatura, Silla ordin\u00f2 di centuriare la terre tra Bovillae, Tusculum e Gabii in favore dei veterani delle legioni d'Oriente, e fece anche fondare l'accampamento di Castrimoenium grossomodo nell'area dove sorge oggi Marino.\nSettimio Severo, nel 193 d.C., fece installare la \"Legio II Parthica\" nei Castra Albana, che sorgevano lungo l'Appia dove oggi sorge Albano moderna. Gi\u00e0 al tempo di Gaio Mario invece era sorto un altro \"castrum\", in seguito elevato al grado di \"municipium\": \"Castrimoenium\", in corrispondenza dell'attuale Marino. In et\u00e0 severiana forse anche a \"Castrimoenium\" si stanziarono militari orientali, poich\u00e9 nel 1962 presso la stazione ferroviaria di Marino \u00e8 stato rinvenuto il celebre mitreo di Marino.\nImportanti personalit\u00e0 ebbero ville o residenze ai castelli: fra questi Marco Tullio Cicerone (sotto Tusculum, nell'attuale comune di Grottaferrata), l'imperatore Domiziano (con una gigantesca tenuta che abbracciava l'intero Lago Albano, anche se il palazzo sorgeva all'interno della Villa Pontificia di Castel Gandolfo), Seneca (sul crinale del Lago Albano), Ottone Vitellio (sopra Monte Gentile, ad Ariccia) e Gaio Giulio Cesare (affacciato sul Lago di Nemi), Publio Clodio Pulcro (all'Ercolano sotto Castel Gandolfo) e Pompeo Magno (dentro l'attuale Villa Doria ad Albano), Claudio Mamurra e Quinto Voconio Pollione (nelle campagne di Marino), Lucullo (sull'attuale Frascati). Altri resti di ville spuntano un po' dovunque, ma spicca fra le altre la villa romana sotto Genzano appartenuta all'imperatore romano Antonino Pio, e quella sul crinale settentrionale del Lago Albano.\nMedioevo (476-1500).\nAlto Medioevo (476-1000).\nCon la caduta dell'Impero romano d'Occidente, i fondi privati divenuti lentamente tutti di propriet\u00e0 imperiale vennero concessi alla Chiesa Romana, che divenne cos\u00ec la principale proprietaria fondiera dei Castelli e dell'Agro Romano.\nNel frattempo, nascevano le sedi suburbicarie: ai Castelli, si ha menzione delle diocesi di Frascati (anche se prima come diocesi di Labicum, poi di Tusculum, infine di Frascati) e di Velletri gi\u00e0 dal 313 d.C., mentre sulla diocesi di Albano inizieranno ad emergere fonti dall'inizio del V secolo.\nIl Cristianesimo \u00e8 penetrato ai Castelli fin dai primi tempi, poich\u00e9 secondo la leggenda l'incontro tra San Pietro e Simon Mago avvenne ad Ariccia, mentre alcuni studiosi sostengono che Tusculum sia stata evangelizzata dai Santi Pietro e Paolo.\nCatacombe e luoghi di culto paleocristiani sono in molti luoghi: sotto Grottaferrata, ci sono le catacombe di Ad Decimum; sull'Appia a Frattocchie nel XVIII secolo venne individuata una catacomba, oggi distrutta; ad Albano, sotto Santa Maria della Stella, sorgono le catacombe di San Senatore.\nDopo la caduta dell'Impero romano d'Occidente, la maggior parte delle citt\u00e0 romane iniziarono a decadere, a causa anche delle frequenti invasioni barbariche: nel 410 i Visigoti di Alarico saccheggiarono le localit\u00e0 lungo la via Appia, mentre durante la Guerra Gotica (535-553) i Bizantini si accamparono presso \"Alghedion\", fortezza posta secondo molti presso il passo dell'Algido in territorio di Rocca Priora, saccheggiando da quella posizione la Campagna Romana. La tradizione vuole che nel 536 il generale bizantino Belisario entr\u00f2 in Velletri e concesse la libert\u00e0 da Bisanzio ai cittadini: si form\u00f2 cos\u00ec la prima parte del motto cittadino, \"Est mihi libertas imperialis\"; la seconda parte (\"Est mihi libertas papalis et imperialis\") venne coniata quando nel 730 anche il Papa concesse piena autonomia ai velletrani.\nNell'827 e nell'844 i Saraceni sbarcarono sulle coste laziali e saccheggiarono diverse localit\u00e0, tra cui \"Aricia\", \"Bovillae\" e Frascati: fu in seguito a questo evento che le popolazioni decisero di ritirarsi sulle alture, come accadde ad Ariccia, a Marino e a \"Tusculum\".\nNel 964 l'imperatore Ottone I di Sassonia avrebbe concesso a Virginio Savelli la signoria su Albano, Ariccia, ed altri tre castelli vicini identificabili con Castel Savello, Castel Gandolfo e Montagnano: tuttavia, questo atto secondo diversi storici sarebbe una falsificazione di et\u00e0 successiva; infatti nel 981 risulta che almeno ad Ariccia governasse come \"dux Ariciensis\" Stefano dei Conti di Tuscolo. La signoria dei Conti di Tuscolo, che avevano come roccaforte appunto la citt\u00e0 di \"Tusculum\", si estese pesantemente sui Colli Albani e sull'area prenestina per circa due secoli, influendo anche sulle principali vicende romane, come l'elezione di numerosi Papi.\nA partire dal X secolo, inizi\u00f2 a crescere la potenza della famiglia dei Conti di Tuscolo, che avevano come caposaldo proprio l'antiuca rocca di Tusculum. I numerosi Papi della famiglia iniziarono a concedere ai loro congiunti generosi appezzamenti di terreni, che estesero a dismisura la potenza di questa famiglia nei Castelli.\nBasso Medioevo (1000-1500).\nL'XI secolo.\nNel 1004 San Nilo da Rossano (910 ca-1004) raggiunse il Lazio dopo il suo lungo perengrinare nel Sud Italia, e si sistem\u00f2 con i suoi seguaci presso il romitorio di Sant'Agnese alle pendici del Tuscolo. Gregorio I dei Conti di Tuscolo, all'epoca signore di Tuscolo, don\u00f2 allora al venerabile religioso basiliano un terreno occupato dai resti di una villa romana in prossimit\u00e0 della via Anagnina: quel terreno prese nome di \"Cryptaferrata\". Nacque cos\u00ec l'Abbazia di San Nilo a Grottaferrata: il fondatore San Nilo da Rossano mor\u00ec poco dopo essersi insediato nel nuovo cenobio, al tramonto del 26 settembre 1004. La chiesa abbaziale di Santa Maria il 17 dicembre 1024 fu consacrata da papa Giovanni XIX, figlio di Gregorio I dei Conti di Tuscolo.\nNel 1004 Gregorio I dei Conti di Tuscolo don\u00f2 a San Nilo da Rossano un terreno posto presso l'XI miglio della via Anagnina, denominato in seguito \"Cryptaferrata\": l\u00ec sorse in breve l'Abbazia di San Nilo di Grottaferrata. La chiesa abbaziale venne consacrata nel 1024 dall\"'egumeno\" San Bartolomeo e da papa Giovanni XIX, figlio di Gregorio I dei Conti di Tuscolo. I Conti di Tuscolo si prodigarono nel coprire l'Abbazia di doni: i monaci possedevano beni in tutta l'area dei Colli Albani, tanto che fondarono persino un piccolo monastero figlio in localit\u00e0 \"Colle del Peschio\" a Velletri.\nSi suppone che papa Niccol\u00f2 II (1058-1061) spogli\u00f2 i Conti di Tuscolo di molti dei loro feudi annettendoli ai beni della Santa Sede, per punirli a causa della loro partecipazione ad una rivolta contro il Papa. Infatti nelle vicende seguenti numerosi castelli prima di propriet\u00e0 dei Conti di Tuscolo, come Albano ed Ariccia, sono invece sotto il dominio della Chiesa. Nel 1118, nell'ambito della guerra tra papa Pasquale II e i Pierleoni, il Papa si rifugi\u00f2 appunto ad Albano, che resistette valorosamente ad un assedio di cittadini romani: Pasquale II ricompens\u00f2 gli albanensi con la concessione di un privilegio che aboliva per loro l'esosa tassa sulla macinazione del grano.\nFrattanto un passo delle \"Croniche Sublacensi\" risalente al 1090 asserisce che i feudi di Rocca Priora, Monte Porzio e Molara furono concessi in dote da Agapito I dei Conti di Tuscolo al marito della prima figlia, Annibaldo Annibaldi; al marito della seconda figlia, Oddone Frangipane, andarono invece i feudi di Marino, Rocca di Papa e una porzione di Monte Compatri. Tuttavia il passo in questione secondo alcuni storici questo passo sarebbe un'interpolazione di et\u00e0 successiva.\nIl XII secolo.\nIl 29 maggio 1167 l'arcivescovo di Magonza Cristiano di Buch, al comando dell'esercito imperiale, sbaragli\u00f2 le truppe di papa Alessandro III nella battaglia di Prata Porci, combattuta sotto Monte Porzio Catone. Gli abitanti di \"Tusculum\" e di Albano si erano schierati con l'imperatore Federico Barbarossa in odio ai cittadini romani: per questo non appena partito l'esercito imperiale da Roma Albano venne rasa al suolo dai romani e la stessa sorte tocc\u00f2 a \"Tusculum\" tra il 1172 ed il 1191.\nIl Duecento.\nAttorno al 1210 venne costruita probabilmente per devozione di Giacoma de Settesoli la Chiesa di Santa Lucia a Marino, che ad oggi bench\u00e9 sconsacrata \u00e8 l'unica architettura puramente gotica dei Castelli Romani. Sempre a Marino, nel 1237 Giacoma de Settesoli e suo figlio Giovanni Frangipane concessero alla Comunit\u00e0 i primi \"Statuti\" feudali.\nNel 1217 pare che papa Onorio III abbia donato il dominio feudale su Albano Laziale ai cardinali vescovi di Albano; questa donazione venne confermata nel 1221 da papa Niccol\u00f2 III, ma in quella data l'imperatore Federico II di Svevia don\u00f2 lo stesso feudo alla famiglia Savelli. In realt\u00e0, sembra che gi\u00e0 nel 964 l'imperatore Ottone I di Sassonia avesse donato i feudi di Albano, Ariccia, Castel Gandolfo ed altri due castelli -probabilmente Castel Savello e Montagnano- a Virginio Savelli\nAriccia nel Duecento era retta dalla signoria dei Malabranca, feudatari probabilmente discendenti dal ramo velletrano dei Conti di Tuscolo; nel 1223 tuttavia gli ultimi Malabranca decisero di vendere il feudo a papa Onorio III, al secolo della famiglia Savelli. Fu cos\u00ec che i Savelli si avviarono a possedere numerosi feudi nei Castelli Romani: in documenti successivi, come il testamento di papa Onorio IV -il secondo Papa della famiglia Savelli- del 1287, anche Castel Gandolfo risulta possesso di questa potente famiglia.\nIl Trecento.\nTra la fine del Duecento e l'inizio del Trecento, si assiste ad un grande fervore religioso nell'area dei Castelli Romani. A Marino attorno al 1271 il cardinale vescovo di Albano, san Bonaventura da Bagnoregio, visit\u00f2 il Santuario di Santa Maria dell'Acquasanta e fond\u00f2 la Confraternita del Gonfalone di Marino; nel 1284 ad Albano venne fondato il convento di San Paolo, unito insieme al romitorio di Sant'Angelo \"in Lacu\" -situato sulle sponde meridionali del Lago Albano- sotto l'amministrazione dei padri Guglielmini di Nel 1316 venne consacrato il Santuario di Santa Maria della Rotonda sempre ad Albano Laziale.\nNel 1267 Arrigo di Castiglia, \"senator\" della citt\u00e0 di Roma ed agguerrito ghibellino, assedi\u00f2 il guelfo Rainaldo Orsini a Marino, ma non riusc\u00ec ad espugnare la posizione poich\u00e9 Rainaldo \"in castro Marini non sine audace promptitudine receptavit\". Nel 1347 il tribuno Cola di Rienzo, nel tentativo di debellare i riottosi baroni romani, si spinse a Marino per assediarvi Rainaldo e Giordano Orsini: il castello resistette, tanto che Cola dovette ripiegare sul pi\u00f9 abbordabile castello di Castelluccia; tuttavia, il danno economico causato dal transito dell'esercito di Cola fu enorme per il feudo. Il castello di Marino sub\u00ec un terzo importante assedio nel giro dello stesso secolo, durante la guerra tra papa Urbano VI e l'antipapa Clemente VII seguita allo Scisma d'Occidente: il 29 aprile 1379 infatti l'esercito papalino comandato da Alberico da Barbiano e composto da mercenari italiani affront\u00f2 l'esercito anti-papalino dei mercenari francesi guidati dal conte di Montjoie si affrontarono nella battaglia di Marino: la vittoria arrise agli italiani, e l'antipapa Clemente VII fu costretto ad abbandonare l'Italia e a riparare ad Avignone. All'epoca il castello era governato da Giordano Orsini, fiero antipapalino, nominato da Clemente VIi signore di Genzano di Roma, Nemi ed altri feudi laziali -nomina mai riconosciuta \"de facto\"-: i suoi castelli furono assediati e conquistati dal figlio Giacomo Orsini, che invece erano sostenitore di Urbano VI: cos\u00ec Marino cadde in mano di Giacomo il 2 giugno 1379, e Rocca di Papa il 4 giugno.\nIl Quattrocento.\nIl 28 ottobre 1428 i monaci dell'Abbazia delle Tre Fontane vendettero ad Antonio, Prospero ed Odoardo Colonna i feudi di Nemi, Genzano di Roma e Montagnano per la somma di 15.000 fiorini.\nDurante la guerra tra papa Eugenio IV da una parte, e le famiglie baronali romani -prima tra tutte i Colonna ed i Savelli- dall'altra, nel 1436 il comandante pontificio cardinale Giovanni Maria Vitelleschi ordin\u00f2 di radere al suolo i feudi dei Savelli di Borghetto di Grottaferrata, Castel Gandolfo, Castel Savello ed Albano Laziale; in seguito venne saccheggiata anche Rocca Priora, che era anch'essa un feudo dei Savelli.\nNel maggio 1463 papa Pio II visit\u00e0 i Castelli Romani, facendo puntate a Monte Cavo, presso le rovine di \"Bovillae\" -che, come poi si scopr\u00ec, erano in realt\u00e0 le rovine di \"Aricia\"- e a Genzano di Roma.\nIl 10 ottobre 1473 il cardinale Giuliano Della Rovere, abate commendatario dell'Abbazia di Santa Maria di Grottaferrata, e Mariano Savelli firmarono la permuta del feudo di Ariccia in cambio del castello di Borghetto di Grottaferrata: questo scambio venne fatto per garantire maggiore unit\u00e0 territoriale ai possedimenti di entrambe le parti firmatarie.\nAlla battaglia di Campomorto del 1482, durante la guerra tra papa Sisto IV ed Alfonso I di Napoli, i velletrani inviarono un contingente per rinforzare l'esercito pontificio capitanato da Roberto Malatesta: la fedelt\u00e0 dei velletrani venne ricompensata dal Papa con la donazione del feudo di Castel Gandolfo; tuttavia il dominio velletrano su Castel Gandolfo dur\u00f2 pochi anni.\nIl Cinquecento.\nIl 1\u00ba ottobre 1501 papa Alessandro VI, padre di Cesare e di Lucrezia Borgia, eman\u00f2 una bolla con la quale venne stabilito che tutti i feudi in precedenza appartenuti alle famiglie baronali romane a lui ostili -i Colonna, i Savelli e gli Estouteville- fossero assegnati ai suoi due nipotini, Rodrigo e Giovanni, entrambi con pochi anni di vita. Fu cos\u00ec che buona parte dei feudi dei Castelli Romani fu fino al 1503 controllata dai Borgia: tuttavia con la morte di Alessandro VI, ogni castello ritorn\u00f2 al suo precedente feudatario.\nNel novembre 1526 un contingente di soldati velletrani inviato da papa Clemente VII contribu\u00ec a radere al suolo il castello di Marino, feudo dei Colonna nemici del Papa e alleati della Spagna. In seguito a questo fatto, Ascanio Colonna, signore di Marino, dopo il sacco di Roma del 7 maggio 1527, quando il Papa \u00e8 recluso in Castel Sant'Angelo, costringe la Comunit\u00e0 di Velletri \"ad refectionem, reedificationem et restaurationem terrae Mareni\": i velletrani cio\u00e8 dovranno fornire 15.000 scudi in terreni comunali, oltre a 12.600 scudi con pagamento rateizzato, e pi\u00f9 di 6000 rubbia di calce e 15.000 coppi per la riparazione dei danni compiuti. Inoltre, i lanzichenecchi giungeranno fino a mettere a sacco Velletri e le localit\u00e0 situate lungo la via Appia; mentre stavano per spingersi al saccheggio di Frascati, la tradizione vuole che apparve la Madonna che respinse i lanzi: ad ogni modo a questo miracoloso evento \u00e8 legata la fondazione del Santuario del Capocroce.\nPier Luigi Farnese, ultimo feudatario di Frascati, nel 1522 vendette il feudo alla Reverenda Camera Apostolica; in seguito a ci\u00f2, nel 1538 papa Paolo III, che era stato cardinale vescovo tuscolano, elev\u00f2 Frascati al grado di \"Citt\u00e0\", avviando un grande programma di risanamento e di bonifica dell'abitato.\nA Velletri, nel 1559 il potere civile venne tolto al Comune, storica istituzione risalente al Duecento, e affidato al cardinale vescovo Giovanni Pietro Carafa, che gi\u00e0 detenmeva il potere religioso, e che in seguito divenne papa Paolo IV. Nel 1589 papa Sisto V tuttavia ripristin\u00f2 la separazione dei poteri civile e religioso ricostituendo l'organismo comunale, che venne nuovamente e definitivamente soppresso da papa Gregorio XIV nel 1591.\nIl 2 ottobre 1564 il marchese Giuliano Cesarini acquist\u00f2 per la somma di 15.200 scudi il feudo di Genzano di Roma:iniziava cos\u00ec il dominio dei Cesarini, dal 1662 Sforza-Cesarini, su Genzano, che avrebbe avuto conseguenza felici per la citt\u00e0 e per i suoi abitanti.\nA Marino, nel 1566 Marcantonio II Colonna concesse i nuovi \"Statuti\" della Comunit\u00e0: questo feudatario, nato a Lanuvio nel 1535, nel 1571 fu ammiraglio della flotta pontificia alla battaglia di Lepanto del 7 ottobre 1571 combattuta contro i turchi. L'ingresso trionfale dell'ammiraglio vincitore a Roma, il 4 dicembre 1571, venne anticipato da un pi\u00f9 modesto ingresso a Marino, avvenuto il 4 novembre e ancor oggi commemorato nel corteo storico in costume per la Sagra dell'Uva.\nIl Seicento.\nIl Seicento vede ai Castelli una grande intensificazione dell'edilizia monumentale e dell'urbanizzazione in generale. Ci\u00f2 \u00e8 dovuto al cessare del periodo di insicurezza legato alle continue guerre tra le famiglie baronali romani e alla maggiore attenzione data ai feudatari anche alla parte estetica dei loro feudi.\nAnzitutto, nel 1604 Castel Gandolfo fu inclusa da papa Clemente VIII tra i beni \"de non alienandis, et infeudandis\" della Santa Sede, ovvero il feudo castellano sarebbe rimasto perennemente infeudato alla Camera Apostolica. Conseguentemente, diversi Pontefici si curarono di migliorare la vita del feudo: nel 1611 papa Paolo V ordin\u00f2 il prosciugamento del \"Laghetto di Turno\" e la conduzione a Castel Gandolfo delle acque di Palazzolo; lo stesso Papa nel 1619 consacr\u00f2 sempre a Castel Gandolfo la Chiesa di Santa Maria Assunta con il convento dei PP. Francescani Riformati.\nMa Paolo V aveva un grande progetto, cio\u00e8 la realizzazione della residenza estiva ufficiale dei Pontefici: a questo scopo aveva iniziato a far costruire Villa Mondragone a Monte Porzio Catone. Il suo successore papa Urbano VIII (1623-1644) sar\u00e0 per\u00f2 di diversa tendenza: nel 1626 Urbano VIII fu infatti il primo Papa ad emanare una bolla \"Ex Arce Gandulphi\", avviando cos\u00ec l'usanza delle villeggiature papali nel Palazzo Pontificio di Castel Gandolfo, appena edificato sotto la direzione di Carlo Maderno. Sempre ad Urbano VIII dobbiamo la realizzazione delle due \"gallerie\" alberate, la \"Galleria di Sotto\" e la \"Galleria di Sopra\", che collegano Albano e Castel Gandolfo.\nNel frattempo, anche nel resto dei Castelli fervevano fabbriche di nuove costruzioni: a Frascati, nel 1612 fu consacrato il Santuario del Capocroce, mentre l'architetto Ottaviano Nonni tra il 1599 ed il 1636 completava la Basilica Cattedrale di San Pietro, ancora priva di facciata.\nA Marino il principe Filippo I Colonna, che poteva fregiarsi del titolo di \"Duca di Marino\" concesso allo zio cardinal Ascanio nel 1606, ordin\u00f2 nel 1622 la costruzione della torre quadrangolare di Palazzo Colonna, ultimo tassello alla fabbrica del palazzo. Sempre a Filippo I Colonna dobbiamo la costruzione della Villa Colonna di Belpoggio a Marino. Suo figlio, Girolamo Colonna, ordin\u00f2 all'architetto Antonio Del Grande di realizzare a Marino la Basilica Collegiata di San Barnaba (1640-1662), e a Rocca di Papa la Parrocchiale di Santa Maria Assunta (1664-1731). Nel 1636 la Congregazione dei Chierici Regolari Minori inizi\u00f2 la costruzione della Chiesa della Santissima Trinit\u00e0 a Marino come sede per un miracoloso Crocifisso. Girolamo Colonna fu anche il committente di due ville suburbane, una nella frazione Frattocchie di Marino, Villa della Sirena, una in localit\u00e0 Palazzolo di Rocca di Papa, Villa del Cardinale.\nAd Albano i Savelli, nonostante le grandi difficolt\u00e0 economiche in cui versavano, posero in opera la costruzione della Chiesa di San Bonaventura con annesso convento dei PP. Cappuccini (1619).\nIn quel di Genzano, il duca Giuliano III Cesarini nel 1636 provvide a ricostruire la Chiesa di Santa Maria della Cima (1636-1650), sotto la guida dell'architetto Giovanni Antonio De Rossi: difatti a partire dal 1643 lo stesso duca inizi\u00f2 a concepire, assieme all'architetto Ludovico Gregorini, il sistema stradale delle \"Olmate\", grandi stradoni fiancheggiati da quattro file di olmi che formano oggi due tridenti attorno ai quali \u00e8 cresciuta la \"Genzano Nuova\" sei-settecentesca. A Genzano si stabilirono, presso l'attuale Convento dei Cappuccini, i cappuccini scacciati nel 1637 da Nemi a causa della carenza di acqua condotta. A Nemi nel frattempo il feudatario Mario Frangipane finanzi\u00f2 la ricostruzione della parrocchiale di Santa Maria del Pozzo.\nVelletri nella prima met\u00e0 del XVI secolo ottenne finalmente l'acqua condotta dalle sorgenti della Faiola e di Monte Artemisio, grazie ad un progetto dell'architetto Giovanni Fontana datato attorno al 1612: iniziarono cos\u00ec ad essere edificate molte fontane, di cui ricordiamo le \"fontane gemelle di piazza Cairoli\", di cui oggi sopravvive solo la pi\u00f9 recente, datata 1622; l'altra incompiuta era del 1618; la \"fontana di piazza Mazzini\", datata 1612, ma rifatta nel 1623. Sempre a Velletri tra il 1622 ed il 1759 si ricostru\u00ec la Chiesa di Santa Maria del Trivio, su progetto di Carlo Maderno.\nPapa Alessandro VII (1655-1667) fu il secondo Papa della famiglia Chigi; finanzi\u00f2 la costruzione della Collegiata di San Tommaso da Villanova (1658-1661) su progetto di Gian Lorenzo Bernini e la sistemazione del Palazzo Pontificio a Castel Gandolfo (1660) e ordin\u00f2 la realizzazione della odierna \"Strada Provinciale dei Cappuccini\", gi\u00e0 \"via Alessandrina\", che congiunge Castel Gandolfo ed Albano a Palazzolo lungo il crinale meridionale del Lago Albano.\nI nipoti di Alessandro VII, il principe Agostino Chigi ed il cardinal Flavio Chigi, quest'ultimo gi\u00e0 possessore di una villa a Pavona, decisero di acquistare nel 1661 il feudo di Ariccia dalla famiglia Savelli, oberata dai debiti. Appena venuti in possesso del feudo, i Chigi si interessarono a migliorarlo anche esteticamente: fecero erigere cos\u00ec la Collegiata di Santa Maria Assunta (1663-1665) e l'antistante Palazzo Chigi, circondato dal grande Parco Chigi: nella progettazione di tutti questi edifici mise mano Gian Lorenzo Bernini.\nIl duca Filippo Cesarini nel 1675 finanzi\u00f2 la ricostruzione della Collegiata di Santa Maria Maggiore a Lanuvio, il cui campanile \u00e8 attribuito a Francesco Borromini. Nello stesso anno, fu realizzata a Lanuvio la monumentale \"fontana degli Scogli\".\nIl Settecento.\nNel Settecento furono portate a compimento molte grandi opere urbanistiche: dalle \"Olmate\" di Genzano (1708) fino alla ricostruzione della facciata della Basilica Cattedrale di San Pancrazio ad Albano (1719-1721), opera dell'architetto Filippo Buratti.\nDurante una parentesi della guerra di successione austriaca (1740-1748), ovvero la guerra di successione al trono del Regno di Napoli, le truppe austriache comandate dal principe Johann Lobowitz si scontrarono con l'esercito ispano-napoletano di Carlo di Borbone nella battaglia di Velletri, combattuta davanti alla citt\u00e0 di Velletri tra il 10 e l'11 agosto 1744. La vittoria arrise agli ispano-napoletani, ma le popolazioni dei Castelli Romani soffrirono molto per il passaggio degli schieramenti contrapposti, che occuparono per diversi mesi anche Genzano.\nPapa Pio VI ordin\u00f2 nel 1789 la rettifica della via Appia da Roma a Terracina, percorso che fin dai tempi di Teodorico era caduto in disuso, in favore di un altro percorso che da Roma attraversava Marino e Velletri, costituendo la via pi\u00f9 rapida per andare a Napoli. La prima sistemazione del percorso prevedeva dopo Albano un ampio giro attorno a Vallericcia per aggirare l'asperit\u00e0 del terreno: tuttavia questo percorso allungava di sette miglia il tracciato tra Albano e Genzano, rendendo pi\u00f9 conveniente l'antica via voluta dal cardinale Flavio Chigi che girava attorno al perimetro del Parco Chigi. Questo problema verr\u00e0 risolto solo con la costruzione del \"Ponte di Ariccia\" e dei viadotti tra Ariccia e Genzano, voluti da papa Gregorio XVI e portati a termine da papa Pio IX.\nIl 10 febbraio 1798 il generale francese Louis Alexandre Berthier entr\u00f2 a Roma sfruttando come pretesto l'uccisione in un tumulto popolare del generale francese Leonard Duphot, in servizio presso l'ambasciata di Francia nello Stato Pontificio. Si dice che in concomitanza dell'invasione francese, alcune immagini della Madonna abbiano pianto: una di queste, la \"Madonna di Giani\", \u00e8 ancora oggi esposta a Marino.\nIl cardinale vescovo di Velletri Giuseppe Albani abbandon\u00f2 Roma insieme ad altri prelati, riparando a Velletri. Nel frattempo, il 15 febbraio nel Foro Romano venne proclamata la Repubblica Romana, presente come patriota anche il principe Francesco Sforza-Cesarini, signore di Genzano e Lanuvio.\nAppena giunse ai Castelli la notizia che a Roma era stata proclamata la Repubblica e che il Papa si apprestava a fuggire a Siena, la minoranza filo-francese prese il sopravvento: gi\u00e0 il 12 febbraio 1798 Frascati aveva proclamato una repubblica, e il 18 febbraio Albano e Velletri si auto-proclamarono \"repubbliche sorelle\" della Repubblica Romana, abbattendo i simboli pontifici e innalzando nelle piazze principali gli alberi della libert\u00e0. Marino si proclam\u00f2 \"repubblica sorella\" solo ai primi di marzo 1798.\nViste le difficolt\u00e0 incontrate dai nuovi regimi repubblicani, specialmente nelle localit\u00e0 ex-dominio della Camera Apostolica come Albano, Castel Gandolfo, Frascati e Velletri, il popolo ben presto insorse contro il nuovo regime: il 25 febbraio 1798 cos\u00ec insieme agli abitanti di Trastevere insorsero contro i francesi anche gli abitanti di Castel Gandolfo, Albano e Velletri. Rimasero invece fedeli ai francesi Marino e Frascati. Genzano e Lanuvio furono mantenute fedeli alla causa repubblicana dalla presenza del principe Francesco Sforza-Cesarini, di idee repubblicane, anche se alcuni cittadini di Nemi e Lanuvio si unirono singolarmente ai rivoltosi. Ad Ariccia infine, il tumulto popolare contro la Repubblica fu placato dall'intervento del clero, che temeva una rappresaglia francese.\nIl primo scontro tra francesi e reazionari avvenne lungo la via Appia, tra le Frattocchie e Castel Gandolfo, la notte del 28 febbraio 1798: i francesi erano comandati dal generale Gioacchino Murat e spalleggiati da un reparto di marinesi guidato dal frascatano Bartolomeo Bona; i reazionari ascendevano a qualche migliaio, ed erano dotati di alcune armi da fuoco. La vittoria arrise ai francesi, che occuparono Castel Gandolfo, bivaccando nel Palazzo Pontificio; in seguito occuparono e saccheggiarono Albano, e Gioacchino Murat si install\u00f2 con il suo quartier generale a Villa Doria-Pamphilj. I velletrani furono perdonati per la ribellione purch\u00e9 ricostituissero un governo repubblicano.\nIl 29 novembre 1798 l'esercito napoletano di re Ferdinando IV di Borbone entr\u00f2 a Roma, gi\u00e0 abbandonata dai francesi, segnando la prima fine della Repubblica Romana e delle sue \"sorelle\". In seguito, il 7 dicembre i francesi rientrarono a Roma, facendo riprendere la breve parentesi della Repubblica Romana fino al 30 settembre 1799, data dell'ingresso a Roma del cardinal Fabrizio Ruffo, alla testa dell'armata napoletana, composta in buona parte da contadini coscritti ed ex-briganti: i reparti pi\u00f9 irrequieti, come quello di Fra Diavolo, furono fatti accampare ai Castelli, per cui Frascati, Marino ed Albano subirono saccheggio.\nL'Ottocento.\nIl 17 maggio 1805 il Lazio fu accorpato all'Impero di Francia per volere di Napoleone Bonaparte; perci\u00f2 i Castelli diventarono per undici anni un angolo di Francia. Frascati, Marino, Albano, Genzano e Velletri furono create \"capoluogo di Cantone\" del Dipartimento di Roma. Il feudalesimo fu abrogato, e cos\u00ec anche vennero soppressi gli ordini religiosi e i loro beni divennero del demanio: fece eccezione solamente l'Abbazia di San Nilo a Grottaferrata, ai cui monaci fu concesso di rimanere nel monastero come privati cittadini vista l'antichit\u00e0 dell'istituzione; il territorio dell'ex-Commenda di Grottaferrata venne accorpato alla Municipalit\u00e0 di Marino.\nNel 1808 venne consacrata la Collegiata della Santissima Trinit\u00e0 a Genzano, grande luogo di culto in stile neoclassico edificato su progetto di Giovanni Camporesi.\nCon il \"motu proprio\" \"Per ammirabile disposizione\" di papa Pio VII del 6 luglio 1816, emanato appena l'intero territorio dello Stato Pontificio torn\u00f2 sotto la piena giurisdizione del papa, venne istituita la Comarca di Roma, forma speciale di Delegazione Apostolica, che includeva il territorio dei Castelli Romani suddiviso nei Governi di Frascati, Albano e Velletri. Con lo stesso \"motu proprio\" papa Pio VII incoraggi\u00f2 l'eversione del feudalesimo, perci\u00f2 la maggior parte dei feudi fu abbandonata dai feudatari al governo delle Comunit\u00e0 locali, da Marino ad Ariccia a Genzano, e rimasero luoghi baronali ai Castelli solamente Colonna e Nemi, evertiti nel 1870.\nPapa Gregorio XVI il 1\u00ba febbraio 1832 con \"motu proprio\" \"Luminose prove\" istitu\u00ec la Delegazione di Velletri, una nuova Delegazione Apostolica scorporata in parte dalla Comarca di Roma in parte dalla Delegazione di Frosinone. Velletri divenne cos\u00ec, oltre che capoluogo di Governo quale gi\u00e0 era, anche sede di Delegazione e dunque ospit\u00f2 un tribunale di prima istanza. Inoltre, nell'ambito della riorganizzazione dell'amministrazione dello Stato Pontificio, papa Gregorio XVI istitu\u00ec i Governi di Marino e Genzano, elevando entrambe le localit\u00e0 a \"Citt\u00e0\" rispettivamente nel 1835 e nel 1828.\nAncora a Gregorio XVI si deve la realizzazione di importanti infrastrutture viarie nell'area dei Castelli: dall'apertura della \"via Gregoriana\" a Frascati, arteria che congiunge la via Tuscolana e la via Maremmana, alla costruzione del \"ponte Gregoriano\" della via Maremmana a Marino, fino alla realizzazione dei viadotti della via Appia tra Ariccia e Genzano e alla progettazione del \"ponte di Ariccia\".\nIl \"ponte di Ariccia\", alto 62 metri, venne inaugurato nel 1854 da papa Pio IX e fu una maniera per aggirare gli antichi tracciatoi della via Appia, che erano accidentati e pi\u00f9 lunghi. Pio IX tuttavia fu anche il primo Papa, nonch\u00e9 l'ultimo, ad autorizzare la costruzione di linee ferroviarie nello Stato Pontificio: nel 1856 infatti venne inaugurata la ferrovia Roma-Frascati, prima linea ferroviaria dello Stato Pontificio ed una delle prime d'Italia; alla realizzazione di essa segu\u00ec l'inaugurazione, nel 1863, della ferrovia Roma-Velletri, terza ferrovia dello Stato Pontificio, che originariamente arrivava a Napoli via Valmontone e Cassino. Nell'anno 1856 la rete telegrafica raggiunse Velletri.\nIl 3 giugno 1848 papa Pio IX concesse a Grottaferrata, che dal 1816 era stata un appodiato, ovvero una frazione, della Comunit\u00e0 di Frascati, la sospirata autonomia amministrativa: Grottaferrata aveva allora 695 abitanti, che diventeranno 1.300 nel 1875. \u00c8 il primo comune dei Castelli ad ottenere l'indipendenza da un altro comune.\nNel 1849, durante le vicende della Repubblica Romana, anche il territorio dei Castelli venne attraversato dalle vicende alterne della guerra. Il 24 novembre 1848 papa Pio IX, fuggendo da Roma, fece sosta ad Ariccia dove sal\u00ec sulla carrozza dell'ambasciatore di Baviera conte Spaur, diretto a Gaeta; in seguito all'invasione straniera dello Stato ribelle, l'esercito napoletano di Ferdinando II di Borbone occup\u00f2 Velletri, quindi Genzano ed Albano: ma dovette ripiegare su Velletri dove una colonna guidata da Giuseppe Garibaldi attacc\u00f2 la celebre battaglia di Velletri, conclusasi con la ritirata di entrambe le parti.\nA Rocca di Papa, ancora feudo della famiglia Colonna, il 30 aprile 1855 la popolazione insorse contro il governo pontificio e l'amministrazione colonnese, instaurando il governo rivoluzionario della Repubblica di Rocca di Papa.\nNel settembre 1870 l'esercito italiano entr\u00f2 a Roma dopo la presa di Porta Pia, ed anche i Castelli Romani furono attraversati nei giorni precedenti e successivi al 20 settembre da colonne di militari provenienti da Roma e da Frosinone. I Castelli entrarono cos\u00ec a far parte del Regno d'Italia.\nNel 1880 il Comune di Marino, per ovviare ai lunghi tempi di progettazione della \"ferrovia dei Castelli\", rimasta peraltro ancor oggi una fantasia, decise autonomamente di realizzare una linea ferroviaria, in realt\u00e0 una tramvia a vapore, tra l'allora frazione di Ciampino, gi\u00e0 collegata a Roma per via ferrata, e il centro storico di Marino. Questa linea, chiamata \"ferrovia Portonaccio-Marino\", fu nel 1881 ripresa per realizzare la ferrovia Roma-Albano, completata nel 1889, che in origine conduceva a Nettuno via Cecchina.\nIl Novecento.\nNel 1899 si viene a costituire la \"Societ\u00e0 delle Tramvie e Ferrovie Elettriche di Roma\", che nel 1901 si aggiudica l'appalto per la costruzione della linea tranviaria Roma - Grottaferrata e della Frascati - Grottaferrata - Marino - Albano Laziale - Genzano di Roma. Nascono cos\u00ec le Tramvie dei Castelli Romani. La prima tratta extra-urbana Roma - Grottaferrata - Frascati apre il 19 febbraio 1906, seguita ad aprile dalla Grottaferrata - Genzano e ad ottobre dalla funicolare Grottaferrata - Squarciarelli - Vslle Oscura - Rocca di Papa. Il 4 marzo 1912 venne inaugurata la Roma - Albano Laziale, e il 12 settembre 1913 apr\u00ec al traffico la Genzano di Roma - Velletri. La massima estensione delle Tramvie dei CAstelli Romani venne raggiunta con l'apertura della diramazione Genzano di Roma - Lanuvio, l'8 luglio 1916. Alcuni progetti di ampliamento, come una Genzano di Roma - Nemi e una Frascati - Monte Porzio Catone - Monte Compatri, non vennero mai realizzati dalla STFER. Dopo la seconda guerra mondiale, la linea tranviaria castellana viene lentamente liquidata. Gi\u00e0 dopo i bombardamenti del 1944, la Genzano - Lanuvio non viene ripristinata, mentre nel 1954 chiudono la Genzano - Velletri, la Marino - Albano e la Frascati - Grottaferrata, nel 1963 \u00e8 la sorte della Roma - Grottaferrata - Squarciarelli - Valle Vergine e la Grottaferrata - Marino, seguite dalla funicolare Valle Vergine - Rocca di Papa ormai isolata. Infine, il 3 gennaio 1965 fu effettuata l'ultima corsa sulla Roma - Albano - Genzano. I collegamenti extra-urbani pubblici su gomma tra i comuni dei Castelli Romani e Roma furono gestiti in seguito dall'ACOTRAL -evoluzione della STFER-, e tutt'oggi il COTRAL continua a gestire le corse regionali.\nLa seconda guerra mondiale colp\u00ec duramente i comuni dei Castelli Romani: il primo bombardamento si ebbe presso l'allora frazione di Ciampino nel comune di Marino, il 19 luglio 1943: tuttavia questa localit\u00e0 venne colpita moltissime volte dagli aerei anglo-americani, a causa dello strategico snodo ferroviario e dell'aeroporto. In seguito, l'8 settembre 1943 venne duramente colpita Frascati, il 30 gennaio ed il 10 febbraio 1944 Genzano di Roma, il 1\u00ba febbraio Albano Laziale ed Ariccia, il 2 ed il 17 febbraio Marino, il 10 febbraio Albano Laziale e Castel Gandolfo nell'area extra-territoriale delle ville pontificie di Castel Gandolfo. Lanuvio e Velletri si trovarono dopo la caduta della linea Gustav, in piena zona di combattimento, lungo la linea Caesar, e vennero sfollate e quasi completamente distrutte: solo il 2 giugno 1944 un reparto americano riusc\u00ec a penetrare attraverso Monte Artemisio cogliendo alle spalle i tedeschi e causando il crollo del fronte. Tra 3 e 4 giugno, tutti i Castelli Romani furono occupati dagli anglo-americani.\nNel 1984 \u00e8 stato creato il \"Parco Regionale dei Castelli Romani\", ente regionale di diritto pubblico con un territorio di circa 12.000 ettari dislocato nei comuni di Albano Laziale, Ariccia, Castel Gandolfo, Frascati, Genzano di Roma, Grottaferrata, Lanuvio, Lariano, Marino, Monte Compatri, Monte Porzio Catone, Nemi, Rocca di Papa, Rocca Priora e Velletri. La sede del parco \u00e8 stata collocata a Rocca di Papa, in Villa Barattolo. Dal 1988 invece parti dei comuni di Marino e Ciampino sono state incluse nel territorio del \"Parco Regionale dell'Appia Antica\", esteso su 3.500 ettari ubicati in maggior parte del comune di Roma.\nIl XXI secolo.\nProblematiche ambientaliste.\nNel gennaio 2008 hanno iniziato a rincorrersi notizie, via via sempre pi\u00f9 insistenti e accreditate, che ad Albano Laziale, in prossimit\u00e0 della discarica sita in localit\u00e0 \"Roncigliano\" della frazione di Cecchina, sarebbe stato realizzato un inceneritore per smaltire i rifiuti, in vista dell'imminente chiusura della discarica di \"Roncigliano\" e di quella di Malagrotta a Roma. Si \u00e8 costituito immediatamente un \"Comitato \"No Inceneritore\"\", ispirato al \"Comitato \"No Turbogas\"\" della non lontana Aprilia, che ha preso decisamente in mano le proteste dei residenti nella zona. La Regione Lazio ha in seguito precisato che potrebbe essere realizzata nel sito una centrale elettrica della potenza di 40 mwe alimentata da gassificatore di gas di scarico proveniente dal combustibile derivato da rifiuti: il WWF ha subito presentato i propri dubbi. Attualmente, pare che il Comune di Roma si sia offerto per ospitare il famigerato gassificatore.\nUn'altra vertenza ambientalista aperta ai Castelli Romani \u00e8 quella dell'impatto dell'inquinamento prodotto dall'Aeroporto di Roma - Ciampino sulla popolazione di Ciampino e delle frazioni Santa Maria delle Mole e Cava dei Selci di Marino: anche qui si \u00e8 costituito un \"Comitato \"No Fly\"\" che contrasta anche legalmente la compagnia aerea low-cost Ryanair, che ha il suo scalo principale a Roma appunto al \"Pastine\".\nLe problematiche ambientali tuttavia preoccupano molto i castellani in questo scorcio d'inizio millennio: a Pavona, frazione divisa tra i comuni di Castel Gandolfo, Roma e Albano Laziale, la popolazione ha costituito il \"Comitato \"Sottoterra il treno non i cittadini\"\" che propone l'interramento dei binari della ferrovia Roma-Velletri anzich\u00e9 la realizzazione di sottopassi pedonali alla ferrovia; ad Ariccia, la popolazione ha costituito il Comitato \"Salviamo parco Chigi\" che si propone di combattere la proposta dell'Amministrazione di realizzare una tangenziale della Strada statale 7 Via Appia lungo il perimetro del Parco Chigi, permettendo la pedonalizzazione del Ponte di Ariccia e di piazza di Corte. Sul Tuscolo in territorio di Grottaferrata numerosi cittadini si stanno opponendo alla realizzazione di una grossa colata di cemento in pieno Parco Regionale dei Castelli Romani."}
{"id": "1233276", "revid": "32102", "url": "https://it.wikipedia.org/wiki?curid=1233276", "title": "Shechina", "text": ""}
{"id": "1233284", "revid": "287204", "url": "https://it.wikipedia.org/wiki?curid=1233284", "title": "Prefettura del Pireo", "text": "La prefettura del Pireo era una delle 51 prefetture della Grecia; situata nella periferia dell'Attica, prendeva il nome dal rispettivo capoluogo, Il Pireo.\n\u00c8 stata abolita il 1\u00ba gennaio 2011 a seguito dell'entrata in vigore della riforma amministrativa detta \"programma Callicrate\": il territorio ricompreso nella prefettura \u00e8 stato suddiviso tra le nuove unit\u00e0 periferiche del Pireo e delle Isole.\nLa prefettura del Pireo, separata da quella di Atene, comprendeva, oltre a comuni dell'area metropolitana della capitale greca anche porzioni litoranee dell'Argolide, le isole del golfo Argosaronico e altre pi\u00f9 distanti, poste tra il Peloponneso e Creta.\nDal 1997, con l'attuazione della \"riforma Capodistria\", la prefettura del Pireo era suddivisa in 16 comuni e 2 comunit\u00e0.\nDescrizione.\nLa divisione per appartenenza geografica \u00e8 riportata qui sotto: la sede della prefettura \u00e8 evidenziata in grassetto mentre tra parentesi tonde sono indicati i nomi ufficiali in lingua greca:"}
{"id": "1233287", "revid": "830939", "url": "https://it.wikipedia.org/wiki?curid=1233287", "title": "Pierre Pithou", "text": "Biografia.\nIl suo interesse per la letteratura si manifest\u00f2 precocemente e il padre Pierre (1496-1556) lo incoraggi\u00f2 nei suoi studi. Nel 1560 era gi\u00e0 avvocato al Parlamento di Parigi ma nel 1562, durante le guerre di religione, Pithou, che era calvinista, dovette ritirarsi a Sedan e poi a Basilea, da dove ritorn\u00f2 in Francia dopo la pubblicazione dell'Editto di Amboise nel 1563. Poco dopo accompagn\u00f2 il duca di Montmorency nella sua ambasciata in Inghilterra, ritornando a Parigi poco prima del massacro della notte di san Bartolomeo, al quale sfugg\u00ec per miracolo. L'anno seguente abiur\u00f2 il protestantesimo.\nEnrico IV, poco dopo essere salito al trono, riconobbe il talento e i servizi resi da Pithou affidandogli diversi incarichi: il suo lavoro pi\u00f9 importante fu la collaborazione prestata alla redazione della \"Satire M\u00e9nipp\u00e9e\" (1593), una mordace opera collettiva in prosa e in versi che prendeva di mira la Lega cattolica: di essa fa parte la \"Harangue du Sieur d'Aubray\" (\"L'arringa del Signor d'Aubray\"), che gli \u00e8 generalmente attribuita. Alla sua morte, la sua preziosa biblioteca, particolarmente ricca di manoscritti, fu in gran parte trasferita a costituire quella che ora \u00e8 la Biblioth\u00e8que nationale de France di Parigi.\nPithou scrisse un gran numero di opere giuridiche e storiche, oltre a edizioni di molti autori antichi. La sua prima pubblicazione furono gli \"Adversariorum subsecivorum\" libri II. (1565). Forse l'edizione delle \"Leges Visigothorum\" (1579) rappresenta il suo contributo pi\u00f9 prezioso alla scienza storica; nella stessa linea egli rivide nel 1588 i \"Capitula\" di Carlo Magno, di Ludovico il Pio e di Carlo il Calvo e aiut\u00f2 il fratello Fran\u00e7ois a preparare un'edizione del \"Corpus juris canonici\" (1587). Le sue \"Libert\u00e9s de l'\u00c9glise gallicane\" (1594) furono ristampate nelle sue \"Opera sacra juridica historica miscellanea collecta\" (1609). Nel campo della letteratura classica, fu il primo a rendere familiari le \"Favole\" di Fedro (1596); rivide anche il \"Pervigilium Veneris\" (1587) oltre a Giovenale e Persio (1585).\nTre suoi fratelli furono conosciuti come distinti giuristi: Jean (1524-1602) \u00e8 autore di un \"Trait\u00e9 de la police et du gouvernement des r\u00e9publiques\" e, in collaborazione col gemello Nicolas (1524-1598), dell\"'Institution du mariage chr\u00e9tien\"; il fratello Fran\u00e7ois (1543-1621) \u00e8 l'autore del \"Glossarium ad libros capitularium\" (1588) e del\"Trait\u00e9 de l'excommunication et de l'interdit, &amp;c\". (1587)."}
{"id": "1233288", "revid": "75142", "url": "https://it.wikipedia.org/wiki?curid=1233288", "title": "Comune di Kifisi\u00e0", "text": ""}
{"id": "1233293", "revid": "30610", "url": "https://it.wikipedia.org/wiki?curid=1233293", "title": "Giove Laziale", "text": "Giove Laziale (in latino \"Iuppiter Latialis\") oppure Giove Laziare (in latino \"Iuppiter Latiaris\") era una particolare attribuzione del padre degli dei che veniva venerata nel santuario confederale della Lega Latina su Monte Cavo (in antico \"Mons Albanus\"), oggi in territorio di Rocca di Papa, peraltro antica bocca vulcanica.\nDescrizione.\nIl tempio era stato collocato sulla vetta pi\u00f9 imponente di quella parte di \"Latium\", ad oltre 940 , e fino all'et\u00e0 di Tarquinio il Superbo tutti i delegati della 46 citt\u00e0 confederate latine giungevano l\u00ec per celebrare la festivit\u00e0 del dio. Si \u00e8 conservata la \"Via Sacra\", ripida via in lastroni di basalto che conduce alla sommit\u00e0 della montagna.\nViene citato in relazione alla pace tra Roma e i Latini promossa da Tarquinio il Superbo, cui aderirono, oltre alle citt\u00e0 latine, anche tutte le citt\u00e0 degli Equi e solo due citt\u00e0 dei Volsci: Anzio ed Ecetra. Per suggellare la pace, si stabil\u00ec che annualmente presso il tempio si sarebbe tenuta una festa tra le citt\u00e0..\nCon l'affermarsi di Roma, il culto di Giove Laziale venne spostato in citt\u00e0, e venne eretto un tempio a Giove Capitolino sul Campidoglio, che per\u00f2 mantenne un asse visivo con l'antico monte sacro dei Latini, che \u00e8 ben visibile dall'alto della rupe capitolina."}
{"id": "1233296", "revid": "125130643", "url": "https://it.wikipedia.org/wiki?curid=1233296", "title": "Regione di Aqt\u00f6be", "text": "La regione di Aqt\u00f6be (kazako, \"Aqt\u00f6be Oblysy\"; russo, \"Aktjubinskaja Oblast' \") \u00e8 una regione del Kazakistan, situata nella sua parte centro-occidentale. Confina a nord con l'oblast' russo di Orenburg, ad ovest con le regioni kazake del Kazakistan Occidentale, di Atyrau e di Mangghystau, ad est con le regioni di Qostanay, Qara\u01e7andy e Qyzylorda. A sud condivide circa 200 km di frontiera con l'Uzbekistan.\nGeografia fisica.\nIl territorio della regione, molto vasto (con circa 300.000 km\u00b2 \u00e8 il secondo per superficie della nazione) \u00e8 interessato a nord dalle ultime propaggini degli Urali meridionali (monti Mugod\u017eary) e, a nordest, dall'altopiano del Turgaj; procedendo verso sud ci si inoltra in un bassopiano semidesertico che arriva a toccare, all'estremit\u00e0 meridionale, il lago d'Aral. Interessano il territorio della regione i bacini idrografici dei fiumi Emba, Uil e Irgiz.\nLa vegetazione del tutto prevalente nel territorio \u00e8 la steppa, pi\u00f9 ricca a settentrione, lungo il confine con la Russia, pi\u00f9 arida e xerofila a meridione dove si estendono i bassopiani semidesertici del Bassopiano Turanico.\nPopolazione.\nCome tutto il Kazakistan occidentale, il popolamento \u00e8 molto scarso: la densit\u00e0 media \u00e8 di appena 2 abitanti/km\u00b2, meno di un terzo della gi\u00e0 bassissima media nazionale; unica citt\u00e0 di rilievo \u00e8 il capoluogo Aqt\u00f6be, che raccoglie quasi il 40% della popolazione totale.\nDistretti.\nLa regione \u00e8 suddivisa in 12 distretti (\"audan\") e una citt\u00e0 autonoma (\"qalasy\"): Aqt\u00f6be.\nI distretti sono:"}
{"id": "1233297", "revid": "192549", "url": "https://it.wikipedia.org/wiki?curid=1233297", "title": "Vangelo copto degli Egiziani", "text": " \nVangelo copto degli Egiziani o Santo libro del grande Spirito invisibile \u00e8 un vangelo gnostico scritto in lingua copta tra il III e il IV secolo. \nDescrive Ges\u00f9 come incarnazione di Set per liberare le anime divine dalla prigionia della carne.\nRitenuto perduto, ne sono state ritrovate due versioni nei Codici di Nag Hammadi nel 1945.\nNon va confuso con un altro vangelo apocrifo di matrice gnostica andato perduto, il \"Vangelo greco degli Egiziani\"."}
{"id": "1233298", "revid": "1818970", "url": "https://it.wikipedia.org/wiki?curid=1233298", "title": "Cabum", "text": "Cabum, antico abitato latino poco pi\u00f9 che leggendario, sorgeva probabilmente alle immediate pendici di Monte Cavo, anticamente detto \"Mons Albanus\", forse in prossimit\u00e0 degli odierni Campi d'Annibale, in comune di Rocca di Papa."}
{"id": "1233299", "revid": "75435", "url": "https://it.wikipedia.org/wiki?curid=1233299", "title": "Santo libro del grande Spirito invisibile", "text": ""}
{"id": "1233302", "revid": "1428602", "url": "https://it.wikipedia.org/wiki?curid=1233302", "title": "Ludwig Riedel", "text": "Riedel venne in Brasile nel 1811, con un invito a partecipare alla spedizione organizzata dall'esploratore, etnografo, naturalista e medico russo-tedesco Grigory Langsdorff. Dal 1820 al 1830 e dal 1831 al 1836 Riedel lavor\u00f2 in Brasile raccogliendo piante per il giardino botanico di San Pietroburgo. Nel 1836 egli accett\u00f2 un incarico permanente nel museo nazionale di Rio de Janeiro, essendo cos\u00ec il primo straniero con un posto fisso nel museo. Egli fond\u00f2 e diresse il dipartimento di botanica ed il relativo giardino botanico fino al 1858."}
{"id": "1233305", "revid": "88740", "url": "https://it.wikipedia.org/wiki?curid=1233305", "title": "Wallace Collection", "text": "La Wallace Collection \u00e8 un museo che si trova in Manchester Square a Londra.\nStoria.\nLa collezione \u00e8 stata raccolta nei secoli XVIII e XIX dai primi quattro marchesi di Hertford e da Sir Richard Wallace (1818-1890). Quest'ultimo, figlio illegittimo del quarto marchese di Hertford, Sir Richard Seymour-Conway, IV marchese di Hertford (1800-1870), nonch\u00e9 ultimo proprietario della collezione, non fu mai riconosciuto e assunse pertanto il cognome della madre. Furono loro, il padre prima ed in seguito il figlio, a incrementare la collezione in maniera rilevante.\nSir Richard Seymour-Comway.\nQuarto marchese di Hertford, trascorse gran parte della sua vita in Francia, dove tra l'altro mor\u00ec nell'agosto del 1870; ci\u00f2 gli permise di acquistare molte opere d'arte e manufatti francesi di cui era appassionato alla stregua di suo padre Francis Charles Seymour Conway (1777-1842), terzo marchese di Hertford.\nSir Richard Wallace.\nNato con il nome di Richard Jackson, nel 1842 prende il cognome della madre da nubile.\nAlla morte del padre eredit\u00f2 il suo ingente patrimonio, a esclusione del titolo nobiliare; nel 1871 egli fu nondimeno elevato al rango di baronetto per meriti personali.\nIntegr\u00f2 la gi\u00e0 consistente collezione con armi e armature fabbricate in et\u00e0 medievale e rinascimentale, nonch\u00e9 con opere d'arte italiane.\nCompr\u00f2 dal cugino, il quinto marchese di Hertford, il contratto di locazione della Hertford House.\nLa collezione fu donata al Regno Unito nel 1897, per volont\u00e0 di Sir Richard Wallace, dalla vedova Lady Wallace.\nIl museo \u00e8 attivo e visitabile dal 1900, e risulta essere la settima attrazione pi\u00f9 visitata di Londra.\nLa collezione.\nLa raccolta \u00e8 ospitata nel complesso di Hertford House, palazzo costruito tra il 1776 e il 1788 per il quarto marchese di Manchester; La collezione \u00e8 particolarmente famosa per l'arte francese, con una delle pi\u00f9 grandi raccolte fuori di Francia di pittura francese del Settecento, di mobili d\"'\u00e9b\u00e9nistes\" e di porcellana di S\u00e8vres. Tra i pezzi pi\u00f9 pregiati si segnalano manufatti provenienti da Versailles (fra cui un cassettone appartenuto a Luigi XV e alcuni mobili attribuiti all'opera di Andr\u00e9-Charles Boulle) oltre a splendide opere di Nicolas Poussin, Claude Lorrain, Antoine Watteau, Fran\u00e7ois Boucher, Jean-Honor\u00e9 Fragonard, Tiziano, Pieter Paul Rubens, Van Dyck, Frans Hals, Rembrandt, Diego Vel\u00e1zquez, Canaletto, Th\u00e9odore G\u00e9ricault, Eug\u00e8ne Delacroix, Camille Corot, Ernest Meissonier, ecc."}
{"id": "1233313", "revid": "9872357", "url": "https://it.wikipedia.org/wiki?curid=1233313", "title": "Giuseppe Baldassare Sammartini", "text": ""}
{"id": "1233314", "revid": "38120", "url": "https://it.wikipedia.org/wiki?curid=1233314", "title": "Omul\u00f9", "text": ""}
{"id": "1233315", "revid": "767487", "url": "https://it.wikipedia.org/wiki?curid=1233315", "title": "Never Too Late (Status Quo)", "text": "Never Too Late \u00e8 il quattordicesimo album di studio inciso dalla rock band inglese Status Quo, pubblicato per la prima volta nel marzo del 1981.\nIl disco.\nConcezione.\n\u00c8 l'ultimo album cui partecipa il batterista storico della band John Coghlan ed ha la peculiarit\u00e0 di essere inciso un anno prima della sua pubblicazione, nel 1980, insieme al precedente \"Just Supposin\"'.\nContenuti.\nMalgrado la contestualit\u00e0 delle incisioni, il disco mostra delle notevoli differenze rispetto al suo illustre e celebrato predecessore, con composizioni dal taglio pi\u00f9 sfumato, tastiere pi\u00f9 evidenti e qualche tocco in pi\u00f9 di sintetizzatore.\nSoprattutto, come ammesso molti anni dopo dal bassista Alan Lancaster, \u00e8 proprio la decisione di incidere due album contemporaneamente a rivelarsi errata: molti dei brani a disposizione per incidere \"Never Too Late\" sono ancora da affinare e perfezionare, ma l'intima stanchezza della band, fatalmente logorata dalle snervanti e interminabili sedute di registrazione, condiziona profondamente il processo creativo e l'operazione riesce solo in parte.\nAccoglienza.\nL'album viene pubblicato nel marzo 1981, a soli cinque mesi da \"Just Supposin\"' e, a giudizio dei molti critici che lo attaccano, risente della rapidit\u00e0 dei tempi di registrazione, con composizioni dalle buone potenzialit\u00e0 che per\u00f2 avrebbero dovuto essere maggiormente elaborate e meditate.\nIl pubblico, malgrado tutto, apprezza il lavoro e il disco si invola al secondo posto delle classifiche inglesi.\nSingoli: \"Something 'Bout You Baby I Like\" (n. 9 UK)\nNella ristampa CD del 2005 e nella \"deluxe edition\" del 2017 \u00e8 inclusa come \"bonus track\" la \"single version\" del brano \"Rock 'n' Roll\" gi\u00e0 contenuto nel precedente album \"Just Supposin\"' ma, stranamente, pubblicato come singolo nel 1981 dopo l'uscita del presente \"Never Too Late\".\nIn alcuni paesi viene pubblicata come singolo la \"title track\", senza entrare in classifica.\nTracce.\nLato A.\nLato B\nTracce bonus dell'edizione CD 2005\nDeluxe Edition 2017.\nIl 26 maggio 2017, viene pubblicata la \"deluxe edition\" dell'album contenente tre CD.\nNel primo disco viene riprodotto fedelmente l'album del 1981, con il sound completamente restaurato e rimasterizzato.\nNel secondo CD \u00e8 inclusa la \"single version\" del brano \"Rock'n'Roll\", i \"sample\" di alcuni brani pubblicati in Austria nel 1981 su supporto \"flexi disc\" e tracce di un concerto tenuto in Cornovaglia sempre nel 1981.\nIl terzo CD contiene la prosecuzione del concerto tenuto in Cornovaglia nel 1981.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1981, in versione restaurata e rimasterizzata.\nCD 2\nContiene la \"single version\" del brano \"Rock'n'Roll\", i \"sample\" di alcuni brani pubblicati in Austria nel 1981 su supporto \"flexi disc\" e alcune tracce registrate dal vivo a Saint Austell (Cornovaglia) il 6 e 7 marzo 1981.\nCD 3\nContiene altre tracce registrate dal vivo a Saint Austell (Cornovaglia) il 6 e 7 marzo 1981."}
{"id": "1233316", "revid": "767487", "url": "https://it.wikipedia.org/wiki?curid=1233316", "title": "Agia Varvara (Attica)", "text": "Agia Varvara o Agia Barbara () \u00e8 un comune della Grecia situato nella periferia dell'Attica (unit\u00e0 periferica di Atene Occidentale) con 30.562 abitanti secondo i dati del censimento 2001."}
{"id": "1233318", "revid": "38120", "url": "https://it.wikipedia.org/wiki?curid=1233318", "title": "Shrek (Dampyr)", "text": ""}
{"id": "1233319", "revid": "60592", "url": "https://it.wikipedia.org/wiki?curid=1233319", "title": "Francesco Casavola", "text": ""}
{"id": "1233321", "revid": "1551561", "url": "https://it.wikipedia.org/wiki?curid=1233321", "title": "Agia Paraskevi (Attica)", "text": "Agia Paraskevi () \u00e8 un comune della Grecia situato nella periferia dell'Attica (unit\u00e0 periferica di Atene Settentrionale) con 59.704 abitanti secondo i dati del censimento 2011.\nGeografia fisica.\nIl comune fa parte dei cosiddetti \"Sobborghi orientali\" (Anatolik\u00e0 Proastia in greco), estesi sulle falde del Monte Imetto.\nAgia Paraskevi \u00e8 in particolare il pi\u00f9 settentrionale di questi sobborghi e si estende su ambo i lati del viale Mesogeion. La piazza principale \u00e8 localizzata lungo questo viale. Vi si affacciono i principali edifici amministrativi oltre a vari ristoranti e fast food. Dalla piazza ha origine la via Agiou Ioannou, principale arteria commerciale che termina sulla Piazza Superiore (\u0391\u03bd\u03c9 \u03a0\u03bb\u03b1\u03c4\u03b5\u03af\u03b1 in greco).\nStoria.\nFino alla fine del 1970 il territorio dove sorge il comune di Agia Paraskev\u00ec (\"Santa Venerd\u00ec\") non era che una zona boschiva del monte Imetto con rare abitazioni. Come altrove ad Atene, la speculazione edilizia vi ha fatto passi di gigante soprattutto nell'ultimo decennio del XX secolo con la conseguenza che oggi le aree verdi risultano alquanto limitate. Una moderna tangenziale che percorre le falde del Monte Imetto \u00e8 stata realizzata nonostante le violente proteste degli abitanti.\nNel comune si trova l'istituto Democrito finalizzato alla ricerca nucleare. L'unico reattore nucleare sperimentale attivo di tutta la Grecia si trova in questo istituto. Esistono nell'Istituto molti centri, tra cui quello di fisica e di chimica fisica, che ospitano numerosi ricercatori provenienti anche dall'estero. L'istituto Democrito \u00e8 confinante con il cimitero del comune di Agia Paraskevi.\nDall'altro lato del Viale Messogeiou si trova la villa di Alessandro Iolas, un noto collezionista di opere d'arte. Nella villa furono ospitati noti artisti tra cui Giorgio de Chirico Affidata allo stato greco dopo la morte del collezionista, la villa fu abbandonata a se stessa ed \u00e8 stata depredata pi\u00f9 volte dei suoi favolosi tesori artistici.\nCuriosit\u00e0.\nCome in tutti i comuni della prefettura di Atene, che appartengono in realt\u00e0 a una sola area urbana, Agia Paraskev\u00ec ha il suo mercatino rionale, che si svolge il venerd\u00ec mattina nella via Eptanisou.\nIl centro dello shopping e dei divertimenti si trova sulla via Agiou Ioannou.\nCome arrivare.\nIn auto, provenendo da ovest (Elefsina), percorrere la tangenziale a pagamento (2.70 euro) Attiki Odos, uscire all'uscita Y3 (Dimokritos). Provenendo dall'aeroporto (Markopoulo)prendere l'uscit\u00e0 Y3 o Y4 (Agia Paraskevi). Attenzione perch\u00e9 ad ogni ingresso nella tangenziale occorre pagare il pedaggio, quindi se non si \u00e8 sicuri chiedere al casellante."}
{"id": "1233323", "revid": "1543377", "url": "https://it.wikipedia.org/wiki?curid=1233323", "title": "March of the Dogs", "text": "March of the Dogs \u00e8 un brano musicale dei Sum 41, contenuto nel quinto album in studio dei Sum 41, \"Underclass Hero\", pubblicato nel 2007.\nLa canzone.\n\"March of the Dogs\" \u00e8 una canzone con un testo che si riferisce molto alla politica. Ci\u00f2 \u00e8 dimostrato da parole come: \nLa canzone \u00e8 inoltre un ritorno della band alle sonorit\u00e0 di \"Half Hour of Power\" e \"All Killer No Filler\". Ha anche similarit\u00e0 del singolo \"The Hell Song\", tratto da \"Does This Look Infected?\". Nonostante queste somiglianze, questa \u00e8 la prima canzone pubblicata dai Sum 41 ad avere un cambiamento di metro: \u00e8 infatti l'unica ad avere una parte non in 4/4, ma in 3/4. \"March of the Dogs\", dal punto di vista testuale, si presenta come molto pi\u00f9 maturo rispetto ai primi album, comparabile sotto questo aspetto con il precedente \"Chuck\". L'assolo presente verso la fine del brano \u00e8 inoltre stato preso da quello di una prima versione di \"Open Your Eyes\", poi scartata in favore di quella definitiva inserita in \"Chuck\".\nControversie.\nFin dalla sua pubblicazione, \u00e8 stato chiaro che il singolo sarebbe andato incontro a critiche. La prima frase della canzone afferma infatti \nCi\u00f2 ha causato aspre polemiche da parte dei sostenitori di George W. Bush. In risposta, il leader Deryck Whibley ha dichiarato:\nIl 4 maggio 2007 Deryck ha pubblicato un comunicato ufficiale per chiarire la questione, incluso in un articolo su \"Rolling Stone\"."}
{"id": "1233325", "revid": "767487", "url": "https://it.wikipedia.org/wiki?curid=1233325", "title": "Agios D\u012bm\u012btrios (Attica)", "text": "Agios Dimitrios () \u00e8 un comune della Grecia situato nella periferia dell'Attica (unit\u00e0 periferica di Atene Meridionale) con 68.719 abitanti secondo i dati del censimento 2001.\nGeografia fisica.\nIl comune \u00e8 situato nelle immediate vicinanze di Atene, a sud della capitale."}
{"id": "1233334", "revid": "767487", "url": "https://it.wikipedia.org/wiki?curid=1233334", "title": "Agioi Anargyroi (Attica)", "text": "Agioi Anargyroi () \u00e8 un ex comune della Grecia nella periferia dell'Attica (unit\u00e0 periferica di Atene Occidentale) con 32.957 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Agioi Anargyroi-Kamatero."}
{"id": "1233339", "revid": "253269", "url": "https://it.wikipedia.org/wiki?curid=1233339", "title": "Pauley Perrette", "text": "Biografia.\nPauley Perrette \u00e8 cresciuta in diverse citt\u00e0, spostandosi con frequenza a causa del lavoro del padre.\n\u00c8 stata sposata per tre anni col cantante e attore canadese Coyote Shivers, da cui ha divorziato nel 2004, a causa del carattere violento e abusivo dell'uomo. \nConvive attualmente a Los Angeles con il compagno Thomas Arklie. \u00c8 una sostenitrice di diverse organizzazioni di beneficenza, inclusa la salvaguardia degli animali, l'American Red Cross e i diritti civili degli omosessuali.\nHa avuto problemi di salute a causa della tossicit\u00e0 di un elemento usato per la sua tinta di capelli nero inchiostro (essendo una bionda naturale), che le ha causato una reazione allergica.\nNel 2015 ha subito un'aggressione fisica da un senzatetto, il quale \u00e8 stato poi identificato e condannato.\n\u00c8 un membro della Chiesa Metodista Unita di Hollywood.\nCarriera.\nInizia la carriera con parti minori in diverse opere al cinema e in televisione, tra cui un ruolo ricorrente nella prima stagione della serie \"24\". Dagli anni 1990 in poi prende parte a diversi videoclip, tra cui \"Killer\" di George Michael, \"Secret\" di Madonna e \"The Unnamed Feeling\" dei Metallica. Al cinema, recita nelle pellicole \"The Ring\" e \"Ash Tuesday\".\nRaggiunge la notoriet\u00e0 internazionale nel 2003 con l'interpretazione dell'analista forense Abby Sciuto nella serie televisiva \"NCIS - Unit\u00e0 anticrimine\". Nel 2018 lascia la serie in quanto sostiene di essere stata aggredita fisicamente dall'attore protagonista Mark Harmon in seguito a numerosi diverbi, nati dopo aver contestato i suoi metodi di lavoro che lei definisce \"autoritari\" e la presenza sul set dell'aggressivo cane dell'attore. Una collaboratrice tecnica sarebbe stata aggredita nel 2016 dal pitbull di Harmon, riportando 16 punti di sutura al volto; l'attrice ha pubblicato la foto della donna ferita. Anche Pauley Perrette, secondo le sue affermazioni, sarebbe stata spintonata da Harmon. Dopo queste affermazioni, Harmon ha minacciato di sporgere querela per diffamazione.\nAl di fuori della carriera di attrice, \u00e8 stata la cantante del gruppo punk rock Lo-Ball, oltre a possedere una propria etichetta discografica, la GO Records. Nel 2010 ha registrato la canzone \"Fear\", scritta con Tom Polce, sotto il nome di \"Stop Making Friends\". \nPerrette ha collaborato numerose volte col programma tv sul crimine \"America's Most Wanted\" nel febbraio 2004 donando alla citt\u00e0 di Prattville (Alabama) un assegno di 10.000 dollari, che fu utilizzato per integrare l'offerta di ricompensa per le informazioni che portino all'arresto della persona che uccise Shannon Paulk. Paulk era di Prattville, vicino a dove Perrette visse da bambina. Perrette ha anche donato 10.000 dollari ai funzionari delle forze dell'ordine di Detroit nel 2007 per essere usati come ricompensa per le informazioni sulla scomparsa/ omicidio di Raven Jeffries, una bambina di Detroit di sette anni (l'allora partner di Perrette era di Detroit). La storia fu trasmessa in origine su \"America's Most Wanted\" l'8 settembre 2007, su Fox. Ha anche chiesto aiuto alla trasmissione per trovare gli assassini di una sua amica, Lisa Williamson, assassinata nel 2007 dopo che la sua casa di Detroit fu data alle fiamme. Nel 2009, Perrette ha lavorato col programma sul caso di Tammy Vincent, assassinata nel 1979 e ritrovata nel 2007.\n\u00c8 inoltre scrittrice (compone canzoni e poesie) e fotografa, ed \u00e8 comproprietaria con Matthew Sandusky di una pasticceria, la Donna Bell's Bake Shop a Manhattan.\nDoppiatrici italiane.\nNelle versioni in italiano dei suoi film, Pauley Perrette \u00e8 stata doppiata da: \nDa doppiatrice \u00e8 sostituita da:"}
{"id": "1233340", "revid": "767487", "url": "https://it.wikipedia.org/wiki?curid=1233340", "title": "1+9+8+2 = XX", "text": "1+9+8+2 = XX \u00e8 il quindicesimo album di studio inciso dalla rock band inglese Status Quo, pubblicato per la prima volta nell'aprile del 1982.\nIl disco.\nPrimo LP inciso dagli Status Quo senza la storica formazione originale (il batterista John Coghlan lascia i compagni sostituito da Pete Kircher appena iniziate le sedute di registrazione), \"1+9+8+2 = XX\" \u00e8 anche il disco con cui il gruppo festeggia i primi venti anni di carriera.\nTotalmente insensibili alle ultime critiche di eccessivo semplicismo giunte dai giornali britannici, Rossi e compagni rimangono fino in fondo fedeli alla logica di suonare solo per il gusto del pubblico, sorprendendo tutti con uno degli album pi\u00f9 leggeri e volutamente disimpegnati dell'intera carriera, molto diverso dai classici hard con cui avevano raggiunto la celebrit\u00e0.\nIl lavoro svolto in sala d'incisione consente alla band di elaborare un sound pi\u00f9 aperto e brillante, con atmosfere fresche e divertenti che fanno da sfondo a briose composizioni di puro e frugale rock and roll.\nIl pubblico premia il disco con il primo posto e 20 settimane di permanenza nelle classifiche inglesi.\nSingoli: \"Dear John\" (n. 10 UK); \"She Don't Fool Me\" (n. 36 UK).\nNote:\nDeluxe Edition 2018.\nIl 28 settembre 2018, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1982, con il sound completamente restaurato e rimasterizzato.\nNel secondo CD \u00e8 incluso il brano \"Calling the Shots\", \"lato B\" del singolo \"Jealousy\" e una lunga jam session con vari brani provati in studio.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1982, in versione restaurata e rimasterizzata.\nCD 2\nContiene il brano \"Calling the Shots\" (\"lato B\" del singolo \"Jealousy\") e una lunga jam session con vari brani provati in studio."}
{"id": "1233348", "revid": "767487", "url": "https://it.wikipedia.org/wiki?curid=1233348", "title": "Molly (film)", "text": "Molly \u00e8 un film del 1999 diretto da John Duigan.\nTrama.\nBuck, un brillante uomo in carriera, si ritrova su malgrado ad occuparsi della sorella autistica Molly, visto che l'istituto che la curava ha chiuso. Buck trover\u00e0 molte difficolt\u00e0 a relazionarsi con le bizzarrie della sorella, tanto che perder\u00e0 fidanzata e lavoro, ma col tempo Buck trover\u00e0 un nuovo significato della vita e si occuper\u00e0 a tempo pieno di Molly, insegnandole a badare a se stessa. Grazie a un'operazione per l'impianto di cellule rigenerative, Molly ottiene dei miglioramenti notevoli e sembra riuscire a condurre una vita \"normale\", dove c'\u00e8 spazio anche per l'amore."}
{"id": "1233371", "revid": "125713830", "url": "https://it.wikipedia.org/wiki?curid=1233371", "title": "Spider-Man - L'Uomo Ragno", "text": "Spider-Man - L'Uomo Ragno (\"Spider-Man\", nota anche come \"Spider-Man: The Animated Series\", abbreviato in \"Spider-Man TAS\") \u00e8 una serie a cartoni animati che vede come protagonista l'Uomo Ragno, realizzata e prodotta dai Marvel Studios tra il 1994 e il 1998. In Italia \u00e8 nota, durante le repliche, anche come New Spiderman. Vennero realizzati 65 episodi, autoconclusivi o suddivisi in minisaghe, distribuiti in cinque stagioni. Questa viene generalmente considerata la serie pi\u00f9 fedele al fumetto originale della Marvel Comics. Nella versione italiana mancano gli episodi 59 e 60 che, per motivi ignoti, non sono mai stati doppiati e trasmessi.\nTrama.\nPeter Parker, studente modello, durante una dimostrazione scientifica promossa dal dottor Farley Stillwell dedicata alla neogenica, viene morso da un piccolo ragno divenuto radioattivo. Da quel momento Peter acquisisce grandi poteri che inizia a sfruttare in spettacoli televisivi e di lotta libera per trarre guadagni personali. L'Uomo Ragno si rende conto che il ragno l'ha reso immensamente pi\u00f9 forte, molto pi\u00f9 agile e veloce e gli ha dato istintivamente la nozioni per produrre una ragnatela organica, che utilizza tramite dei dispositivi lancia-ragnatele di sua invenzione applicati sui polsi. Per celare la sua vera identit\u00e0 si cuce una maschera e un costume e si fa conoscere come \"Uomo Ragno\". Alla fine di un suo spettacolo un ladro gli passa a fianco, ma lui, convinto che arrestarlo spetti alla polizia, non fa nulla per fermarlo. Tuttavia al suo ritorno a casa si pente della sua indifferenza: quel ladro era passato per casa sua e aveva ucciso il suo adorato zio Ben. Peter allora comprese che da grandi poteri derivano grandi responsabilit\u00e0.\nPrima stagione.\nNel corso della prima stagione Peter \u00e8 impegnato, sia nella vita civile, che in quella di supereroe, il che lo induce ad affrontare, episodio dopo episodio, il mondo criminale.\nIl principale antagonista \u00e8 Kingpin, un boss che gestisce ogni operazione criminale della citt\u00e0, finanziando le macchine robotiche caccia-ragni di Spencer ed Alistair Smythe. L'elenco dei nemici di Peter \u00e8 lungo: il Dottor Octopus, il Camaleonte, Rhino, lo Scorpione, Hobgoblin, Mysterio e tanti altri.\nIl cuore di Peter nel frattempo \u00e8 diviso tra la rossa Mary Jane Watson e la bionda Felicia Hardy. Dopo il salvataggio dell'astronauta John Jameson a seguito del suo schianto con lo shuttle sul Ponte di Brooklyn, l'Uomo Ragno viene a contatto con un alieno simbionte. La sostanza ricopre Peter di una tuta tutta nera con il simbolo di un enorme ragno bianco sul petto. Il nuovo costume gli fornisce abilit\u00e0 superiori a quelle possedute fra le quali la forza di sollevare pesi enormi oppure di cambiare vestito a proprio piacimento. Ben presto per\u00f2 il comportamento di Peter inizier\u00e0 a farsi pi\u00f9 aggressivo sia come s\u00e9 stesso che come Uomo Ragno, cos\u00ec si reca dal Dottor Connors, che viene convinto ad analizzare la tuta nera: egli gli rivela che indossa un simbionte che ha bisogno di un ospite per sopravvivere ma che rischia di \"sostituirlo\". Peter decide di toglierselo, scoprendo che il simbionte \u00e8 vulnerabile alle onde sonore. Tuttavia il giornalista Eddie Brock si fonde con il simbionte diventando Venom, il pi\u00f9 letale dei nemici di Peter Parker, che riesce a sconfiggere separandolo d'astuzia da Brock e spedendolo nello spazio con un razzo.\nNel corso della prima stagione l'Uomo Ragno avr\u00e0 anche a che fare con il temibile Hobgoblin, un uomo assetato di soldi e potere che grazie ad un aliante che gli \u00e8 stato dato da Norman Osborn tenter\u00e0 di impadronirsi dell'organizzazione di Kingpin, e poi con il Camaleonte, che possiede un dispositivo inserito nella sua cintura grazie al quale pu\u00f2 assumere l'aspetto di chiunque egli abbia gi\u00e0 incontrato.\nSeconda stagione (\"Neogenic Nightmare\").\nNella seconda stagione Kingpin, con lo scopo di eliminare l'Uomo Ragno, si coalizza con alcuni criminali precedentemente sconfitti da Peter: il Camaleonte, Rhino, Mysterio, Shocker, lo Scorpione e il Dottor Octopus. Il gruppo diviene noto come i Perfidi Sei (Sinistri Sei nel fumetto originale). Comunque l'Uomo Ragno li batter\u00e0 con difficolt\u00e0. Peter fu successivamente costretto a salvare la bella Mary Jane Watson dal tremendo Hydro-Man, che scompare evaporando dando a tutti l'impressione di essere morto.\nL'eroe scopr\u00ec inoltre che il processo che lo aveva trasformato nell'Uomo Ragno non era ancora terminato e che stava procedendo sempre pi\u00f9 velocemente. Purtroppo, a poco a poco, l'Uomo Ragno finisce col trasformarsi addirittura in un \"Ragno Uomo\", una specie di ragno gigante senza ragione, nonostante avesse chiesto aiuto agli X-Men e al Professor X. Ma la dottoressa Mariah Crawford, che ha una relazione con Kraven il Cacciatore, crea un antidoto per invertire il processo, che gli viene iniettato dallo stesso Kraven con l'aiuto di Frank Castle (il Punitore), che era intervenuto per annientare l'Uomo Ragno credendolo un criminale.\nNel corso della stagione l'Uomo Ragno fa squadra anche con Blade, intervenuto in citt\u00e0 dopo che Michael Morbius, studente collega di Peter, viene accidentalmente trasformato in un vampiro dopo un morso di un pipistrello contaminato dal sangue mutante di Peter Parker.\nDurante la seconda stagione pi\u00f9 volte l'Uomo Ragno si ritrover\u00e0 in mezzo alla battaglia tra due signori del crimine, ovvero Kingpin e Silvermane, che lottano per il possesso della potente Tavola del Tempo, capace di ringiovanire chiunque. Silvermane, ormai vecchio, usa la Tavola senza comprenderne a fondo i rischi e finisce suo malgrado per tornare ad essere un neonato. La Tavola finir\u00e0 poi tra le mani di Adrian Toomes, che cercher\u00e0 a sua volta di usarla per ringiovanire col solo risultato di acquisire la capacit\u00e0 di succhiare temporaneamente la giovinezza dalle altre persone. Alla fine della stagione, Mary Jane sparisce improvvisamente dopo essersi recata ad un incontro col suo presunto padre, che non vede da quando era una bambina.\nTerza stagione (\"The Sins of the Fathers\").\nIn questa stagione appaiono Iron Man, il Dottor Strange, Wong e Devil. Viene dunque introdotta la magia. Il dottor Strange aiuter\u00e0 Peter Parker a salvare Mary Jane, finita nella setta del Barone Mordo, a sua volta servo di Dormammu, essere di un'altra dimensione che vuole invadere la Terra per nutrirsi della sua energia.\nIntanto l'Uomo Ragno conosce Madame Web, un'anziana maga veggente che cercher\u00e0 di guidare il ragazzo per prepararlo ad una futura e grande prova, continuando di tanto in tanto a contattarlo e cercando di dargli delle importanti lezioni da apprendere.\nIn questa stagione inoltre l'Uomo Ragno si trova ad affrontare anche Norman Osborn per la prima volta nei panni di Goblin dopo aver sperimentato su s\u00e9 stesso un pericoloso gas, diventando suo malgrado un essere con uno sdoppiamento di personalit\u00e0.\nPeter conosce inoltre Matt Murdock, avvocato non vedente, che in segreto \u00e8 il vigilante Devil che vuole giustizia su Kingpin, colpevole di aver ucciso suo padre molti anni prima. Sar\u00e0 proprio Murdock a rivelare all'Uomo Ragno che la vera identit\u00e0 del suo arcinemico, Kingpin, \u00e8 quella del miliardario filantropo Wilson Fisk, il quale poco tempo dopo decider\u00e0 di trasformare (con l'aiuto di Herbert Landon) Alistair Smythe in un cyborg dopo che questi ha dimostrato di volersi ribellare a lui, in modo da usarlo come nuova arma contro l'Uomo Ragno. Tuttavia Smythe sfugge al controllo di Fisk, e anzi si ribella contro di lui e scopre che Kingpin ha tenuto in vita in una bara criogenica il padre di Alistair, Spencer Smythe, che Alistair aveva creduto morto in un'esplosione dandone la colpa all'Uomo Ragno. Recuperato il corpo di suo padre, Alistair promette a s\u00e9 stesso di fare di tutto pur di risvegliarlo.\nDurante la terza stagione si verifica anche il ritorno di Venom dallo spazio; il simbionte \u00e8 stato riportato sulla Terra da Mordo per ordine di Dormammu, che vuole fare riunire l'alieno con Eddie Brock in modo che Venom possa servirlo e recuperare un dispositivo delle Stark Industries che lo liberer\u00e0 dalla sua dimensione. Il simbionte per\u00f2 durante il suo viaggio nello spazio si \u00e8 riprodotto, e il nuovo simbionte si unisce al criminale pazzoide Cletus Kasady, diventando cos\u00ec il tremendo Carnage, che si mette a sua volta al servizio di Dormammu. Per impedire l'arrivo di Dormammu sulla Terra, l'Uomo Ragno sar\u00e0 costretto ad allearsi con Iron Man e con lo stesso Venom, che a differenza di Kasady prova ancora dei sentimenti amorosi per qualcuno, ovvero la dottoressa Ashley Kafka. Infine Venom e Carnage vengono trasportati nella dimensione di Dormammu dopo uno scontro con Iron Man e l'Uomo Ragno, mentre Mordo scappa ancora.\nNel corso di una battaglia tra l'Uomo Ragno e Goblin, Mary Jane scompare nel nulla, finendo in un vortice dimensionale in cui precipita poco dopo anche lo stesso Goblin. Arrabbiato con Madame Web, l'Arrampicamuri le grida di non chiamarlo mai pi\u00f9, ma lei scomparendo gli annuncia che un giorno lui la rivedr\u00e0.\nQuarta stagione (\"Partners in Danger\").\nPeter \u00e8 disperato per la scomparsa di Mary Jane, di cui si sente responsabile; si trova poi ad indagare sul mistero legato al passato del padre di Felicia Hardy, John Hardesky, il quale era scomparso tanti anni prima. Scoprir\u00e0 che egli era un ladro estremamente agile, noto come il Gatto, e che il dottor Octavius sta cercando di ricattare la famiglia Hardy minacciandoli di svelare a tutto il mondo che il padre di Felicia era un ladro. Indagando pi\u00f9 a fondo, tuttavia, Peter scopre che il Gatto da ragazzo era stato una spia ingaggiata da presunti americani per spiare di nascosto il momento della creazione di una nuova arma nazista durante la seconda guerra mondiale, ovvero il siero del supersoldato. Il Gatto si era poi reso conto che il siero, sperimentato su Steve Rogers, non era stato prodotto dai nazisti, ma al contrario dagli americani, e cos\u00ec si era rifiutato di svelare a chi l'aveva ingaggiato la formula segreta del siero capendo di essere stato ingaggiato dai nazisti al comando di Teschio Rosso. Sfuggendo cos\u00ec ai nazisti, il Gatto aveva passato il resto della vita celando il segreto della formula del siero, sapendo quanto essa fosse pericolosa. In seguito per\u00f2 l'uomo era stato arrestato dallo S.H.I.E.L.D. e da allora era detenuto presso la base aerea dell'organizzazione, controllata da Nick Fury.\nKingpin, con un astuto diversivo, riesce per\u00f2 a far evadere di nascosto il Gatto, mentre il Dottor Octopus, su ordine di Kingpin cattura Felicia Hardy. Il Gatto si ritrova cos\u00ec costretto a sperimentare su sua figlia, che non vedeva da quando era una bambina, il siero del supersoldato, trasformandola cos\u00ec nella Gatta Nera, con la capacit\u00e0 di cambiare sembianze e una forza e agilit\u00e0 sovrumane; con l'aiuto dell'Uomo Ragno, che ignora la sua vera identit\u00e0, quest'ultima fa evadere suo padre dal laboratorio, cos\u00ec Hardesky torna prigioniero dello S.H.I.E.L.D. che lo terr\u00e0 al sicuro da altri criminali che vogliono ottenere la formula del siero del supersoldato.\nLa Gatta Nera diventa presto la compagna di avventure dell'Uomo Ragno, che inizia ad innamorarsi di lei pur continuando a non conoscerne l'identit\u00e0. Poco tempo dopo, con lo zampino di Kingpin, che desidera ottenere l'immortalit\u00e0, viene ritrovato Michael Morbius; questi \u00e8 ormai mutato in un mostro orrendo, ma la scienza lo riporta al suo normale aspetto di vampiro. Inoltre, sulle tracce di Morbius si getta anche la regina di vampiri, che \u00e8 la madre di Blade, che vuole impadronirsi della tecnologia che ha trasformato Morbius in vampiro in modo da trasformare tutti gli umani in altri vampiri. Morbius, dopo averla fermata con l'aiuto dell'Uomo Ragno e della Gatta Nera, cos\u00ec sceglie di darle la caccia insieme a quest'ultima, che cos\u00ec lascia la citt\u00e0, e Blade.\nHarry Osborn intanto scopre che l'Uomo Ragno \u00e8 il suo amico Peter Parker, e comincia ad avere delle visioni di Goblin che gli promette che, se ubbidir\u00e0 ai suoi ordini, gli dir\u00e0 che fine ha fatto suo padre Norman. Il ragazzo cos\u00ec si trasforma nel nuovo Goblin e inizia a dare la caccia all'Uomo Ragno; nella battaglia si intromette anche il Punitore, deciso ad aiutare la zia di Mary Jane a ritrovare la ragazza scomparsa tempo prima. Harry scopre poi che suo padre era stato Goblin prima di lui. Con l'aiuto del Punitore l'Uomo Ragno riesce a catturare Harry, sperando di poterlo fare tornare alla normalit\u00e0 dopo essere impazzito per via dell'accaduto, e poco dopo Mary Jane riappare all'improvviso, raccontando di non ricordare nulla su cosa le \u00e8 capitato a seguito della sua scomparsa. L'Uomo Ragno le rivela finalmente la sua vera identit\u00e0 e le chiede di sposarlo, e lei accetta.\nQuinta stagione.\nNonostante l'irruzione di Harry Osborn nelle vesti di Goblin e dello Scorpione, che si \u00e8 alleato con Smythe per un breve periodo, il matrimonio di Peter e Mary Jane viene infine celebrato.\nNella minisaga degli episodi dal 54 a 58, detta \"I sei guerrieri dimenticati\" Peter si mette ad indagare sulla ragione della morte dei suoi genitori e sul loro passato; dovr\u00e0 inoltre allearsi con cinque anziani ex supereroi, un tempo compagni di Capitan America durante la Seconda Guerra Mondiale e nemici del nazismo, per impedire che Kingpin (supportato dai Perfidi Sei, con l'Avvoltoio come sostituto di Mysterio o il figlio di Teschio Rosso, Ivan Kragov (pseudonimo di Rheinoldt Schmidt), si impossessino di una super-arma creata dagli scienziati tedeschi durante la seconda guerra mondiale, creduta da tempo una leggenda ma sulla quale avevano indagato vent'anni prima i genitori di Peter. Gli eroi con cui si allea l'Uomo Ragno sono Black Marvel (alias Omar Mosely), il Distruttore (alias Kevin \"Keen\" Marlow, vecchio amico di Ben Parker), Miss America, Thunder e Trottola.\nPi\u00f9 avanti si scoprir\u00e0 che la Mary Jane riapparsa dopo mesi a New York non \u00e8 altro che un clone che morir\u00e0 tra le braccia di Peter. Mentre \u00e8 distrutto dal dolore per la perdita del clone di Mary Jane (che l'ha amato senza sapere neanche lei la propria reale identit\u00e0), Peter viene convocato da Madame Web, che gli annuncia che il momento della sua pi\u00f9 grande missione sta giungendo e lo teletrasporta su un altro pianeta.\nGiunto su un altro pianeta, l'Uomo Ragno viene costretto dal potentissimo Arcano a combattere una tremenda battaglia tra bene e male contro cinque super-criminali: il Dottor Octopus, Alistair Smythe, il malvagio Dottor Destino, Teschio Rosso e Lizard. A Peter viene offerta la possibilit\u00e0 di trasportare sul pianeta alcuni supereroi che dovranno aiutarlo a sfidare i supercriminali. L'Uomo Ragno sceglie allora di trasportare sul pianeta i Fantastici Quattro, la supereroina Tempesta, presa dal gruppo degli X-Men, Capitan America, Iron Man e la Gatta Nera e i suddetti escono vittoriosi da questa battaglia.\nSuccessivamente l'Uomo Ragno viene trasportato dallo stesso Arcano in una dimensione alternativa dove deve vedersela con il pi\u00f9 sanguinario e crudele dei suoi nemici: Carnage. L'Arcano e Madame Web, sua compagna, gli mostrano nel frattempo altre versioni di Peter Parker, tra cui il Ragno Rosso, conosciuto col nome di Ben Reilly, che spiega di essere il clone del Peter Parker della propria dimensione, che aveva avuto una vita molto difficile dato che perse, oltre ai genitori, anche la zia May. Per ultimo gli rimase solo lo zio Ben che mor\u00ec lasciandolo solo, portando Peter alla follia.\nDopo essere divenuto l'Uomo Ragno si imbatt\u00e9 nello scienziato Miles Warren, che speriment\u00f2 su di lui le sue tecniche di clonazione. Ben, credendo di essere quel clone, cambi\u00f2 identit\u00e0 per stare lontano dalla sua vita. Una volta che Ben divenne un eroe conosciuto come il Ragno Rosso, la cosa fece arrabbiare il Parker originale. Allora il dottor Curt Connors, studiando il loro DNA, arriv\u00f2 alla conclusione che forse il clone poteva essere il creduto originale Peter Parker e non Ben. Questa rivelazione lasci\u00f2 Peter scioccato, portando ad odiare con tutto se stesso Ben.\nL'Uomo Ragno riesce tuttavia a far rinsavire il Ragno Carnage dopo avergli fatto incontrare lo zio Ben di una realt\u00e0 alternativa, e il nemico, per evitare di creare ulteriori danni, entra in un portale dimensionale.\nTutti tornano alle loro dimensioni ad eccezione del protagonista e di un Uomo Ragno senza poteri, perch\u00e9 Madame Web vuole mostrare a Peter un'ultima cosa.\nL'Uomo Ragno senza poteri ammette infine di essere l'attore che interpreta l'Uomo Ragno in una serie televisiva; Peter, essendo felice di fungere da ispirazione ai giovani per il proprio eroismo, incontra il suo creatore, Stan Lee. La serie si conclude con il ritorno dell'Uomo Ragno nella sua dimensione natale assieme a Madame Web, promettendo di cercare il suo amore Mary Jane per vivere con lei il resto della sua vita.\nIl finale sembra fare da prologo a un seguito, che per\u00f2 non venne mai realizzato per via della cancellazione della serie.\nProduzione.\nLa serie venne prodotta dai Marvel Studios tra il 1994 e il 1998, ma venne cancellata a causa di disaccordi con il canale televisivo, visto che erano pianificati almeno altri venti episodi. La serie, infatti, venne pesantemente censurata dalla Fox: per esempio, vennero eliminate le parole \"morte\" e \"uccidere\", rimpiazzate completamente con parole meno \"cruente\", come \"sconfiggere\". All'Uomo Ragno fu impedito di tirare pugni e calci. Le scene di violenza sono state pesantemente censurate, rimuovendo la maggior parte delle parti in cui l'Uomo Ragno picchia o viene picchiato.\nAmbientazione nel Multiverso Marvel.\nSecondo la terminologia del Multiverso Marvel la serie animata \u00e8 ambientata principalmente nell'universo Terra-92131, lo stesso nella quale hanno luogo la maggior parte degli episodi della serie \"Insuperabili X-Men\". Tuttavia negli ultimi due episodi si sono viste o sono state menzionate anche altre realt\u00e0:\nNon \u00e8 noto il nome della realt\u00e0, mostrata brevemente nel penultimo episodio, nella quale il Ragno Carnage riesce a far esplodere la bomba che porter\u00e0 alla distruzione dell'universo.\nEdizione italiana.\nL'edizione italiana \u00e8 stata inizialmente trasmessa dalla Rai negli anni '90, venendo invece successivamente trasmessa su Italia 1 e su Fox Kids nei decenni successivi. Nella versione italiana, per motivi ignoti, non risultano presenti il 59\u00ba e il 60\u00ba episodio, nonostante il secondo fosse molto importante per la comprensione della trama generale. L'edizione italiana presenta alcuni errori di traduzione, seppur pochi. Un caso che pu\u00f2 essere considerato importante \u00e8 che nel secondo episodio, in una scena, per un errore di traduzione, Flash Thompson si riferisce all'Uomo Ragno col suo vero nome, cosa che poteva indurre lo spettatore italiano a credere erroneamente che lui conoscesse la sua vera identit\u00e0. Un caso simile si ha nell'episodio \"Il Goblin Verde\", dove in una scena l'Uomo Ragno si riferisce a Fisk chiamandolo \"Kingpin\", nonostante lui non sapesse ancora che i due sono la stessa persona. L'adattamento italiano spesso non tiene conto della terminologia italiana usata nei fumetti, e si hanno perci\u00f2 diversi casi di personaggi chiamati col loro nome originale (come lo Scorpione, Lapide o Testa di Martello), o viceversa di casi in cui vengono tradotti nonostante nei fumetti venissero chiamati col nome originale (come Lizard o Prowler, tradotti come \"la Lucertola\" e \"il Predatore\" nel cartone, anche se il primo verr\u00e0 chiamato col nome originale negli ultimi episodi). Da segnalare che si hanno inoltre diversi casi di personaggi che vengono chiamati in pi\u00f9 modi diversi all'interno della serie, per esempio il nome di Goblin \u00e8 stato inizialmente tradotto in \"Goblin Verde\", per poi mantenere l'originale \"Green Goblin\" e, similmente, i nomi di Lizard e del Camaleonte sono stati inizialmente tradotti e poi lasciati in inglese. \u00c8 inoltre da notare che nell'adattamento italiano i nomi di Kingpin e di Hobgoblin sono talvolta preceduti da un articolo (\"il Kingpin\", \"l'Hobgoblin\") e talvolta no.\nInfluenza culturale.\nParte della trilogia cinematografica di Sam Raimi sembra essere notevolmente ispirata a questa serie per alcuni fattori riguardanti la storia e il design dei personaggi, a partire dal costume dell'Uomo Ragno che nel film appare molto simile al cartone, oltre che per il fatto che non \u00e8 presente Gwen Stacy, che viene sostituita da Mary Jane come primo interesse amoroso. Inoltre il film si rif\u00e0 alla serie anche per la duplice personalit\u00e0 di Norman Osborn/Goblin e per la battaglia finale con quest'ultimo in cui Goblin, dopo aver scoperto la vera identit\u00e0 dell'Uomo Ragno, tenta di uccidere Mary Jane e alla fine perisce di sua mano, colpito accidentalmente dal suo stesso aliante dopo aver tentato di colpire alle spalle Peter. In \"Spider-Man 3\", inoltre la scena in cui Peter viene \"posseduto\" dal simbionte nel sonno e si risveglia a testa in gi\u00f9 con indosso il costume nero mentre si specchia in un grattacielo, \u00e8 stata fatta quasi nello stesso identico modo in cui avviene nell'episodio iniziale della saga di Venom, e inoltre nel film viene mantenuto il fatto che, dopo aver indossato il costume nero, Peter diventi pi\u00f9 crudele, cosa presente nella serie animata ma non nel fumetto originale. Anche le caratteristiche del Dottor Octupus (antagonista di \"Spider-Man 2\") sono simili a quelle del cartone."}
{"id": "1233376", "revid": "75433", "url": "https://it.wikipedia.org/wiki?curid=1233376", "title": "Acciottolato", "text": ""}
{"id": "1233379", "revid": "289247", "url": "https://it.wikipedia.org/wiki?curid=1233379", "title": "S.S. Cosma e Damiano", "text": ""}
{"id": "1233381", "revid": "287204", "url": "https://it.wikipedia.org/wiki?curid=1233381", "title": "S\u00e3o Caetano Futsal", "text": "Il S\u00e3o Caetano Futsal \u00e8 una squadra brasiliana di calcio a 5 con sede a S\u00e3o Caetano do Sul.\nStoria.\nFondato il 6 gennaio 2003, il S\u00e3o Caetano non ha finora ottenuto nessun titolo di rilievo nazionale; ha partecipato alla Liga Futsal per la prima volta nel 2006 giungendo in diciannovesima e penultima posizione. Successivamente, ha avviato la collaborazione con lo Sport Club Corinthians Paulista assumendo temporaneamente la denominazione \"S\u00e3o Caetano/Corinthians Unip\"."}
{"id": "1233382", "revid": "106456", "url": "https://it.wikipedia.org/wiki?curid=1233382", "title": "Gaspard III di Coligny", "text": ""}
{"id": "1233389", "revid": "729019", "url": "https://it.wikipedia.org/wiki?curid=1233389", "title": "Superliga 2005-2006 (Slovacchia)", "text": "L'edizione 2005-06 della Corgo\u0148 Liga vide la vittoria finale del MFK Ru\u017eomberok.\nCapocannoniere del torneo furono R\u00f3bert R\u00e1k (Nitra) e Erik Jendri\u0161ek (MFK Ru\u017eomberok), con 21 reti."}
{"id": "1233391", "revid": "330183", "url": "https://it.wikipedia.org/wiki?curid=1233391", "title": "Quad (veicolo)", "text": ""}
{"id": "1233392", "revid": "277947", "url": "https://it.wikipedia.org/wiki?curid=1233392", "title": "Dramma borghese", "text": "Il dramma borghese \u00e8 un componimento teatrale che rappresenta personaggi della piccola e media borghesia o dei ceti cittadini agiati ma non appartenenti alla nobilt\u00e0 e ne descrive la vita quotidiana, le disavventure, le aspirazioni. Si \u00e8 sviluppato in Europa tra il XVIII e il XIX secolo.\nLa drammatizzazione della vita del ceto borghese permise la descrizione di interni familiari, di tragedie domestiche, di vicissitudini di personaggi non pi\u00f9 \"grandiosi\" o \"eroici\" come in passato, ma pi\u00f9 vicini al nuovo ceto rampante: i sentimenti nobili non erano pi\u00f9 appannaggio di regine o imperatori ma divenivano elementi caratteristici del nuovo stile. \n\u00c8 proprio con il teatro borghese che nasce il \"dramma\" propriamente detto: il termine, oltre ad indicare qualsiasi componimento teatrale in generale, si differenzia dai precedenti generi teatrali come, ad esempio, la tragedia o la commedia per la messa in scena di vicissitudini private. La borghesia veniva finalmente rappresentata in palcoscenico. \nL'antesignano nel genere \u00e8 considerato il dramma anonimo \"Arden of Faversham\" (o \"Arden of Feversham\"), da alcuni attribuito a William Shakespeare, che sposta l'elemento tragico all'ambientazione domestica. Anche \"The Merchant of London\" di George Lillo, rappresentato nel 1731 a Londra, ambienta l'azione scenica nella sfera privata del borghese. Uno dei precursori del genere \u00e8 anche l'italiano Carlo Goldoni, che mise in scena vizi e virt\u00f9 della borghesia e dei nobili come, ad esempio, ne \"La locandiera\" del 1753.\nIl nuovo soggetto della drammaturgia non fu, per\u00f2, sempre felice della rappresentazione che di esso offrivano i drammaturghi: non di rado i borghesi disertavano le sale teatrali vedendosi derisi e sminuiti nei comportamenti. \nUno degli esponenti di spicco dal punto di vista teorico e della realizzazione pratica fu Gotthold Ephraim Lessing, che si fece promotore, con la sua opera, della rappresentazione in scena della coscienza borghese.\nIl Dramma borghese fu un'evoluzione del teatro del tardo Settecento, diffusosi dalla Francia a tutto il resto d'Europa. In particolare con l'avvento di drammaturghi non pi\u00f9 legati alle antiche forme della Com\u00e8die Fran\u00e7aise, erede a sua volta dell'unione tra le compagnie francesi e la Commedia dell'arte all'italiana ormai dopo il 1789 non pi\u00f9 legata al suo corrispondente italiano che era quasi scomparso dopo la riforma goldoniana.\nSul finire dell'Ottocento il dramma borghese non si limita a rappresentare tematiche della vita quotidiana, ma comincia a rappresentare la crisi della classe borghese, soprattutto la crisi di valori (fede, famiglia...). L'adulterio diventa quindi uno dei temi prediletti, Luigi Pirandello ne \u00e8 l'esempio lampante, e l'attrice greca Evanghel\u00eca Paraskevopulu fu una delle sue migliori interpreti. Vengono inoltre analizzate le malformit\u00e0 della societ\u00e0 e la crisi dell'individuo stesso. "}
{"id": "1233393", "revid": "121427", "url": "https://it.wikipedia.org/wiki?curid=1233393", "title": "Matteo de Simone", "text": ""}
{"id": "1233395", "revid": "287204", "url": "https://it.wikipedia.org/wiki?curid=1233395", "title": "Polissena del Porcello", "text": "Polissena del Porcello \u00e8 un romanzo per ragazzi scritto da Bianca Pitzorno e pubblicato nel 1993.\nTrama.\nLa protagonista, Polissena, \u00e8 una bambina con tantissima fantasia, innamorata di storie di principesse e castelli. Pur essendo il felice componente di una ricca e bella famiglia, spesso fantastica sull'essere una trovatella, figlia perduta di un re. Un giorno per\u00f2 viene a sapere per caso d'essere davvero una trovatella. Sconvolta, fugge di casa e si reca al convento delle suore da cui \u00e8 stata trovata. L\u00e0 riceve dalla Superiora uno scrigno con gli oggetti che aveva indosso quando era neonata, ma il contenuto la delude: una grossa sciarpa di ruvida lana, una calza di seta rossa, uno strano pezzo di tela rigida nero e bianco e un ciondolo di corallo a forma di pesce. Con quegli umili e misteriosi oggetti in mano, Polissena parte alla ricerca dei suoi veri genitori, aggregandosi quasi subito ad un circo itinerante gestito da una sveglia e arruffata bambina chiamata Lucrezia. Comincia cos\u00ec un viaggio ricco di peripezie e di sorprese, che porter\u00e0 le due bambine lungo diverse strade, alla ricostruzione di un'incredibile storia, tra umili pescatori, spietati pirati, ricchi agricoltori, bizzarri eremiti, principesse infelici e povere sguattere, dove alla fine si scoprir\u00e0 che Polissena non \u00e8 altro che la figlia dei genitori che sapeva di avere all'inizio.\nNote.\nLe illustrazioni sono di Quentin Blake."}
{"id": "1233396", "revid": "599013", "url": "https://it.wikipedia.org/wiki?curid=1233396", "title": "Superliga 2004-2005 (Slovacchia)", "text": "L'edizione 2004-05 della Corgo\u0148 Liga vide la vittoria finale dell'.\nCapocannoniere del torneo fu Filip \u0160ebo (Artmedia Bratislava), con 22 reti."}
{"id": "1233397", "revid": "9873197", "url": "https://it.wikipedia.org/wiki?curid=1233397", "title": "Polissena del porcello", "text": ""}
{"id": "1233399", "revid": "729019", "url": "https://it.wikipedia.org/wiki?curid=1233399", "title": "Superliga 2003-2004 (Slovacchia)", "text": "L'edizione 2003-04 della Corgo\u0148 Liga vide la vittoria finale del M\u0160K \u017dilina.\nCapocannoniere del torneo fu Roland \u0160tevko (MFK Ru\u017eomberok), con 17 reti."}
{"id": "1233401", "revid": "1699816", "url": "https://it.wikipedia.org/wiki?curid=1233401", "title": "From the Makers of", "text": "From the Makers of \u00e8 un triplo album di raccolta del gruppo musicale rock britannico Status Quo, pubblicato l'8 novembre 1982.\nIl disco.\nNell'ambito delle celebrazioni legate al primo ventennale della band, viene pubblicata questa maxi antologia contenente 36 tracce scelte tra i brani di maggior successo incisi a partire dagli anni sessanta.\nIn realt\u00e0, solo i primi due dischi hanno la foggia di una classica raccolta di successi, mentre le tracce del terzo vinile provengono invece da uno storico concerto tenuto dalla band al \"National Exhibition Centre\" di Birmingham pochi mesi prima, nel maggio del 1982, alla presenza dei reali inglesi Carlo e Lady Diana.\nSebbene si tratti di una mega-raccolta nelle intenzioni riservata solo ai collezionisti - e, per di pi\u00f9, con un prezzo di vendita stellare -, il prodotto ottiene un clamoroso riscontro di consensi anche al di fuori dei seguaci della band salendo al n. 4 UK e divenendo il 14\u00ba album consecutivo a raggiungere la Top 5 delle classifiche inglesi.\nDel prodotto non risultano ristampe CD.\nL'ultimo dei tre dischi verr\u00e0 tuttavia ripubblicato a parte come singolo album in vinile nel 1984 col titolo di \"Live at the N.E.C.\" e ristampato in versione CD remasterizzato nel 2006.\nSingoli: \"Caroline (Live at the NEC)\" (n. 13 UK)."}
{"id": "1233406", "revid": "287204", "url": "https://it.wikipedia.org/wiki?curid=1233406", "title": "Superliga 2002-2003 (Slovacchia)", "text": "L'edizione 2002-03 della Corgo\u0148 Liga vide la vittoria finale del .\nCapocannoniere del torneo furono Marek Mint\u00e1l (M\u0160K \u017dilina) e Martin Fabu\u0161 (/), con 20 reti."}
{"id": "1233407", "revid": "287204", "url": "https://it.wikipedia.org/wiki?curid=1233407", "title": "Superliga 2001-2002 (Slovacchia)", "text": "L'edizione 2001-02 della Corgo\u0148 Liga vide la vittoria finale del M\u0160K \u017dilina.\nCapocannoniere del torneo fu Marek Mint\u00e1l (M\u0160K \u017dilina), con 21 reti."}
{"id": "1233410", "revid": "56818", "url": "https://it.wikipedia.org/wiki?curid=1233410", "title": "Sommo Sacerdote", "text": ""}
{"id": "1233411", "revid": "228587", "url": "https://it.wikipedia.org/wiki?curid=1233411", "title": "Melograna", "text": ""}
{"id": "1233416", "revid": "290948", "url": "https://it.wikipedia.org/wiki?curid=1233416", "title": "Coibentazione", "text": "La coibentazione \u00e8 una tecnica per isolare un sistema avente differenti condizioni termoacustiche da un altro, in modo che i due sistemi non scambino calore o suono tra di loro, si parla perci\u00f2 di isolamento termico, isolamento acustico o termoacustico.\nDescrizione.\nin edilizia la coibentazione viene effettuata interponendo tra le due parti specifici materiali (ad es. in forma di pannelli) che non permettono lo scambio di calore, nel caso di isolamento termico (\"cappotto termico\"), o lo scambio di vibrazioni, nel caso di isolamento acustico.\nLa coibentazione ha ruolo rilevante in molti processi industriali, per motivi di natura tecnica, ma anche in ambito edilizio, soprattutto per i nuovi e sempre pi\u00f9 necessari criteri di efficienza energetica, ad esempio nelle fasi di progettazione, realizzazione e gestione del progetto. Tale certificazione \u00e8 stata stabilita con la Direttiva dell'Unione europea 2002/91/Ce.\nUn'adeguata coibentazione termica delle pareti di un edificio permette di ridurre il flusso termico uscente dall'interno (casa, oggetto da mantenere caldo) verso l'esterno freddo, nella stagione fredda. Viceversa, durante la stagione calda impedisce che il flusso termico penetri nell'interno (casa da mantenere fredda).\nUna sufficiente coibentazione termica, pu\u00f2 avere valenza minima in ambito acustico, e viceversa: un preciso progetto specifico per l'uno o l'altro aspetto sar\u00e0 reciprocamente diverso, come rispetto ad un terzo appositamente studiato per ottimizzare sia l'isolamento termico sia l'isolamento acustico.\n\u00c8 poi da tener presente che i trattamenti acustici professionali (per musica, o rilevazioni scientifiche) comprendono, oltre all'isolamento, un adeguato trattamento dell'acustica interna della sala da isolare, con geometrie e trattamenti fonoassorbenti/correttori acustici oppurtuni (per ottimizzare/rendere lineare la risposta in frequenza/amplificazione dei suoni che vengono prodotti nella sala), cosa a cui \u00e8 complementare la parte di coibentazione che si occupa dell'isolamento (in intercapedini dietro, o sul lato esterno dei muri, o su muri adiacenti) per evitare tanto che i suoni interni alla sala escano, quanto che suoni esterni entrino. L'adeguato trattamento dell'acustica interna alla sala - evitando che i suoni vi riverberino (cio\u00e8 i suoni prodotti all'interno vengano enfatizzati da lunghe riflessioni sulle pareti), applicando materiale fonoassorbente sulle pareti impedendo anche i suoni eventualmente filtranti dall'esterno vi trovino inopportuna amplificazione.\nMateriali per la coibentazione termica.\nLana di roccia, lana di vetro, lana di pecora, fibra di cellulosa, sughero, fibre di legno, fibra di canapa, fibra di cocco, vetro cellulare.\nMateriali per la coibentazione acustica.\nUna buona coibentazione acustica viene realizzata accoppiando opportunamente materiali fonoassorbenti e materiali fonoisolanti, anche in strati multipli separati da intercapedini d'aria.\nAssorbimento acustico.\nI materiali fonoassorbenti possono essere fibrosi (Lana di vetro, lana di roccia, sughero, truciolato, tessuti, fonoglass, etc.) o a celle aperte (Poliuretano espanso, melammina espansa, foam glass, etc.).\nIsolamento acustico.\nMateriali fonoisolanti specifici sono ad esempio gomma, piombo. Diversi materiali normalmente utilizzati nell'edilizia (Mattoni, cemento, cartongesso, etc.) possiedono intrinsecamente un variabile potere di isolamento acustico."}
{"id": "1233422", "revid": "86599", "url": "https://it.wikipedia.org/wiki?curid=1233422", "title": "Lowell Observatory Near-Earth-Object Search", "text": "Il Lowell Observatory Near-Earth-Object Search (LONEOS) \u00e8 stato un programma intrapreso dalla NASA e dall'Osservatorio Lowell In Arizona, precisamente a Flagstaff, che aveva come scopo primario la ricerca di oggetti spaziali vicini alla Terra. Tale programma venne avviato nel 1993 e si concluse nel febbraio del 2008. Il principale ricercatore della missione era Ted Bowell.\nIl LONEOS venne progettato per cercare asteroidi (ECAs) e comete (ECCs) vicine alla Terra, oggetti noti anche come NEOs. Esiste la possibilit\u00e0 di collisioni tra questi corpi e la Terra che possono essere devastanti sino a provocare estinzioni come quelle avvenute in passato. Con questo programma, si poteva prevedere la venuta di questi oggetti, condizione necessaria per un intervento in grado di modificarne la traiettoria. Esiste, per esempio il progetto per realizzare un \"rimorchiatore di asteroidi\" che dovrebbe permettere di cambiare la traiettoria di un determinato corpo diretto sulla Terra, tanto pi\u00f9 efficace quanto maggiore \u00e8 il preavviso. Tra il 1999 e il 2000, l'efficienza del LONEOS aument\u00f2 sensibilmente, poich\u00e9 furono applicati una fotocamera CCD e un software per la compressione delle immagini digitali.\nIl telescopio.\nIl LONEOS utilizzava un telescopio Schmidt con apertura di 0,6 m e con f/1.8 dotato di un sensore di tipo CCD con una risoluzione di 16 Megapixel che garantiva un campo visivo che va da 3,57 a 1,58 gradi; fu acquisito dall'Universit\u00e0 di Weslayan, Ohio, nel 1990. Il telescopio era in grado di scandagliare in una sola notte quattro volte un'area di cielo di circa 1000\u00b0 quadrati, la ripetizione delle riprese era necessaria per rilevare il movimento di asteroidi e comete e per calcolare usando le diverse posizioni la loro orbita. La fotocamera CCD riusciva ad individuare un asteroide con una magnitudine apparente di 19,8, praticamente una debolissima luce.\nLa fotocamera CCD.\nIl chip della camera CCD venne prodotto dalla Loral. La Camera scattava fotografie con una risoluzione massima di 2048 per 2048 pixel. Svolgeva anche la funzione di misuratore termoelettrico su scala Celsius. La camera, cilindrica, aveva un diametro di 7 pollici (17,8\u00a0cm circa). Era in grado di scandire la volta celeste ad una velocit\u00e0 fino a 250 kpixel/s con una profondit\u00e0 di 14 bit per pixel."}
{"id": "1233425", "revid": "1863966", "url": "https://it.wikipedia.org/wiki?curid=1233425", "title": "Ritratto di dama (De Predis)", "text": "Ritratto di dama \u00e8 un dipinto a tempera e olio su tavola attribuito al pittore leonardesco Giovanni Ambrogio De Predis. L'opera si trova nella sala 1 della Biblioteca Ambrosiana di Milano.\nStoria e descrizione.\nRitenuta inizialmente di mano di Leonardo da Vinci, veniva associata al \"Ritratto di musico\", custodito nello stesso museo. Il cardinale Federico Borromeo, nel donare la sua \u201cquadreria\u201d (la vasta raccolta d'arte figurativa da lui posseduta) alla Pinacoteca Ambrosiana, vi incluse il ritratto facendone testualmente menzione come \u201cRitratto d'una Duchessa di Milano dal mezzo in su, di mano di Leonardo\u201d (con tale titolo compare nel documento \u201cNotai Arcivescovili, filza 138, atto 39, ASMI\").\nLonghi lo attribu\u00ec a Lorenzo Costa, mentre Morelli lo riconobbe nella descrizione di un ritratto di De Predis lasciata da Marcantonio Michiel. Quest'ultima ipotesi \u00e8 stata confermata da un restauro, durante il quale si sono trovate similitudini nella preparazione della tavola con quella dei dipinti di De Predis.\nL'identit\u00e0 della donna ritratta \u00e8 tuttora ignota: inizialmente, il dipinto era noto come \"Ritratto di Beatrice d'Este\", poi venne proposta Bianca Maria Sforza (Morelli) e ancora Bianca Giovanna, figlia di Ludovico il Moro (Julia Cartwright), Anna Maria Sforza sua nipote e inoltre Cecilia Gallerani. Per lo pi\u00f9 i critici hanno ipotizzato che la donna raffigurata sia Beatrice d'Este, tuttavia la fisionomia della dama \u00e8 del tutto dissimile ad esempio dal celebre ritratto di profilo della \"Pala Sforzesca\" di Brera e dalla statua funebre di Beatrice d'Este di Cristoforo Solari nella Certosa di Pavia, per citare due opere che consentono un raffronto certo.\nUltimamente un accurato studio di Carla Glori, basato su numerosi indizi ricavati da una comparazione con i ritratti delle spose degli Sforza e in particolare con i gioielli indossati, la identifica con Isabella d'Aragona nel suo ritratto nuziale (1490 circa)."}
{"id": "1233429", "revid": "1305772", "url": "https://it.wikipedia.org/wiki?curid=1233429", "title": "Joseph Pitton de Tournefort", "text": "Biografia.\nDestinato a diventare prete studi\u00f2 presso i Gesuiti. Ma la morte di suo padre lo lasci\u00f2 libero di seguire i suoi interessi personali, particolarmente nel campo della botanica alla quale si era appassionato fin da giovane. Si fece conoscere costruendo un erbario in Savoia e nel Delfinato (oggi propriet\u00e0 del Museo nazionale di storia naturale di Francia con sede a Parigi).\nIntraprese gli studi di medicina a Montpellier e strinse amicizia con Pierre Magnol (1638-1715). Nel 1681, trascorse un anno nei Pirenei per studiarvi la flora. Un periodo difficile, si dice che dovesse nascondere i suoi soldi nel pane per sfuggire ai ladri. L'erbario che vi costitu\u00ec era cos\u00ec ricco che Guy-Crescent Fagon (1638-1718) lo chiam\u00f2 a Parigi per affidargli la sua cattedra di botanica al Jardin des Plantes (1683). I suoi corsi erano celebri e attiravano numerosi spettatori, anche dall'estero. Nel 1698 fece conoscere la flora parigina pubblicando il libro dal titolo \"Histoire des plantes qui naissent aux environs de Paris\" (\"Storia delle piante che nascono nei dintorni di Parigi\"). \nSu ordine del Re, part\u00ec alla ricerca di erbe nei Pirenei dove raccolse numerose specie. Tra il 1700 e il 1702, Tournefort viaggi\u00f2 nelle isole greche: Creta e Cicladi. Visit\u00f2 in seguito Costantinopoli, le coste del mar Nero, l'Armenia e la Georgia. Raccolse piante e annot\u00f2 numerose osservazioni. In Grecia, tent\u00f2 di ritrovare le piante descritte da Dioscoride ma ne riconobbe solo 400 circa. Durante il suo viaggio, fu accompagnato dal botanico tedesco Andreas von Gundelsheimer (1668-1715) e dal pittore Claude Aubriet (1651-1743). Il racconto del suo viaggio, \"Relation d'un voyage au Levant\", fu pubblicato dopo la sua morte. \nEntr\u00f2 nel 1691 all'Accademia delle scienze. Solo nel 1694 fece pubblicare la sua prima opera di botanica, \"\u00c9l\u00e9ments de botanique\" (\"Elementi di botanica\"), con 435 disegni di Aubriet. \nLa sua principale opera botanica \u00e8 \"Institutiones rei herbariae\" (1700), traduzione della precedente in latino ad opera dello stesso Tournefort, dove egli classifica le piante seguendo la forma delle loro corolle, ma, pi\u00f9 importante ancora, fa una chiara distinzione tra genere e specie, preparando cos\u00ec il terreno a Carl von Linn\u00e9. Mor\u00ec a Parigi a 52 anni, in piena salute, vittima di un banale incidente, nella via che porta oggi il suo nome: rue Tournefort (nel V \"arrondissement\").\nMerita una citazione anche il \"De optima methodo instituenda in re herbaria\" (1697) e la sua \"Histoire des plantes qui naissent aux environs de Paris\"(1698), la cui traduzione in inglese fu pubblicata nel 1732. \nLasci\u00f2 i suoi manoscritti al suo allievo e amico, Michel Louis Renaume de la Garance (1676-1739). \nCarl von Linn\u00e9 gli dedic\u00f2 un genere della famiglia delle Boraginaceae: \"Tournefortia\"."}
{"id": "1233432", "revid": "2087730", "url": "https://it.wikipedia.org/wiki?curid=1233432", "title": "Affective computing", "text": "L'Affective computing \u00e8 un ramo specifico dell'intelligenza artificiale che si propone di realizzare calcolatori in grado di riconoscere ed esprimere emozioni.\nI progressi fatti nell'ambito del HCI (Human Computer Interaction) hanno permesso lo sviluppo di applicazioni informatiche che sempre pi\u00f9 tengono conto dei contesti d'uso degli utenti e consentono un livello di interazione sempre maggiore. Nonostante ci\u00f2 l'informatica \u201ctradizionale\u201d opta per un tipo di interazione tra uomo e macchina basata su l'influenza reciproca tra azione e reazione. Le nuove frontiere di sviluppo dei prodotti informatici mirano all'implementazione di macchine affettive che tengano conto della reazione dell'utente al sistema e che interagiscano con questo basandosi sul suo stato emotivo.\nLe ricerche di Damasio (1994), Ledoux (1996) ed Isen (2000) hanno accertato il ruolo vitale delle emozioni nei processi cognitivi; i ricercatori dell'affective computing mirano ad imitare i sottili processi multimodali e idiosincratici che caratterizzano la risposta emotiva.\nApplicazioni.\nLo sviluppo dell'affective computing si sviluppa in quattro possibili dimensioni applicative:\nL'affective computing si pone dunque come una nuova prospettiva per l'intelligenza artificiale classica che auspicava di creare macchine intelligenti. Partendo da un aspetto dell'intelligenza che non era preso in considerazione, con un approccio metodologico in cui i processi emotivi vengono considerati a fianco di quelli cognitivi."}
{"id": "1233435", "revid": "93556", "url": "https://it.wikipedia.org/wiki?curid=1233435", "title": "USS Nicholson (DD-442)", "text": "Lo USS \"Nicholson (codice e numero d'identificazione DD-442) \u00e8 stato un cacciatorpediniere della United States Navy, appartenente alla classe Benson ed entrato in servizio nel giugno 1941. Durante la seconda guerra mondiale combatt\u00e9 dapprima nel teatro di guerra del Mar Mediterraneo, poi sul fronte dell'Oceano Pacifico. Il 15 gennaio 1951 fu ufficialmente ceduto alla ricostituita flotta da guerra italiana (Marina Militare), ribattezzato Aviere\" con distintivo ottico D 554 e, con un altro cacciatorpediniere ex statunitense \u2013 rinominato \"Artigliere\" \u2013 costitu\u00ec la classe Artigliere.\nIl vecchio \"Nicholson\" mantenne la dotazione d'artiglieria su quattro cannoni da 127/38\u00a0mm, costituendo una preziosa aggiunta all'arma navale italiana postbellica anche grazie agli aggiornamenti delle nuove apparecchiature elettroniche per la direzione del tiro.\nServizio operativo.\nUnited States Navy.\nLa costruzione dell'unit\u00e0 \u00e8 stata realizzata nell'arsenale di Boston, dove il suo scafo venne impostato il 1\u00ba novembre 1939; la nave, varata il 31 maggio 1940, \u00e8 entrata in servizio il 3 giugno 1941.\nDopo le prove la nave venne inviata in zona d'operazioni nell'Atlantico settentrionale. L'unit\u00e0 prese parte all'operazione Torch, ovvero lo sbarco alleato in Nordafrica, quindi allo sbarco a Biserta e all'assalto iniziale dello sbarco a Salerno. Dopo cinque mesi trascorsi nel Mar Mediterraneo fece ritorno negli USA per preparare la nave al reimpiego nel Pacifico. Nel giugno del 1944 lasci\u00f2 il porto di New York diretto in Nuova Guinea. Durante la riconquista del porto di Seeadler ricevette alcuni colpi da una batteria costiera di Hanwei; i proiettili centrarono il locale di travaso delle munizioni N\u00b0 2, uccidendo tre marinai e ferendone altri quattro, ma la batteria non pot\u00e9 vantare altri centri, essendo stata spazzata via dai cannonieri della nave.\nNell'agosto del 1944 il \"Nicholson\" si un\u00ec alla 3\u00aa Flotta presso le isole Marshall, per partecipare, come scorta alle portaerei, agli attacchi alle isole Bonin (Iwo Jima), a Formosa e nelle Filippine, dove appoggi\u00f2 lo sbarco a Palau. Quindi con la 7\u00aa Flotta appoggi\u00f2 lo sbarco nel Golfo di Leyte e partecip\u00f2 anche alla successiva battaglia contro le forze di interdizione giapponesi. Inviato a Seattle per lavori e revisioni fece ritorno in zona d'operazioni nel febbraio del 1945, per partecipare allo sbarco di Okinawa. Il \"Nicholson\", nonostante l'intenso impiego, non venne mai colpito da kamikaze, in compenso salv\u00f2 gli equipaggi dei cacciatorpediniere USS \"Little\" e USS \"Morrison\", entrambi affondati dagli aerei suicidi. La cessazione delle ostilit\u00e0 con il Giappone lo trov\u00f2 al largo dell'isola di Honsh\u016b. Il 29 agosto 1945 fece ingresso nella Baia di Sagami ed il 15 settembre successivo nella baia di Tokyo. Il 6 novembre 1945 venne fatto rientrare in patria nella base di Charleston. Poco prima della fine dell'anno entr\u00f2 nella flotta di riserva per essere radiato definitivamente il 26 febbraio 1946, ed essere impiegato come unit\u00e0 di riserva per l'addestramento.\nMarina Militare.\nLa nave il 15 gennaio 1951 venne ceduta all'Italia, ribattezzata \"Aviere\" con il distintivo ottico AV e successivamente all'entrata dell'Italia nella NATO ebbe il distintivo ottico D 554.\nLa nave effettu\u00f2 attivit\u00e0 di squadra, partecipando anche a diverse esercitazioni in ambito NATO, fino al 1970, quando venne classificata \"Nave Esperienza\" per la sperimentazione di sistemi che negli anni successivi sarebbero state imbarcate a bordo di numerose unit\u00e0 navali italiane ed estere ed ebbe il nuovo distintivo ottico A 5302.\nTra i sistemi d'arma sperimentati il nuovo cannone da 127/54mm dell'OTO Melara, imbarcato a prora, e successivamente sostituito da un modello di lanciabas antisom automatico a canna singola. A poppa venne invece montata una particolare versione del 76/62mm \"Compatto\" dotata di un sistema per la direzione locale del tiro, poi non adottato nella configurazione definitiva del pezzo che fu il progenitore dell'attuale Otobreda 76/62. Fra i due fumaioli venne sistemato il lanciatore ad otto celle per il nuovo sistema missilistico superficie-aria a corto raggio Sea Sparrow con le relative apparecchiature di guida, che sarebbero state in seguito integrate in un sistema che avrebbe permesso anche l'asservimento dei pezzi d'artiglieria. La nave venne definitivamente radiata il 1\u00ba settembre 1975.\nNome.\nQuesta fu la seconda unit\u00e0 a portare il nome \"Aviere\". La prima unit\u00e0 era stata il cacciatorpediniere Classe Soldati I serie, costruito dai Cantieri OTO Melara di Livorno, varato il 19 settembre 1937 ed entrato in servizio il 31 agosto 1938, che nel corso della Seconda guerra mondiale dopo avere effettuato 41 missioni di scorta e 16 di ricerca del nemico fu affondato il 17 dicembre 1942 da un siluro del sommergibile inglese HMS \"Splendid\", mentre insieme alla gemella Camicia Nera scortava la motonave tedesca \"Ankara\" sulla tratta Napoli - Biserta. L'Aviere manovre\u00f2 facendo da scudo alla motonave tedesca e il suo comandante il capitano di vascello Ignazio Castrogiovanni che durante l'affondamento cedette il suo posto sulla zattera di salvataggio ad un marinaio, inabissandosi con l'unit\u00e0 venne decorato di Medaglia d'Oro al Valor Militare alla memoria. Attualmente nella Marina Militare \u00e8 in servizio con il nome Aviere un pattugliatore di squadra della Classe Soldati."}
{"id": "1233442", "revid": "209263", "url": "https://it.wikipedia.org/wiki?curid=1233442", "title": "Associazione Calcio Fascista Catania", "text": ""}
{"id": "1233443", "revid": "44638", "url": "https://it.wikipedia.org/wiki?curid=1233443", "title": "Serie cadetta", "text": ""}
{"id": "1233445", "revid": "339392", "url": "https://it.wikipedia.org/wiki?curid=1233445", "title": "Malattia autosomica dominante", "text": ""}
{"id": "1233446", "revid": "78273", "url": "https://it.wikipedia.org/wiki?curid=1233446", "title": "Le filatrici (Diego Velazquez)", "text": ""}
{"id": "1233449", "revid": "29990", "url": "https://it.wikipedia.org/wiki?curid=1233449", "title": "Mercurio e Argo (Diego Velazquez)", "text": ""}
{"id": "1233451", "revid": "1632387", "url": "https://it.wikipedia.org/wiki?curid=1233451", "title": "The Diarist", "text": "The Diarist \u00e8 il terzo album del gruppo melodic death metal italiano Dark Lunacy pubblicato nel 2006. \u00c8 un concept album basato sull'assedio di Leningrado, la moderna San Pietroburgo."}
{"id": "1233454", "revid": "81195", "url": "https://it.wikipedia.org/wiki?curid=1233454", "title": "Effetto Stark", "text": ""}
{"id": "1233455", "revid": "47112", "url": "https://it.wikipedia.org/wiki?curid=1233455", "title": "M134 vulcan", "text": ""}
{"id": "1233456", "revid": "1318658", "url": "https://it.wikipedia.org/wiki?curid=1233456", "title": "Gambia (fiume)", "text": "Il Gambia \u00e8 un fiume dell'Africa occidentale (Guinea, Senegal e Gambia), tributario dell'oceano Atlantico.\nPercorso.\nNasce nel massiccio del Fouta Djalon (Guinea). Nel suo corso esso attraversa tre stati: dapprima la Guinea, da cui esce in direzione nordovest entrando in Senegal nelle regioni di K\u00e9dougou e Tambacounda e infine, dopo aver ricevuto le acque degli affluenti Nieri Ko e Koulountou, all'altezza dell'insediamento di Fatoto entra nel Gambia, che attraversa in tutta la sua lunghezza . Riceve in questo tratto l'affluente Sandougou.\nIn quest'ultimo tratto il Gambia procede in direzione ovest, anche se con numerosi meandri, e si allarga progressivamente fino a raggiungere alla foce una larghezza di circa 10\u00a0km. Sfocia con un ampio estuario nell'Oceano Atlantico, nelle vicinanze della citt\u00e0 di Banjul. Negli ultimi 100 chilometri di corso il corso del fiume risente dell'azione dell'oceano Atlantico, con presenza di ampie fasce di mangrovie lungo le sponde e periodiche risalite di acque salate o salmastre di origine oceanica.\nA una trentina di chilometri dalla foce del fiume, all'altezza di Juffureh, si trova l'Isola James, un tempo tristemente famosa in quanto centro del commercio degli schiavi. Il sito \u00e8 oggi stato dichiarato dall'UNESCO Patrimonio dell'umanit\u00e0.\nImportanza economica.\nIl fiume Gambia \u00e8 uno dei pi\u00f9 navigabili dell'intero continente africano, dal momento che pu\u00f2 essere percorso da imbarcazioni per circa 500 chilometri a monte della foce e costituisce la pi\u00f9 importante via di comunicazione dell'intero Stato del Gambia.\nIl fiume attraversa inoltre alcune ricche zone agricole, periodicamente inondate dalle acque del fiume durante le piene e per questo indicate per la coltivazione intensiva del riso."}
{"id": "1233463", "revid": "287204", "url": "https://it.wikipedia.org/wiki?curid=1233463", "title": "Angelo Jacopucci", "text": "Chiamato affettuosamente dai suoi concittadini \"brigetto\", cio\u00e8 scricciolo, a sottolinearne la struttura fisica esile e l\u2019agilit\u00e0, o anche, dalla stampa sportiva, l\"Angelo biondo\", preferiva definirsi il \"Clay dei poveri\". Ebbe occasione di essere lo sparring partner di Carlos Monz\u00f3n.&lt;br &gt;Conquistato il titolo continentale dei pesi medi, lo perse alla prima difesa. Successivamente disput\u00f2 un \"match\" nel tentativo di riprenderselo, riportando lesioni che gli furono fatali, e finendo nel lungo elenco delle vittime del \"ring\".\nCarriera.\nIncontri.\nEsord\u00ec tra i professionisti l'8 luglio 1973 sul ring di Tarquinia, sua citt\u00e0 natale, dove sconfisse ai punti in sei riprese il britannico Lawrence Ekpeli.Il 16 agosto 1975, dopo 19 incontri tutti vinti, conquist\u00f2 il titolo italiano dei pesi medi, battendo ai punti il padovano Luciano Sarti, a Tarquinia. Difese il titolo il 30 gennaio 1976, a Milano, battendo il romano Roberto Benacquista, ai punti in quindici riprese.Il 4 giugno 1976, sempre a Milano, conquist\u00f2 la cintura europea dei pesi medi battendo il britannico di origine giamaicana Bunny Sterling, ai punti in 15 round. Il titolo gli fu strappato alla prima difesa ancora a Milano, il 1\u00ba ottobre 1976, dal pugile di casa Germano Valsecchi, ai punti in quindici riprese.Riconquist\u00f2 il titolo italiano dei medi, al quale aveva rinunciato per difendere quello europeo, il 13 agosto 1977, a Civitavecchia, contro un altro pugile romano, Mario Romersi, per ko tecnico alla nona ripresa.&lt;br &gt;Il 19 novembre dello stesso anno, a Torino, sub\u00ec una dura sconfitta contro il non irresistibile britannico Frank Lucas, per ko alla seconda ripresa. Difese poi vittoriosamente il titolo italiano nel maggio 1978, a Lido di Camaiore, contro il cremonese Trento Faciocchi, per ko alla dodicesima ripresa.La netta affermazione lo convinse di aver superato i traumi del precedente ko subito e ad accettare la \"chance\" di combattere ancora per il titolo europeo, lasciato vacante dal francese Gratien Tonna, contro il temibile inglese Alan Minter, gi\u00e0 vincitore su Valsecchi (per ko alla quinta ripresa) e sull'anziano fuoriclasse Emile Griffith (ai punti).\nLa morte.\nL\u2019incontro con Minter ebbe luogo il 19 luglio 1978 a Bellaria. Alla dodicesima ripresa il match, fino ad allora abbastanza equilibrato, ebbe una svolta drammatica: il pugile tarquiniese, come svuotato improvvisamente di energie, abbass\u00f2 completamente la guardia, ci\u00f2 che consent\u00ec a Minter di colpirlo ripetutamente e violentemente al volto. Jacopucci era alla merc\u00e9 dell'avversario: la testa, sbalzata all'indietro, era sottoposta a forti sollecitazioni, mentre i muscoli del collo apparivano inerti, non opponendo pi\u00f9 alcuna resistenza. A quel punto ci sarebbero stati tutti i presupposti per una immediata interruzione del match, ma n\u00e9 l'arbitro, n\u00e9 i secondi, n\u00e9 il medico a bordo ring lo ritennero necessario. Jacopucci termin\u00f2 alla fine al tappeto, venendo dichiarato sconfitto per ko. Rialzatosi, dopo il conteggio totale, volle rassicurare tutti gli astanti sulle sue condizioni.L'incapacit\u00e0 di chi gli era vicino di valutare appieno i pericoli insiti in quanto avvenuto sul ring e di cogliere le avvisaglie della crisi che si sarebbe manifestata drammaticamente poche ore dopo furono forse elementi decisivi nel determinarne l\u2019esito fatale.&lt;br &gt; Jacopucci volle nonostante tutto, molto sportivamente, partecipare, dopo l'incontro, insieme ad alcuni amici e tifosi, alla cena di festeggiamento del neocampione d'Europa, durante la quale, davanti allo stesso Minter, fu colto da malore, con vomito e cefalea. Una volta tornato in albergo, essendosi aggravata la sua sintomatologia, fu trasportato al pronto soccorso di Bellaria, ove gli venne diagnosticata una sospetta emorragia cerebrale; trasferito all\u2019Ospedale Infermi di Rimini, dove giunse gi\u00e0 in stato di coma, venne infine trasportato all\u2019Ospedale Maggiore di Bologna, ove giunse alle 4,15 del 20 luglio. Sottoposto, alle 5 di mattina, a un primo intervento neurochirurgico e, successivamente, a un secondo intervento, Angelo Jacopucci alle 19 del 21 luglio 1978 risultava clinicamente privo di vita, quale conseguenza di \u201cematoma sottodurale frontoparietale destro ed edema cerebrale diffuso\u201d. Il suo cuore continu\u00f2 a battere ancora qualche ora, grazie all\u2019assistenza dei macchinari, fino alle 10 del 22 luglio 1978, quando fu dichiarata la sua morte. Aveva 29 anni.\nLe conseguenze della morte di Jacopucci nel mondo della boxe.\nLa morte del pugile tarquiniese rappresent\u00f2 un punto di svolta nella storia del pugilato, in quanto dopo di allora furono apportate modifiche sostanziali nei regolamenti dirette a meglio tutelare la salute degli atleti:"}
{"id": "1233471", "revid": "268129", "url": "https://it.wikipedia.org/wiki?curid=1233471", "title": "Il Barone Wurdalak", "text": ""}
{"id": "1233473", "revid": "1632387", "url": "https://it.wikipedia.org/wiki?curid=1233473", "title": "In the Arms of Devastation", "text": "In the Arms of Devastation \u00e8 l'ottavo album del gruppo death metal canadese Kataklysm pubblicato nel 2006 dalla Nuclear Blast.\nDell'album \u00e8 stata pubblicata anche una versione limitata a 5.000 copie contenente il DVD bonus \"Live a Strasburgo\" e i videoclip di \"Crippled and Broken\" e \"To Reign Again\".\nNella canzone \"The Road to Devastation\" compaiono in qualit\u00e0 di ospiti Tim Roth e Rob Doherty degli Into Eternity, in \"It Turns to Rust\" compare la cantante delle Kittie Morgan Lander."}
{"id": "1233474", "revid": "1603714", "url": "https://it.wikipedia.org/wiki?curid=1233474", "title": "Adamo ed Eva (Rubens)", "text": "Adamo ed Eva nel Paradiso terrestre (Peccato originale) \u00e8 un dipinto a olio su tavola (180x158 cm) realizzato tra il 1628 ed il 1629 dal pittore Pieter Paul Rubens. \u00c8 conservato nel Museo del Prado di Madrid.\nRubens si ispira a due grandi pittori nella realizzazione di questo quadro: Raffaello, Jan Brueghel il Vecchio e Tiziano che riprodusse il dipinto Adamo ed Eva nel Paradiso terrestre. \nIn un primo tempo il dipinto era stato attribuito ad un artista minore olandese, Karel van Mander, ma in seguito fu, riconosciuto come opera di Rubens."}
{"id": "1233480", "revid": "1305772", "url": "https://it.wikipedia.org/wiki?curid=1233480", "title": "Pretty Fly (for a White Guy)", "text": "Pretty Fly (for a White Guy) \u00e8 un singolo del gruppo punk Offspring, pubblicato nell'album del 1998, \"Americana\". Negli Stati Uniti ha raggiunto la 3\u00aa posizione nella Billboard Modern Rock Tracks, mentre in altri paesi (Norvegia, Australia, Svezia, Belgio, Paesi Bassi) ha raggiunto la prima posizione. Si \u00e8 classificata sedicesima nei 100 migliori singoli della storia (100 Greatest Singles of All Time) secondo Kerrang!.\nLa canzone campiona una parte della canzone \"Rock of Ages\" dei Def Leppard: la frase senza senso in tedesco \"Gunter glieben glauchen globen\", che, in \"Rock of Ages\", sostituiva il classico \"one, two, three, four\" per indicare l'inizio della registrazione.\nSignificato.\n\"Pretty Fly (for a White Guy)\" narra delle persone che cercano di fingere di essere qualcuno che in realt\u00e0 non sono, solo per fare \"i fighi\" davanti alle ragazze.\nVideo.\nNel video il \"wigger\" (una persona, immersa nella cultura hip hop, non perch\u00e9 la ama o la capisce, ma perch\u00e9 \u00e8 \"di moda\" e consente, secondo il \"wigger\", di conquistare le donne), impersonato dall'attore di origine israeliana Guy Cohen, guida in citt\u00e0 con la sua automobile ribassata e ostenta spavalderia davanti alle persone che incontra utilizzando il sistema idraulico della vettura.\n\u00c8 ironico il fatto che il personaggio se la creda, tanto da arrivare ad interrompere una competizione di break dance risultando poco capace, cos\u00ec com'\u00e8 ironico che i ragazzi se la prendano dandogli peso. Viene poi sollevato e lanciato dentro ad una piscina, dove \u00e8 tuttavia soddisfatto di poter guardare delle ragazze sul bordo che stanno facendo un balletto. Alla fine del video il \"wigger\" spaventa senza farlo apposta una bambina vestita con un tut\u00f9 da ballerina rosa.\n\u00c8 stato nominato agli MTV Video Music Awards 1999 come miglior video rock."}
{"id": "1233485", "revid": "124697072", "url": "https://it.wikipedia.org/wiki?curid=1233485", "title": "Prata di Pordenone", "text": "Prata di Pordenone (\"Prata\" in veneto e friulano occidentale, \"Prate\" in friulano standard) \u00e8 un comune Italiano di abitanti del Friuli-Venezia Giulia.\nGeografia fisica.\nIl comune di Prata di Pordenone si trova in Friuli-Venezia Giulia, al confine con il Veneto. \u00c8 composto dal capoluogo, Prata e dalle frazioni di Villanova, Ghirano, Borgo Passo, Puja, Peressine, Prata di Sopra e le Monde. Fa parte dei 16 comuni del bacino idrografico del fiume Livenza.\nMonumenti e luoghi d'interesse.\nArchitetture religiose.\nLa chiesa parrocchiale di Prata, facente parte della diocesi di Concordia-Pordenone, \u00e8 un edificio costruito, o meglio ampliato, nel 1772, con facciata di tipo neoclassico scandita da quattro semicolonne con capitello ionico. All'interno, nell'altar maggiore, due statue dello scultore veneziano Bartolomeo Modolo, raffiguranti i Santi Lucia e Giacomo (1748), una pala con San Carlo, Sant'Antonio Abate e San Floriano (1630) di Gasparo Narvesa e una bella pala d'altare (Madonna del Rosario tra San Domenico e Santa Rosa) di Jacopo Amigoni (1682-1752), pittore napoletano che, venuto giovane a Venezia, fu con Sebastiano Ricci e Gian Domenico Pellegrini tra i protagonisti del Rococ\u00f2: in questo dipinto del 1740, si evidenzia il suo fraseggiare largo e aperto, l'indeterminatezza dei contorni e la vaporosit\u00e0 del colore. La chiesa fu consacrata l'11 ottobre 1877 dal vescovo Andrea Casasola.\nLa chiesa parrocchiale di Ghirano, dedicata ai Santi Pietro e Paolo e compresa nella diocesi di Vittorio Veneto, fu edificata tra il 1797 ed il 1846.\nImportante costruzione sul piano storico l'antico tempio di San Giovanni dei Cavalieri, risalente al XIV secolo, contiene preziose testimonianze della scultura gotica in Friuli, quali i sigilli tombali, trecenteschi con la raffigurazione dei presbiteri Giacomo da Prata (1330) e Bonaccorso (1337), l'arca di Pileo da Prata (1325) e soprattutto quelle di Nicol\u00f2 da Prata e Caterina di Castrucco (1344) arricchita dalle figure in bassorilievo della Madonna con Bambino e dei Santi Francesco e Giovanni Battista, e considerata opera di un collaboratore dello scultore veneto Andriolo de Santi.\nLa chiesa dei Santi Simone e Giuda, ricordata nel testamento di Guecello II di Prata il 7 agosto 1262, conserva nell'abside memoria della decorazione rinascimentale: affreschi con i dottori della Chiesa nelle vele delle volte ed una Crocifissione nella parete di fondo, e poi il Sacrificio di Caino e Abele e l'Annunciazione nell'arco trionfale e Sante nel sottarco attribuibili al pittore Pietro Gorizio e databili al 1498. Ancora a Prata, in un capitello stradale di fronte a Palazzo Brunetta, l'opera d'arte forse pi\u00f9 bella del paese, una Madonna con Bambino dipinta da Gianfrancesco da Tolmezzo intorno al 1500: purissimo l'ovale della Madonna, gradevole l'insistenza grafica, dolcissimo il sentimento che anima i personaggi.\nArchitetture civili.\nOra municipio, risale alla fine del Cinquecento.\nCaratteristica per l'altezza della parte centrale, ricca di statue nel giardino e, all'interno, di arredi, di caminetti settecenteschi e di affreschi.\nA qualche decina di metri dalla chiesa di San Simone, in un capitello stradale, \u00e8 possibile ancora vedere una pregevole opera pittorica: un affresco raffigurante la Madonna in trono che sorregge con il braccio destro il Bambino, in piedi sulle ginocchia, che tiene una mela con la mano sinistra.\nL'affresco, in precario stato di conservazione, \u00e8 opera di Gianfrancesco da Tolmezzo e viene datato al 1499.\nIl capitello \u00e8 quanto rimane della piccola abside di un oratorio pi\u00f9 vasto, che, secondo alcune fonti orali, presentava una facciata a capanna sormontata da un campanile monoforo. L'oratorio fu demolito attorno al 1940 per consentire l'ampliamento della strada all'altezza dell'incrocio. Per la devozione popolare l'affresco fu salvato. L'edificio originario \u00e8 stato restaurato nel 2017.\nCultura.\nMusei.\nIl Museo della Miniera illustra la vita degli emigranti friulani che lavorarono nelle miniere di carbone all'estero, soprattutto in Belgio, attraverso la ricostruzione dettagliata di una galleria, attrezzi, fotografie e documenti. I reperti esposti provengono dalla miniera di carbone della citt\u00e0 di Roton. Rientrati in patria, profondamente segnati dal male della miniera, la silicosi, ma anche dal ricordo di tante fatiche e incidenti, dalle difficolt\u00e0 di integrazione e dall'ostilit\u00e0 dell'ambiente, gli ex minatori, hanno deciso di realizzare quest'opera perch\u00e9 sia sempre presente nella memoria un periodo difficile della nostra storia, contrassegnato da numerose tragedie, come quella di Marcinelle l'8 agosto 1956. Il museo, dedicato a Santa Barbara, patrona dei minatori, \u00e8 anche un capitello, dove vengono celebrate anche funzioni religiose. Nel 2009 l'associazione ex minatori, Gemp, ha donato il museo al Comune di Prata di Pordenone."}
{"id": "1233487", "revid": "110157", "url": "https://it.wikipedia.org/wiki?curid=1233487", "title": "Kirnberg an der Mank", "text": "Kirnberg an der Mank \u00e8 un comune austriaco di 1 063 abitanti nel distretto di Melk, in Bassa Austria."}
{"id": "1233493", "revid": "729019", "url": "https://it.wikipedia.org/wiki?curid=1233493", "title": "Battaglia di Lutter", "text": "La battaglia di Lutter, o battaglia di Lutter am Barenberge, si svolse il 17 agosto 1626 nel corso della fase danese della guerra dei trent'anni. Presso la citt\u00e0 di Lutter, in Bassa Sassonia, l'esercito danese guidato dal re Cristiano IV fu sconfitto dalle forze del Sacro Romano Impero e della Lega Cattolica comandate dal conte di Tilly; la sconfitta rappresent\u00f2 di fatto la fine del tentativo danese di supportare i protestanti e intervenire nelle vicende dell'Impero.\nEventi che condussero alla battaglia.\nCristiano IV decise, nel 1625, di entrare nel conflitto in corso in Germania tra le forze cattoliche dell'Impero e della Lega Cattolica e le forze protestanti; la serie di successi riportati dai cattolici provoc\u00f2 infatti le apprensioni di molti sovrani protestanti del nord Europa, tra cui il luterano Cristiano. Egli strinse patti con il comandante delle residue forze protestanti in Germania, Ernst von Mansfeld, e ricevette promesse di supporto da vari stati ostili agli Asburgo, tra cui Inghilterra e Francia.\nLe operazioni, cominciate nel 1626, furono subito caratterizzate da nuovi insuccessi protestanti: l'Imperatore aveva infatti arruolato un nuovo esercito, al comando di Albrecht von Wallenstein, che sconfisse duramente Mansfeld nella battaglia del Ponte di Dessau; Cristiano si trov\u00f2 a dovere affrontare due eserciti, quello imperiale e quello della Lega.\nSvolgimento della battaglia.\nMinacciato da forze preponderanti, l'esercito danese si posizion\u00f2 a Lutter, dove giunse Tilly, che, dopo avere catturato Gottinga, era stato rinforzato da alcuni contingenti inviati da Wallenstein. Lo scontro si risolse in una serie di assalti frontali portati dalla fanteria cattolica verso le linee danesi; in tre diverse occasioni questi assalti riuscirono a spezzare il fronte danese, ma furono respinti da contrattacchi della cavalleria di Cristiano.\nAlla fine, dopo ripetuti attacchi, i danesi si trovarono in seria difficolt\u00e0, e furono costretti ad abbandonare in mano nemica l'intero parco di artiglieria; questo fatto gener\u00f2 il panico tra le truppe danesi, che si diedero ad una fuga precipitosa in direzione della citt\u00e0 di Stade, lasciando in mani nemiche almeno 2.500 prigionieri e 2.100 disertori.\nConseguenze.\nLa vittoria di Tilly, conseguita a prezzo di perdite molto limitate, fu decisiva per lo sviluppo del conflitto contro la Danimarca; i danesi furono costretti a ritirarsi nello Jutland, che per\u00f2 dovette essere abbandonato in mani imperiali, dopo una nuova sconfitta a Grossenbrode. Solo le isole danesi resistevano agli assalti di Wallenstein, nel frattempo nominato \"Ammiraglio del Mar Baltico\"; alla fine i costi della guerra convinsero i cattolici a concordare con Cristiano la pace di Lubecca, che sanciva l'uscita di scena della Danimarca dalle vicende imperiali e il declino della potenza danese nel nord Europa."}
{"id": "1233494", "revid": "110157", "url": "https://it.wikipedia.org/wiki?curid=1233494", "title": "Klein-P\u00f6chlarn", "text": "Klein-P\u00f6chlarn \u00e8 un comune austriaco di 957 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233495", "revid": "1543377", "url": "https://it.wikipedia.org/wiki?curid=1233495", "title": "Hal Foster (fumettista)", "text": "\u00c8 stato il primo disegnatore della trasposizione in strisce a fumetti di \"Tarzan\" e creatore della serie di \"Prince Valiant\".\nCarriera.\nHarold R. Foster nacque a Hallifax, nella provincia della Nuova Scozia (Canada), il 16 agosto 1892. A 18 anni si guadagnava da vivere con incontri di boxe. Eccelleva in vari sport: hockey, rugby, football americano, baseball e lacrosse.\nDopo la morte del padre, si trasfer\u00ec con la madre, il fratello e il nuovo patrigno a Winnipeg (Manitoba, Canada); per problemi economici dovette lasciare la scuola ma cerc\u00f2 di formarsi comunque una cultura da autodidatta, dedicandosi anche al disegno e studiando le opere dei pittori e degli illustratori dell'epoca. A 18 anni ottenne il suo primo impiego come disegnatore presso la Hudson's Bay Company di Winnipeg, per la quale realizz\u00f2 un catalogo di vendite per corrispondenza.\nSposatosi con Helen Wells e con due figli da mantenere, per far fronte alla crisi economica che invest\u00ec il Canada intorno al 1915, decise di sfruttare la sua buona conoscenza dei boschi e divenne prima guida e poi cacciatore d'oro nelle regioni dell'Ontario occidentale e del Manitoba settentrionale; scopr\u00ec anche un filone abbastanza ricco vicino al lago Rice, ma gli fu negata la concessione e cos\u00ec fece ritorno a Winnipeg, dove riprese a disegnare, divenendo il primo pubblicitario locale. Tuttavia le poche prospettive offerte dalla piccola cittadina non potevano dargli soddisfazione. Decise quindi di trasferirsi a Chicago, inizialmente senza la famiglia, per poter affrontare la spesa non indifferente. Addirittura comp\u00ec il viaggio fino a Chicago (ben 1600\u00a0km) in bicicletta insieme a un amico.\nA Chicago, mentre lavorava per la Jahn &amp; Oliver Engraving Company, frequent\u00f2 dei corsi al Chicago Art Institute, alla National Academy of Design e alla Chicago Academy of Fine Arts, cominciando a inserirsi nell'ambiente dei professionisti dell'illustrazione. Divenne presto collaboratore dell'importante studio Palese Young e realizz\u00f2 delle copertine per la rivista Popular Mechanics. Alla fine degli anni venti inizi\u00f2 a lavorare per la Detroit Campbell-Ewald Agency. Fu Joseph H.Neebe, della Campbell-Ewald Advertising Company, che conosceva bene il talento di Foster, a volerlo come disegnatore dell'adattamento a fumetti del primo romanzo di \"Tarzan delle Scimmie\" (\"Tarzan of the Apes\") di Edgar Rice Burroughs.\nNeebe present\u00f2 al magnate dell'editoria William Randolph Hearst un portfolio di ben 64 pagine: il progetto prevedeva 60 strisce quotidiane di cinque vignette ognuna, con il testo presentato in brevi didascalie in calce alle vignette. Hearst non apprezz\u00f2 il materiale che gli era stato proposto e Neebe si rivolse allora all'agenzia Metropolitan di New York. Il 7 gennaio 1929 tredici quotidiani americani iniziarono a pubblicare le strisce di \"Tarzan delle Scimmie\", che nell'agosto dello stesso anno furono raccolte nel primo volume di \"The Illustrated Tarzan Book\" edito da \"Grosset &amp; Dunlap\".\nFoster, che vedeva la sua esperienza nel campo dei fumetti come temporanea, torn\u00f2 alla pubblicit\u00e0. Come suo sostituto fu scelto Rex Hayden Maxon, che per\u00f2 non incontr\u00f2 i favori di Neebe e Burroughs, sia per la scarsa qualit\u00e0 del disegno sia per la sua scelta di rivolgersi primariamente al pubblico infantile. Anche spinto dalla Grande Depressione del 1929 che mand\u00f2 in crisi tutto il settore pubblicitario, Foster decise suo malgrado di tornare ai fumetti e nel 1931 accett\u00f2 di realizzare le tavole domenicali di Tarzan. Ben presto cominci\u00f2 anche a intervenire sulle sceneggiature e a sottoporre propri soggetti.\nNel 1932 Foster inizi\u00f2 \u201cThe Egyptians Saga\u201d, una sequenza che si protrasse per due anni e che aveva per protagonisti un gruppo di antichi egizi vissuti isolati dal resto del mondo. A met\u00e0 degli anni trenta Foster era ormai desideroso di creare un proprio personaggio, da poter gestire autonomamente. Nacque cos\u00ec nel 1934 la prima tavola dedicata a un personaggio medievale ancora senza nome (sembra che Foster pensasse a Prince Arn). Nei due anni successivi, il disegnatore approfond\u00ec le proprie conoscenze del periodo medievale,che si intravidero anche nelle illustrazioni di \u201cTarzan e i vichinghi perduti\u201d. Le prime trenta tavole del nuovo personaggio furono proposte alla King Features Syndicate, l'agenzia di William Randolph Hearst, e fu il direttore, Joe Connely, a proporre il titolo di \u201cPrince Valiant\u201d. La prima uscita della nuova serie risale al 13 febbraio 1937. Tarzan continu\u00f2 ad uscire a sua firma per 11 settimane dopo il lancio di Prince Valiant.\nMolti illustratori trovarono ispirazione dallo stile particolarissimo di Foster, fra cui Alex Raymond, Lou Fine, Frank Frazetta, Al Williamson, Wayne Boring e Mark Shultz.\nLa realizzazione di ogni episodio di Prince Valiant nell'edizione domenicale del giornale richiedeva almeno 60 ore di lavoro, e tutto era estremamente curato, dai dialoghi all'ambientazione.\nNel 1971, dopo ben 1789 pagine di Prince Valiant, Foster abbandon\u00f2 l'incarico e il fumetto fu portato avanti da John Cullen Murphy. Mor\u00ec, infine, nel 1982."}
{"id": "1233497", "revid": "110157", "url": "https://it.wikipedia.org/wiki?curid=1233497", "title": "Krummnu\u00dfbaum", "text": "Krummnu\u00dfbaum \u00e8 un comune austriaco di 1 487 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233498", "revid": "147371", "url": "https://it.wikipedia.org/wiki?curid=1233498", "title": "Battaglia di Lutter-am-Barenberge", "text": ""}
{"id": "1233500", "revid": "110157", "url": "https://it.wikipedia.org/wiki?curid=1233500", "title": "Leiben", "text": "Leiben \u00e8 un comune austriaco di 1 365 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233503", "revid": "110157", "url": "https://it.wikipedia.org/wiki?curid=1233503", "title": "Loosdorf", "text": "Loosdorf \u00e8 un comune austriaco di 3 803 abitanti nel distretto di Melk, in Bassa Austria; ha lo status di comune mercato (\"Marktgemeinde\"). Vi risiedette la famiglia nobiliare di origine polacca dei Led\u00f3chowski, che nel XIX secolo espresse diverse personalit\u00e0 di rilievo della Chiesa cattolica native di Loosdorf (Maria Teresa, Urszula e W\u0142odzimierz)."}
{"id": "1233504", "revid": "729019", "url": "https://it.wikipedia.org/wiki?curid=1233504", "title": "Stazione di Varese Nord", "text": "La stazione di Varese Nord \u00e8 uno dei tre scali ferroviari della citt\u00e0 italiana di Varese.\nUbicata in piazzale Trento, a ridosso del centro cittadino e della stazione FS, \u00e8 servita dalla ferrovia Saronno-Laveno; la gestione degli impianti \u00e8 affidata a Ferrovienord.\nStoria.\nNell'estate 1885 le Ferrovie Nord Milano (FNM) attivarono il prolungamento della propria strada ferrata proveniente da Saronno da Malnate a Varese: la stazione venne dunque attivata con funzione di capolinea e con configurazione di testa. Il 24 settembre dello stesso anno fu aperto il tronco Malnate-Como.\nIl binario divenne passante poco pi\u00f9 di un anno dopo, nel 1886, allorch\u00e9 la linea fu ulteriormente prolungata verso Laveno Mombello.\nFino al 1965 la stazione era direttamente collegata con il vicino scalo delle Ferrovie dello Stato: i primi due binari di quest'ultima infatti si riunivano in un'unica rotaia, che mediante una rampa curvilinea si abbassava fino al livello della stazione FNM e si innestava sul sedime dell'altra linea. La rampa venne poi totalmente demolita e il tratto di sedime FNM in cui si situava fu successivamente interrato in galleria.\nIl 31 luglio 1966 fu soppresso completamente il servizio sulla Grandate-Malnate, sostituendo cos\u00ec le corse dirette tra Como e Varese con un servizio di autobus. Da allora la stazione serv\u00ec solo per la Saronno-Laveno.\nStrutture e impianti.\nIl fabbricato viaggiatori ha una struttura compatta, a parallelepipedo, sviluppandosi su due livelli: il pianterreno ospita biglietteria, sala d'attesa, locali tecnici e servizi ai passeggeri; il secondo piano ospita locali di servizio ad uso del personale ferroviario. Il patrimonio edilizio \u00e8 completato da alcune strutture desuete e/o riconvertite: un magazzino merci, una cabina di controllo rialzata e un serbatoio d'acqua atto a rifornire le locomotive a vapore.\nIl sedime consta di 3 binari di transito e tre tronchi (uno adibito a capolinea di taluni treni locali da e per Milano Cadorna e due per il deposito del materiale rotabile). Altri tre binari di deposito sono situati alle spalle del vecchio scalo merci.\nLa stazione \u00e8 presenziata da Dirigente Movimento.\nMovimento.\nLa stazione \u00e8 servita da treni regionali e RegioExpress in servizio sulla linea Laveno Mombello Nord-Varese Nord-Saronno-Milano Cadorna e Varese Nord-Saronno-Milano Cadorna, cadenzati a frequenza oraria e semioraria. Unica societ\u00e0 esercente del servizio viaggiatori \u00e8 Trenord, nell'ambito del contratto di servizio stipulato con la Regione Lombardia. \nInoltre la stazione \u00e8 servita dai treni RegioExpress RE1 Laveno - Varese - Saronno - Milano.\nInterscambi.\nIl piazzale antistante la stazione \u00e8 servito dalle autolinee urbane e suburbane e ospita un capolinea di quelle interurbane FNMA.\nFra il 1895 e il 1953 in prossimit\u00e0 della stazione sorgeva il capolinea della tranvia Varese-Prima Cappella, prolungata nella valle del Vellone nel 1909 e in ultimo \u00e8 servita dalla Societ\u00e0 Varesina Imprese Trasporti."}
{"id": "1233505", "revid": "729019", "url": "https://it.wikipedia.org/wiki?curid=1233505", "title": "Lorica segmentata", "text": "La lorica segmentata, cosiddetta dagli studiosi a partire dal periodo del Rinascimento, \u00e8 la corazza che nell'immaginario collettivo viene pi\u00f9 facilmente associata al legionario romano. Si tratta di uno dei rari esempi di armatura laminare, equipaggiamento tipico delle popolazioni orientali, in uso a forze armate europee.\nStoria e caratteristiche.\nDa parte dei pi\u00f9 si ritiene che il modello di corazza raffigurato sulla Colonna Traiana fosse di metallo, motivo per cui, dopo alcuni ritrovamenti archeologici (in particolare ne sono stati catalogati principalmente due diversi tipi che prendono il nome dai luoghi del ritrovamento: il tipo \"Corbridge\" e il tipo \"Newstead\") si \u00e8 ritenuto di aver finalmente individuato le corazze rappresentate su pietra..\nPer ammissione dello stesso \"Vindolanda Roman Army Museum\", custode delle parti ritrovate a Corbrigde, i fortini romani presso cui sono state rinvenute dette parti sarebbero stati in uso anche a guarnigioni di cavalleria (mentre erano principalmente utilizzate da truppe legionarie). Proprio questa ipotesi ha dato adito a numerose speculazioni che vorrebbero appunto la cosiddetta \"segmentata\" in dotazione ad unit\u00e0 di cavalleria pesante. A suffragio di dette ipotesi giungono i risultati di alcuni test \"sperimentali\" che mostrano abbastanza chiaramente come i lavori di fortificazione mostrati dalla Colonna Traiana risultino estremamente faticosi con indosso una corazza del genere. D'altra parte la totale assenza di riferimenti letterari in grado di associare detta corazza alla fanteria pesante (laddove qualcuno invece vede nella descrizione fatta da Ammiano Marcellino in Res Gestae XVI, X, 8 dei clibanarii dell'Imperatore Giuliano, una chiara indicazione di uso di corazze metalliche a fasce). Va altres\u00ec notato come le raffigurazioni su pietra di corazze a segmenti le mostrino tutte estremamente aderenti al corpo, dettaglio che, se dai pi\u00f9 granitici sostenitori dell'uso da parte della fanteria pesante delle corazze a segmenti metallici viene liquidato come meramente stilistico, da parte dei pi\u00f9 aperti a dubbi e ripensamenti viene invece considerato come un importante indizio, tale da far supporre che quei tipi di protezioni potessero essere organici (cuoio, lino etc.). Il reperto conservato al British Museum e proveniente da Qasir Ibrahim in Egitto (inv. Q.I. 80 1.21/75), consistente in una striscia di cuoio, \u00e8 stato da alcuni considerato come parte di una corazza a segmenti.\nTornando alle corazze a segmenti ferrei, il primo dei due modelli cui si accennava, quello \"Corbridge\", rinvenuto a sud del Vallo di Adriano (1-120 d.C. circa) \u00e8 ritenuto anteriore al secondo (50-250 d.C. circa).\nEntrambi i modelli erano composti da una serie di lamine di acciaio unite tra loro, all'interno, da strisce di cuoio a formare dei segmenti, da qui il nome \"segmentata\".\nQuesto tipo di corazza risultava pi\u00f9 leggera della \"Lorica hamata\", ma meno confortevole rispetto a quest'ultima pur mantenendo liberi i movimenti di torso e braccia, costituiva per\u00f2 una pesante protezione che appesantiva decisamente il combattente.\nVa considerato che gli altri tipi di corazza in uso (\"Lorica musculata\", \"Linothorax\" e \"Lorica squamata\") avevano grandi limiti nella mobilit\u00e0 e venivano adoperate raramente dai \"gregarii\".\nTest \"sperimentali\" mostrano come la \"Segmentata\" offrisse un'ottima protezione contro la maggior parte dei colpi di frecce e spade, soprattutto provenienti dall'alto. \nTuttavia la sua struttura fatta di cuoio e cerniere di bronzo e \"oricalco\" (\"orichalcum\"), una lega simile al moderno ottone, la rendeva pi\u00f9 difficilmente manutenibile per il fatto di necessitare di lamine intere di ferro, va tuttavia fatto presente che le armate romane disponevano di fabbri specializzati. Altre motivazioni addotte da chi ritiene che una corazza del genere fosse incompatibile con le esigenze della fanteria pesante, riguardano l'idea che fosse difficile l'ultilizzo di queste durante il duro addestramento, le marce estenuanti, pesanti lavori manuali e battaglie campali di durata ultragiornaliera.\nAlcuni gruppi di rievocazione sostengono di aver eseguito dei test (al momento non risultano pubblicati i protocolli scientifici seguiti) che avrebbero confutato le obiezioni relative alla praticit\u00e0 della cosiddetta \"segmentata ferrea\" laddove altri gruppi ancora portano simili \"prove\" a conforto della tesi opposta.\nTra i pi\u00f9 importanti ritrovamenti di corazze ed elementi di corazza dei tipi Corbridge e Newstead vanno citati quelli ottenuti da diverse campagne di scavo realizzate a partire dagli anni novanta in Spagna, a Leon, in un sito che fu prima un \"castrum\" della \"Legio VI Victrix\" e poi della \"Legio VII Gemina\". I ritrovamenti (di particolare rilievo quello di una ventina di corazze nel 2012 ) hanno permesso di effettuare una datazione pi\u00f9 precisa che in passato dell\u2019evoluzione nel tempo della \"Lorica Segmentata\"\".\"\nLe corazze romane erano indossate sopra un'imbottitura detta \"thoromacus \"nel De rebus bellicis (o \"subarmalis,\" termine coniato in tempi recenti) che i soldati adattavano alle proprie condizioni.\nClibani, clivani, klibania.\nIl fatto che nelle fonti letterarie romane non sia stato trovato alcun riferimento esplicito ad un modello di corazza che fosse collegabile a quelle a fasce di ferro ha indotto l'invenzione moderna del termine \"lorica segmentata\".\nDi recente \u00e8 per\u00f2 stato fatto notare che nel \"De rebus bellici\" (IV sec. d.C.) si fa riferimento a due tipi di corazza: loricae e clivanii e tale dicotomia pare trovare riscontro anche nella \"Notitia dignitatum \"che cita nella lista delle \"fabricae \"imperiali per la \"pars occidentis: Augustodunensis loricaria, balistaria et clibanaria\" in Gallia e \"Manutuana loricaria \"in Italia mentre per la pars orientis: \"Clibanaria Antiochiae\", \"Clibanaria Caesarea Cappadociae\" e \"Clibanaria Nicomediae\". Un altro riferimento ancora ai due tipi di corazze si ritrova in appendice al \"De cerimoniis \"di Costantino VII Porfirogenito il quale fa l'elenco dettagliato dell'equipaggiamento dei dromoni bizantini per la spedizione del 949 d.C.: \"70 \"klibania \"[cotte corazzate senza maniche, protezione lamellare del torace]; 12 \"lorikia \"[armature di tipo pi\u00f9 leggero]; 10 altri \"lorikia\"; etc.\".\nPer i bizantini il \"klibanon \"era una corazza lamellare usata dalla cavalleria pesante, e forse pu\u00f2 trovare riscontro in questa descrizione che secoli prima ne fa Ammiano Marcellino in Res Gestae (XVI, X, 8):\nInutile far notare quanto una simile descrizione sembra fatta osservando la corazza di Corbridge.\nSull'origine del termine \"\"clibanus\" (da cui deriverebbe il nome usato per alcuni reparti di cavalleria pesante romana, i \"clibanarii\") si \u00e8 molto discusso e le due ipotesi maggiormente accreditate sono quelle di una derivazione da \"grivpanvar\" (termine persiano per gorgiera) o da \"kribanos\"\" (termine greco indicante una teglia da forno per il pane), fatto sta che quando il \"De rebus bellici\" cita i due tipi di corazze sta evidentemente facendo riferimento a due categorie ben distinte: da un lato le loriche, onnipresenti nella letteratura militare latina, dall'altra i meno conosciuti clibani (o clivani). Ma l'anonimo autore fornisce anche un prezioso indizio per distinguere queste due categorie di corazze poich\u00e9 nel brano in cui esse appaiono egli sta illustrando l'utilit\u00e0 del \"thoromacus\" come utile invenzione degli antichi affinch\u00e9 le loriche, i clibani e le altre protezioni simili non ledessero la fragilit\u00e0 del corpo con il peso o le spigolature. Di tutti i tipi di loriche citate negli scritti antichi (hamata, squamata, plumata etc.) non ve n'\u00e8 una che presenti delle spigolature tali da \"ledere il corpo\" quindi verrebbe da pensare che mentre il peso da cui il \"thoromacus\" doveva sollevare il corpo fosse pi\u00f9 un difetto delle pi\u00f9 gravi loriche mentre le spigolature appartenessero piuttosto ai clibani; anche qui si troverebbe dunque un indizio a favore della corrispondenza tra i clibani e le corazze a fasce di ferro (le uniche ad oggi ritrovate di epoca romana a presentare spigolature pericolose per il corpo umano).\nCon ci\u00f2 non si vuol certo dire che i clibani, ossia le corazze a segmenti di ferro, fossero appannaggio esclusivo dei reparti di cavalleria (sebbene sia significativo che da questo tipo di corazza prendano il nome esclusivamente dei reparti di cavalleria pesante) ma di certo le considerazioni fatte anche dagli autori antichi in merito alla mobilit\u00e0 che simili corazze davano dovrebbero far riflettere su quanto potesse essere adatta alle esigenze di un fante romano impegnato, quando non in lunghe ed estenuanti battaglie campali, in poderose marce e duri lavori.\nDifferenze tra i tipi \"Corbridge\" e \"Newstead\".\nLa \"lorica segmentata\" del tipo Corbridge.\nLa \"lorica segmentata\" del tipo Corbridge \u00e8 un'armatura composta da piastre di metallo che, legate tramite un sistema di ganci, lacci di cuoio e fibbie, proteggevano le spalle, il torace e l'addome del legionario. Esempi di questa armatura si riscontrano gi\u00e0 agli inizi del I sec. d.C. sotto Augusto. Questa armatura \u00e8 relativamente facile da indossare e consente una discreta mobilit\u00e0 di movimenti anche se gli esemplari noti una volta indossati possono creare dolori alle spalle. Le placche erano unite tra loro da lacci e piccoli componenti che si potevano rompere e dovevano essere sovente sostituiti.\nIl nome originale non \u00e8 riportato con precisione da alcuna fonte antica, la sua costruzione \u00e8 rimasta ignota fino alla fine dell'Ottocento. La prima ricostruzione che segu\u00ec un metodo scientifico fu realizzata dal colonnello Max von Groller nel 1889, anche se questi, ignorandone i metodi costruttivi e prendendo come unico riferimento le immagini della Colonna Traiana, commise degli errori. Sono stati individuati due modelli di questa armatura indicati con le lettere A e B che differiscono per il tipo di aggancio della struttura superiore alle lamine inferiori: il primo modello presenta delle fibbie in cuoio, il secondo dei ganci di metallo.\n\"Lorica segmentata\" del tipo Newstead.\nLa \"lorica\" di Newstead \u00e8 un'armatura utilizzata dai legionari romani dal II secolo d.C. circa. I primi ritrovamenti (mai completi) di questa armatura si ebbero fin dai primi anni del XX secolo. Era una \"lorica\" simile a quella Corbridge ma con piastre orizzontali pi\u00f9 grandi. Le numerose cerniere con fibbie della lorica Corbridge furono sostituite da ganci pi\u00f9 difficili da rompere."}
{"id": "1233506", "revid": "834", "url": "https://it.wikipedia.org/wiki?curid=1233506", "title": "Mank", "text": " \nMank \u00e8 un comune austriaco di 3 177 abitanti nel distretto di Melk, in Bassa Austria; ha lo status di citt\u00e0 (\"Stadtgemeinde\"). Nel 1966 ha inglobato il comune soppresso di K\u00e4lberhart e nel 1970 quello di Gro\u00dfaigen."}
{"id": "1233507", "revid": "123360005", "url": "https://it.wikipedia.org/wiki?curid=1233507", "title": "Cenerentola e il pane quotidiano", "text": "Cenerentola e il pane quotidiano \u00e8 il primo album di Alberto Camerini, pubblicato nel 1976.\nNel disco il cantautore italo-brasiliano, gi\u00e0 musicista affermato, comincia a sperimentare le tematiche favolistiche e fantastiche che gli rimarranno care per tutta la carriera. La canzone pi\u00f9 nota \u00e8 sicuramente \"Pane quotidiano\" che \u00e8 un inno goliardico alle ideologie \"di costume\" giocando sulla necessit\u00e0 di una buona cucina. In \"Tv Baby\" si denotano forti critiche al mondo televisivo che viene visto dai bambini come modello ideale. La traccia che chiude il disco, \"Cenerentola\", \u00e8 una favola rivisitata in chiave moderna con protagonista una Cenerentola lavoratrice sfruttata di giorno e donna di facili costumi di notte.\nNel 1990 l\u2019album fu ristampato in versione vinile, cassetta e per la prima volta anche in CD da parte della Sony Music.\nNel 2019, \"Cenerentola e il Pane Quotidiano\" fu rimasterizzato da parte della On Sale Music e distribuito, dopo quasi trent'anni dalla volta precedente, in versione CD\nStrumentisti.\n1. \"La ballata dell'invasione degli extraterrestri\"\n2. \"Maracat\u00f9 F.C.\"\n3. \"Pane quotidiano\"\n4. \"Droga\"\n5. \"Sicurezza\"\n6. \"La straordinaria storia dell'invenzione della televisione\"\n7. \"TV baby\"\n8. \"Santa Marta\"\n9. \"Cenerentola\""}
{"id": "1233508", "revid": "339392", "url": "https://it.wikipedia.org/wiki?curid=1233508", "title": "Kazakistan Settentrionale", "text": ""}
{"id": "1233509", "revid": "110157", "url": "https://it.wikipedia.org/wiki?curid=1233509", "title": "Marbach an der Donau", "text": "Marbach an der Donau \u00e8 un comune austriaco di 1 663 abitanti nel distretto di Melk, in Bassa Austria; ha lo status di comune mercato (\"Marktgemeinde\"). Nel 1971 ha inglobato i comuni soppressi di Auratsberg e Krummnu\u00dfbaum an der Donauuferbahn."}
{"id": "1233510", "revid": "729019", "url": "https://it.wikipedia.org/wiki?curid=1233510", "title": "Cistinosi", "text": "La cistinosi \u00e8 una malattia autosomica recessiva, classificata all'interno dell'eterogeneo gruppo delle malattie da accumulo lisosomiale.\nEziopatogenesi.\nLa cistinosi porta all'accumulo di cistina (molecola formata da due cisteine unite tra loro da un ponte disolfuro) intralisosomiale. Si tratta di una malattia lisosomiale. L'accumulo della cistina nelle cellule causa la formazione di cristalli che interferiscono con la funzione di quasi tutti gli organi (fegato, midollo osseo, mucosa rettale, linfonodi, congiuntive), ma \u00e8 proprio la formazione dei cristalli (dovuti all'insolubilit\u00e0 della cistina) che causa il danno renale.\nRosemberg distinse 2 tipi di cistinuria in base alle mutazioni genetiche:\nClassificazione clinica.\nEsistono tre forme di cistinosi:\nLe prime due sono simili nei sintomi ma differiscono per l'et\u00e0 di insorgenza: i sintomi caratteristici sono poliuria, disidratazione, sete, rachitismo dovuto a difficolt\u00e0 di crescita. Nella forma infantile il trapianto di rene \u00e8 necessario entro i 9 anni di vita, se non trattata: sintomaticamente per quanto riguarda l'insufficienza renale, ed inoltre con somministrazione di cisteamina che lega i cristalli, ma non senza controindicazioni."}
{"id": "1233513", "revid": "767487", "url": "https://it.wikipedia.org/wiki?curid=1233513", "title": "Maria Taferl", "text": "Maria Taferl \u00e8 un comune austriaco di 912 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233514", "revid": "110157", "url": "https://it.wikipedia.org/wiki?curid=1233514", "title": "M\u00fcnichreith-Laimbach", "text": "M\u00fcnichreith-Laimbach \u00e8 un comune austriaco di 1 667 abitanti nel distretto di Melk, in Bassa Austria. \u00c8 stato istituito nel 1971 con la fusione dei comuni soppressi di Laimbach am Ostrong e M\u00fcnichreith, che a sua volta nel 1966 aveva inglobato i comuni soppressi di Kehrbach, Kollnitz e Rappoltenreith."}
{"id": "1233516", "revid": "110157", "url": "https://it.wikipedia.org/wiki?curid=1233516", "title": "Neumarkt an der Ybbs", "text": "Neumarkt an der Ybbs \u00e8 un comune austriaco di 1 904 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233517", "revid": "110157", "url": "https://it.wikipedia.org/wiki?curid=1233517", "title": "N\u00f6chling", "text": "N\u00f6chling \u00e8 un comune austriaco di 1 087 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233518", "revid": "117573667", "url": "https://it.wikipedia.org/wiki?curid=1233518", "title": "Bibliologia", "text": "La bibliologia (dal greco \u03b2\u03b9\u03b2\u03bb\u03af\u03bf\u03bd \"bibl\u00econ\", \"libro\", e \u03bb\u03cc\u03b3\u03bf\u03c2 \"l\u00f2gos\", \"discorso, studio\", ossia \"studio del libro\") \u00e8 una disciplina che studia il libro nelle sue evidenze fisiche, cos\u00ec com'\u00e8 uscito dalla tipografia, e soprattutto tratta del libro in generale, ne fa la storia, detta le norme per la sua conservazione e per il suo utilizzo.\nIl libro, nella sua duplice natura di supporto fisico di un contenuto testuale, pur in presenza di strumenti della comunicazione sempre pi\u00f9 ampi ed efficaci, non ha perso d'importanza, n\u00e9 tanto meno \u00e8 scomparso, come spesso previsto.\nI libri, pur sotto forme diversissime e nuove, hanno tenuto aperto il dialogo tra gli uomini: la bibliologia non fa altro che seguire, passo dopo passo, queste metamorfosi, gettando un po' di luce sui manufatti librari, sulle diverse configurazioni fisiche assunte, ma anche sulle infinite relazioni intrecciate con gli occhi e, soprattutto, con la mente di quanti hanno contribuito alla loro nascita e alla loro esistenza, dall'autore all'editore fino all'ultimo dei lettori. Al centro della Bibliologia resta il libro nella sua configurazione fisica che, di metamorfosi in metamorfosi, si estende dal papiro dei rotoli e dalla pergamena dei codici ai bit dei libri elettronici.\nL'attenzione dei bibliologi si \u00e8 finora rivolta con pi\u00f9 insistenza al libro a stampa antico, prodotto artigianalmente con il torchio a mano nei primi tre secoli dopo l'invenzione, lasciando in ombra il libro industriale, per quanto ancora pienamente tipografico, prodotto negli ultimi due secoli. Oggi, l'introduzione delle nuove procedure digitali nei processi di composizione e di stampa, sembra destinata a collocare in un tempo ormai compiuto e definito l'intera parabola del libro tipografico, da Johannes Gutenberg alla fine del Novecento, consentendo cos\u00ec una pi\u00f9 visibile continuit\u00e0, entro questi confini, delle indagini bibliologiche, da estendere, in seconda battuta, alle antiche radici ma non scritte e al libro dell'era digitale.\nCriteri della bibliologia.\nLa bibliologia studia quindi il libro considerando:"}
{"id": "1233525", "revid": "466539", "url": "https://it.wikipedia.org/wiki?curid=1233525", "title": "Persenbeug-Gottsdorf", "text": "Persenbeug-Gottsdorf \u00e8 un comune austriaco di 2 220 abitanti nel distretto di Melk, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1968 con la fusione dei comuni soppressi di Gottsdorf e Persenbeug; capoluogo comunale \u00e8 Persenbeug.\nStoria.\nA Persenbeug nel 1042 mor\u00ec il vescovo Bruno di W\u00fcrzburg; nel 1887 nel castello di Persenbeug nacque Carlo I d'Austria, che tra il 1916 e il 1919 fu l'ultimo sovrano dell'Impero austro-ungarico. Entrambi sono venerati dalla Chiesa cattolica (Bruno come santo, Carlo come beato)."}
{"id": "1233528", "revid": "110157", "url": "https://it.wikipedia.org/wiki?curid=1233528", "title": "Petzenkirchen", "text": "Petzenkirchen \u00e8 un comune austriaco di 1 301 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233530", "revid": "767487", "url": "https://it.wikipedia.org/wiki?curid=1233530", "title": "P\u00f6chlarn", "text": "P\u00f6chlarn \u00e8 un comune austriaco di 3 957 abitanti nel distretto di Melk, in Bassa Austria; ha lo status di citt\u00e0 (\"Stadtgemeinde\")."}
{"id": "1233532", "revid": "120128205", "url": "https://it.wikipedia.org/wiki?curid=1233532", "title": "Lactobacillus acidophilus", "text": "Lactobacillus acidophilus (noto anche come bacillo di D\u00f6derlein dal nome del suo scopritore) \u00e8 un batterio Gram-positivo, non sporigeno, catalasi negativo e microaerofilo. \u00c8 in grado di produrre acido lattico come maggior prodotto della fermentazione del glucosio. Ha notevoli effetti benefici per l'uomo, quali la produzione di composti inibitori della crescita di altri microrganismi patogeni e l'eliminazione delle tossine prodotte da batteri proteolitici.\nDescrizione.\n\u00c8 necessario per sintetizzare la vitamina B nel colon (intestino crasso). I batteri lattici, in generale, tengono sotto controllo i batteri della putrefazione del latte.\nIl trattamento termico di pastorizzazione del latte contribuisce ad abbattere la carica microbica di questo batterio. Per questo motivo alcuni produttori aggiungono successivamente preparati probiotici contenenti batteri appartenenti ai generi \"Bifidobacterium\" e \"Lactobacillus\" al latte, al fine di avere prodotti in grado di apportare effetti benefici al consumatore come il Kefir o prodotti con differenti nomi commerciali di propriet\u00e0 del produttore.\nSi trova, come altri lattobacilli, nelle culture starter per le preparazioni industriali del pane con panificazione a pasta acida.\nIl lactobacillus acidophilus tra i vari mammiferi \u00e8 distinto in 6 differenti gruppi in base all'omologia di DNA: A1, A2, A3, A4, B1, B2. Non esiste un solo genere di acidophilus utile per tutte le specie del regno animale, ma sono ben distinte e solo un ceppo specifico pu\u00f2 generare una situazione di eubiosi con l'ospite. Assumendo latte umano della madre, i lactobacilli utili con vera azione probiotica attecchiscono alle pareti intestinali e prolificano per generazioni, cosa impossibile con qualsiasi altro genere di latte. Sono pochi i batteri e lattobacilli utili all'uomo, ma \u00e8 anche vero che i batteri patogeni non sono molti di pi\u00f9. Molti dei batteri che ingeriamo transitano nell'intestino e vengono espulsi con le feci senza creare problemi di salute. Il lactobacillus acidophilus umano specifico \u00e8 un potente inibitore dei batteri patogeni poich\u00e9 abbassando il pH rende impossibile la proliferazione batterica anomala."}
{"id": "1233533", "revid": "110157", "url": "https://it.wikipedia.org/wiki?curid=1233533", "title": "P\u00f6ggstall", "text": "P\u00f6ggstall \u00e8 un comune austriaco di 2 461 abitanti nel distretto di Melk, in Bassa Austria; ha lo status di comune mercato (\"Marktgemeinde\"). Nel 1966 ha inglobato i comuni soppressi di Aschelberg e P\u00f6mmerstall, nel 1968 quello di Loibersdorf e le frazioni di Gerersdorf e Oed gi\u00e0 appartenute al comune di Troibetsberg (a sua volta accorpato nel 1969 a Raxendorf), nel 1971 il comune soppresso di W\u00fcrnsdorf e nel 1972 quello di Neukirchen am Ostrong."}
{"id": "1233535", "revid": "110157", "url": "https://it.wikipedia.org/wiki?curid=1233535", "title": "Raxendorf", "text": "Raxendorf \u00e8 un comune austriaco di 1 051 abitanti nel distretto di Melk, in Bassa Austria; ha lo status di comune mercato (\"Marktgemeinde\"). Nel 1969 ha inglobato i comuni soppressi di Mannersdorf, Troibetsberg, Neudorf e Zeining, assumendo inizialmente la denominazione di Heiligenblut-Raxendorf."}
{"id": "1233536", "revid": "110157", "url": "https://it.wikipedia.org/wiki?curid=1233536", "title": "Ruprechtshofen", "text": "Ruprechtshofen \u00e8 un comune austriaco di 2 271 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233540", "revid": "110157", "url": "https://it.wikipedia.org/wiki?curid=1233540", "title": "Schollach", "text": "Schollach \u00e8 un comune austriaco di 948 abitanti nel distretto di Melk, in Bassa Austria."}
{"id": "1233543", "revid": "78273", "url": "https://it.wikipedia.org/wiki?curid=1233543", "title": "Assedio di Alesia", "text": ""}
{"id": "1233544", "revid": "110157", "url": "https://it.wikipedia.org/wiki?curid=1233544", "title": "Sankt Leonhard am Forst", "text": "Sankt Leonhard am Forst \u00e8 un comune austriaco di 2 981 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1233547", "revid": "110157", "url": "https://it.wikipedia.org/wiki?curid=1233547", "title": "Sankt Martin-Karlsbach", "text": "Sankt Martin-Karlsbach \u00e8 un comune austriaco di 1 689 abitanti nel distretto di Melk, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1969 con la fusione dei comuni soppressi di Karlsbach e Sankt Martin am Ybbsfelde; nel 1970 ha inglobato il comune soppresso di Ennsbach."}
{"id": "1233549", "revid": "110157", "url": "https://it.wikipedia.org/wiki?curid=1233549", "title": "Sankt Oswald", "text": "Sankt Oswald \u00e8 un comune austriaco di 1 124 abitanti nel distretto di Melk, in Bassa Austria.\nGeografia fisica.\nIl comune si trova nel Waldviertel della Bassa Austria; la sua superficie \u00e8 di 31,97 chilometri quadrati, . Il territorio comunale \u00e8 ripartito in tre comuni catastali (\"Katastralgemeinden\"): F\u00fcnfling, Sankt Oswald e Stiegeramt."}
{"id": "1233550", "revid": "112882834", "url": "https://it.wikipedia.org/wiki?curid=1233550", "title": "Sch\u00f6nb\u00fchel-Aggsbach", "text": "Sch\u00f6nb\u00fchel-Aggsbach \u00e8 un comune austriaco di 989 abitanti nel distretto di Melk, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1969 con la fusione dei comuni soppressi di Aggsbach Dorf e Sch\u00f6nb\u00fchel an der Donau; capoluogo comunale \u00e8 Sch\u00f6nb\u00fchel an der Donau. Degno di nota il Castello di Aggstein."}
{"id": "1233551", "revid": "842", "url": "https://it.wikipedia.org/wiki?curid=1233551", "title": "M3 'Grease Gun'", "text": ""}
{"id": "1233552", "revid": "767487", "url": "https://it.wikipedia.org/wiki?curid=1233552", "title": "Texingtal", "text": "Texingtal \u00e8 un comune austriaco di 1 613 abitanti nel distretto di Melk, in Bassa Austria. \u00c8 stato istituito nel 1971 con la fusione dei comuni soppressi di Plankenstein, Sankt Gotthard e Texing; capoluogo comunale \u00e8 Texing.\nHa dato i natali al cancelliere, ucciso dai nazisti, Engelbert Dollfuss."}
{"id": "1233555", "revid": "287204", "url": "https://it.wikipedia.org/wiki?curid=1233555", "title": "Chemin Neuf", "text": ""}
{"id": "1233556", "revid": "110157", "url": "https://it.wikipedia.org/wiki?curid=1233556", "title": "Weiten", "text": "Weiten \u00e8 un comune austriaco di 1 091 abitanti nel distretto di Melk, in Bassa Austria; ha lo status di comune mercato (\"Marktgemeinde\"). Nel 1969 ha inglobato i comuni soppressi di Filsendorf, Mollendorf e Seiterndorf."}
{"id": "1233558", "revid": "848247", "url": "https://it.wikipedia.org/wiki?curid=1233558", "title": "Ybbs an der Donau", "text": "Ybbs an der Donau \u00e8 un comune austriaco di 5 675 abitanti nel distretto di Melk, in Bassa Austria, del quale \u00e8 il centro pi\u00f9 popoloso; ha lo status di citt\u00e0 (\"Stadtgemeinde\").\nAmministrazione.\nLa citt\u00e0 austriaca \u00e8 gemellata con:"}
{"id": "1233559", "revid": "767487", "url": "https://it.wikipedia.org/wiki?curid=1233559", "title": "Yspertal", "text": "Yspertal \u00e8 un comune austriaco di 1 932 abitanti nel distretto di Melk, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1966 con la fusione dei comuni soppressi di Kapelleramt e Ysper; nel 1969 ha inglobato il comune soppresso di N\u00e4chst Altenmarkt assumendo la denominazione di Altenmarkt-Yspertal e nel 1970 quello di Wimberg, tornando alla denominazione di \"Yspertal\"."}
{"id": "1233560", "revid": "110157", "url": "https://it.wikipedia.org/wiki?curid=1233560", "title": "Zelking-Matzleinsdorf", "text": "Zelking-Matzleinsdorf \u00e8 un comune austriaco di 1 243 abitanti nel distretto di Melk, in Bassa Austria. \u00c8 stato istituito nel 1970 con la fusione dei comuni soppressi di Matzleinsdorf e Zelking; capoluogo comunale \u00e8 Zelking."}
{"id": "1233562", "revid": "110157", "url": "https://it.wikipedia.org/wiki?curid=1233562", "title": "Altlichtenwarth", "text": "Altlichtenwarth \u00e8 un comune austriaco di 764 abitanti nel distretto di Mistelbach, in Bassa Austria."}
{"id": "1233566", "revid": "110157", "url": "https://it.wikipedia.org/wiki?curid=1233566", "title": "Maunabo", "text": "Maunabo \u00e8 una citt\u00e0 di Porto Rico situata sulla costa sud-orientale dell'isola. L'area comunale confina a nord con Yabucoa e a ovest con Patillas. \u00c8 bagnata a sud e a est dalle acque del Mar dei Caraibi. Il comune, che fu fondato nel 1799, oggi conta una popolazione di quasi 15.000 abitanti ed \u00e8 suddiviso in 9 circoscrizioni (\"barrios\")."}
{"id": "1233572", "revid": "1654832", "url": "https://it.wikipedia.org/wiki?curid=1233572", "title": "Luigi De Filippo", "text": "Biografia.\nNel 1951, a 21 anni, debutta nella compagnia paterna: pur apparendo negli anni cinquanta e sessanta in qualche film della commedia all'italiana, \u00e8 infatti il teatro il suo grande amore.\nNel 1960 sposa a Roma l'attrice inglese Ann Patricia Fairhurst, dalla quale poi si separa dopo qualche tempo; nel 1970 sposa l'attrice francese Nicole Tessier, dalla quale ha nel 1972 la figlia Carolina, che lo ha reso nonno nel 2005.\nNel 1978 lascia la compagnia paterna per fondarne una propria, con la quale, oltre alle commedie di famiglia e alle sue, recita anche Gogol', Moli\u00e8re, Pirandello e altri, facendo svariate tourn\u00e9e in Francia, Germania e Svizzera.\nNel 1997 sposa Laura Tibaldi.\nNel 2000 incide l'album \"La Commedia del Re Buffone e del Buffone Re\" (Polosud Records - PS031), le cui tracce sono tratte dalle canzoni dello spettacolo omonimo.\nNel 2001 riceve per i suoi 50 anni di attivit\u00e0 il Premio Personalit\u00e0 Europea in Campidoglio.\nIn televisione \u00e8 stato interprete degli sceneggiati RAI \"Storie della camorra\" (1978) e \"La piovra 3\" (1987).\nSucceduto il 28 giugno 2011 a Maurizio Costanzo nella direzione artistica del \"Teatro Parioli\" di Roma, che diventa appunto \"Teatro Parioli-Peppino De Filippo\". \nMuore il 31 marzo 2018 a Roma all'et\u00e0 di 87 anni per polmonite. La camera ardente \u00e8 stata allestita il 2 aprile presso il Teatro Parioli e i funerali si sono celebrati il giorno seguente alla Chiesa degli Artisti di Piazza del Popolo alla presenza di amici e colleghi dello spettacolo; in seguito \u00e8 stato tumulato accanto al padre nella cappella di famiglia presso il Cimitero Monumentale del Verano a Roma."}
{"id": "1233573", "revid": "75447", "url": "https://it.wikipedia.org/wiki?curid=1233573", "title": "Blankenberghe", "text": ""}
{"id": "1233574", "revid": "770813", "url": "https://it.wikipedia.org/wiki?curid=1233574", "title": "Fokker F27", "text": "Il Fokker F27 Friendship \u00e8 un aereo di linea regionale costruito dalla ditta olandese Fokker.\nStoria del progetto.\nIl progetto del Fokker F27 inizi\u00f2 negli anni cinquanta come rimpiazzo del vecchio Douglas DC-3. Il primo prototipo, registrato PH-NIV, effettu\u00f2 il primo volo il 24 novembre 1955. Nel 1956 la Fokker stipul\u00f2 un contratto con gli Stati Uniti per produrre il Fokker F27 anche in America.\nIl primo modello costruito oltreoceano vol\u00f2 il 12 aprile 1958. Venne inoltre sviluppata una versione allungata, denominata FH-227. Al termine della produzione erano stati realizzati 793 aerei (inclusi 207 costruiti negli Stati Uniti), e il Fokker F27 divenne l'aereo di maggior successo dell'epoca. Per la sua sicurezza divenne l'aereo ufficiale della corte olandese. Alcuni modelli sono stati modificati e convertiti da trasporto passeggeri a cargo.\nL'aereo si caratterizz\u00f2 per l'uso esteso dell'incollaggio strutturale e, ancor pi\u00f9, per l'impiego dell'aria compressa per l'azionamento del carrello di atterraggio, dei freni e per lo steering del ruotino anteriore. Tutti i comandi di volo erano manuali, mentre i flap erano azionati elettricamente.\nVarianti.\nDalla realizzazione del primo modello, denominato F27-100, si ebbe la costruzione di diverse varianti:"}
{"id": "1233575", "revid": "3082", "url": "https://it.wikipedia.org/wiki?curid=1233575", "title": "Nervii", "text": ""}
{"id": "1233577", "revid": "23", "url": "https://it.wikipedia.org/wiki?curid=1233577", "title": "Marca da bollo", "text": "La marca da bollo \u00e8 un tipo particolare di carta-valori, simile a un francobollo, usato come pagamento per la convalida di atti e documenti pubblici (ad esempio, atti notarili, dichiarazioni, passaporti, ecc.).\nIn alcuni Stati vengono usati in pi\u00f9 campi, dalle accise sugli alcolici e sul tabacco a quelle riguardanti il gioco d'azzardo, come negli Stati Uniti d'America e nel Regno Unito.\nStoria.\nPer lungo tempo nel Regno Unito i francobolli servirono anche per il pagamento di diritti di bollo, come mostrato dalla scritta \"Postage &amp; Revenue\" (posta e diritti di bollo) posta sugli esemplari.\nNel corso degli anni diversi stati europei come l'Austria (2002) e la Germania (1991) hanno abolito le marche da bollo anche se in Austria si paga ancora l'imposta di bollo per alcuni atti.\nSono sempre pi\u00f9 diffusi i valori autoadesivi in tutto il mondo, per la grande disponibilit\u00e0 di macchine automatiche e il vantaggio di non dover mantenere una scorta di valori che tendono a variare nel tempo.\nItalia.\nIn Italia le marche da bollo sono utilizzate fin dal 1863. Vengono vendute generalmente nelle tabaccherie o in esercizi pubblici autorizzati.\nDal giugno del 2005 alle marche da bollo tradizionali sono stati affiancati i \"contrassegni telematici\" di tipo autoadesivo, rilasciati per via telematica dall'Agenzia delle Entrate e stampati nei punti di rivendita.\nDal 1\u00ba settembre 2007 tali contrassegni hanno rimpiazzato in maniera definitiva le marche da bollo rendendole fuori corso.\nPer alcuni atti pubblici, come i certificati anagrafici cumulativi, la marca da bollo \u00e8 stata sostituita da un timbro, che attesta il pagamento in contanti dell'importo direttamente al soggetto emittente l'atto.\nIl 19 settembre 2014 \u00e8 stata introdotta la \"marca da bollo digitale\" (Servizio @e.bollo), emessa elettronicamente attraverso siti web connessi all'Agenzia delle Entrate.\nTuttavia, se il contribuente detiene ancora delle vecchie marche da bollo pu\u00f2 utilizzarle anche dopo la variazione (ad esempio l\u2019ultimo aumento del 2013); ci\u00f2 a patto che l\u2019imposta totale sia quella dovuta sul documento considerato. Ad esempio se un documento \u00e8 soggetto a marche da bollo da 32 euro si possono utilizzare ancora le vecchie marche da 14,62 ed 1,81 fino al raggiungimento dell\u2019importo dovuto.\nValore storico delle marche da bollo.\nIn questa sezione \u00e8 riportata la progressione nel tempo del valore facciale delle marche da bollo della Repubblica Italiana, relative a un generico atto in bollo, cio\u00e8 per il quale non \u00e8 specificato un apposito valore, dal 1973 a oggi:"}
{"id": "1233578", "revid": "599013", "url": "https://it.wikipedia.org/wiki?curid=1233578", "title": "Amedeo Mecozzi", "text": "Biografia.\nNato da una famiglia di modeste condizioni, visse l'infanzia nel pieno centro di Roma, ove vide la luce al rione Ponte, tra lungotevere Tor di Nona e via Giulia. Sin da bambino contribu\u00ec, come garzone di bottega di un fornaio, al bilancio familiare e per mantenersi agli studi, ma dedicando gran parte del poco tempo libero ad una sua vera passione, l'acquisto e la lettura di libri presso le bancarelle dell'usato. Pi\u00f9 tardi, misurandosi quale teorico dell'aviazione con avversari dotati di prestigiosi titoli militari ed accademici, avrebbe pi\u00f9 volte sottolineato sarcasticamente di avere \"una cultura da bancarella\".\nAl forte carattere che lo distingueva, si aggiungeva un segno fisico particolare, una enorme macchia rossastra, una \"voglia di vino\" che gli copriva la parte destra del volto.\nA ventun anni (2 dicembre 1913) si arruol\u00f2 come soldato semplice volontario nel \"6\u00ba Reggimento genio ferrovieri\", destinato alle Truppe Coloniali sbarc\u00f2 in Eritrea nel 1914, per rientrare in Italia il 1\u00ba giugno 1915, richiamato in patria a causa dell'intervento italiano nella prima guerra mondiale. Dal 2 settembre 1915 al 1\u00ba febbraio 1916 partecip\u00f2 ad un corso per allievi piloti, uscendone con il brevetto di pilota per aerei Farman. In zona di guerra l'aspirante Mecozzi nel gennaio 1917 \u00e8 alla \"46\u00aa Squadriglia\", dal 10 maggio successivo alla 50\u00aa Squadriglia Farman di Trissino, a novembre il Tenente Mecozzi \u00e8 nell'aviazione da caccia dell'esercito nella 76\u00aa Squadriglia Caccia ed il 15 dicembre alla 78\u00aa Squadriglia Caccia. Nel corso della guerra fu promosso sergente (31 luglio 1916), sottotenente di complemento (7 luglio 1917) e tenente di complemento (17 gennaio 1918). Nelle sue azioni ottenne una medaglia d'argento al valor militare, due medaglie di bronzo al valor militare ed una croce di guerra al valor militare. In qualit\u00e0 di pilota di caccia gli venne accreditato l'abbattimento di sei velivoli nemici, ci\u00f2 che gli valse la qualifica di asso.\nTerminato il conflitto prosegu\u00ec la carriera militare nel Regio Esercito, passando al servizio permanente effettivo per meriti di guerra il 31 ottobre 1919, operando fino al 1923 in enti prettamente tecnici, ma svolgendo attivit\u00e0 di volo nel \"1\u00ba Raggruppamento caccia\" e successivamente al \"1\u00ba Stormo caccia\". Gi\u00e0 a partire dai primi anni venti inizi\u00f2 l'attivit\u00e0 di pubblicista in materia aeronautica, pubblicando i suoi primi articoli teorici, in quella fase intesi a promuovere l'unificazione delle forze aeree in un'unica Arma autonoma ed indipendente, pur senza allinearsi alle tesi di Giulio Douhet. L'obbiettivo auspicato tra gli altri dall'aviatore romano fu conseguito nel 1923, con la nascita della Regia Aeronautica, nei cui ranghi Mecozzi transit\u00f2 immediatamente. Nel 1924 fu promosso capitano e nel 1927 fu promosso maggiore, nel 1926 venne chiamato al Ministero, che era appena stato assegnato ad Italo Balbo, come capo ufficio stampa. Nell'ottobre del 1929 lasci\u00f2 il Ministero per prendere il comando del \"7\u00ba Gruppo Autonomo Caccia Terrestre\", con l'incarico di sperimentare le modalit\u00e0 tattiche dell'assalto aereo. La relazione finale sulle esercitazioni aeree del 1929 diede un notevole spazio al \"volo rasente\" (cio\u00e8 all'assalto aereo) con un giudizio favorevole ai risultati dell'esperimento, pur evidenziando la mancanza di aerei progettati per tale tipo di azione. Nonostante i risultati tutt'altro che brillanti del Ba.65, progettato esplicitamente per l'assalto aereo, la sperimentazione presso il \"7\u00ba Gruppo autonomo da caccia e d'assalto\" (denominazione assunta nel 1931) continu\u00f2 per tutto il corso degli anni trenta a sperimentare le modalit\u00e0 di impiego dell'unit\u00e0 per l'assalto aereo, inserita nel \"5\u00ba Stormo d'assalto\", comandato da Mecozzi a partire dal luglio 1934 al giugno 1936. Mecozzi fu promosso tenente colonnello nel 1930, colonnello nel 1934 e generale di brigata aerea nel 1935.\nNel 1937 fu trasferito in Somalia, quindi costretto a lasciare il comando del \"5\u00ba Stormo\", rientrato in Italia nel 1938 fu messo a disposizione del Ministero, con l'incarico di presidente del RUNA (Reale UNione Aeronautica), tornando alla fine del 1939 alla presidenza dell'Ufficio Editoriale Aeronautico, alle dipendenze dello Stato Maggiore Aeronautica e nel 1940 ottenne l'incarico di dirigere la \"Rivista Aeronautica\" e \"Le vie dell'aria\", incarico mantenuto fino all'8 settembre 1943. Il 17 giugno 1944 si ripresent\u00f2 in servizio presso la \"3\u00aa Zona Aerea Territoriale\", ma il 17 gennaio 1945 fu messo in ausiliaria per raggiunti limiti di et\u00e0 ed il 5 dicembre dello stesso fu congedato in quanto \u00abriconosciuto permanentemente inabile al servizio militare per malattia aggravata da causa di servizio di volo\u00bb, cio\u00e8 a causa della sordit\u00e0 che lo affliggeva gi\u00e0 da diversi anni.\nRiprese, nel gennaio 1945, la direzione della\n\"Rivista Aeronautica\", diventata, per motivi di opportunit\u00e0 politica, emanazione dell\"Associazione Culturale Aeronautica\" e non pi\u00f9 direttamente del Ministero. Negli ultimi anni quaranta si orient\u00f2, in materia di relazioni internazionali, su posizioni neutralistiche, tanto che nell'agosto del 1950 fu sostituito alla direzione della \"Rivista aeronautica\", lasciando nel 1953 anche la redazione della rivista.\nDopo l'uscita dalla \"Rivista Aeronautica\" si chiuse per diversi anni in un isolamento volontario, forse indotto dall'aggravarsi progressivo dei suoi disturbi all'udito, riempiendo la sua \"cassapanca\" di appunti sul suo pensiero aeronautico. Usc\u00ec dal silenzio solo nel 1965, pubblicando \"Guerra agli inermi e aviazione d'assalto\" a cura della Libreria dell'Orologio (di sua propriet\u00e0), dopo \"Guerra agli inermi\" pubblic\u00f2, sempre con la Libreria dell'Orologio, \"Aquila Rossa - Direttiva\" (1969) e \"Le sorti progressive dell'Aeronautica Militare\" (1970). Mor\u00ec a Roma il 2 novembre 1971.\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Mecozzi tra di esse.\nIl pensiero di Mecozzi.\nSvilupp\u00f2 un coerente pensiero sulla strategia della guerra aerea che vedeva l'aviazione in stretta cooperazione e interoperabilit\u00e0 con le forze terrestri e navali. Avvers\u00f2 la concezione strategica di Giulio Douhet, espressa in un trattato del 1921 \"Il dominio dell'aria\", che prevedeva tra l'altro il ricorso a bombardamenti sulle citt\u00e0 per far crollare il morale della popolazione civile, piegare la resistenza dei combattenti al fronte ed influenzare le scelte dei politici sulla continuazione delle ostilit\u00e0.\nIl pensiero nel periodo fra le due guerre.\nAmedeo Mecozzi inizi\u00f2 a scrivere di aeronautica appena finita la prima guerra mondiale, essendo ancora tenente, inizialmente su \"Dovere\", il cui direttore era Giulio Douhet, ma gi\u00e0 a fine anno entrava in polemica con le teorie douhettiane in un articolo su \"Gazzetta dell'Aviazione\", sostenendo che in realt\u00e0 nella guerra passata (la prima guerra mondiale) i danni maggiori sia in perdite materiali sia in personale di volo furono provocate dalle difese aeree e dalla caccia e non dai grandi bombardieri, gli \"aerei da battaglia\" di Douhet, questa posizione \u00e8 ulteriormente accentuata nel 1927, con un attacco diretto alle teorie di Douhet.\nNel 1926 Mecozzi indic\u00f2 le forze armate nemiche come obiettivo fondamentale per ogni azione bellica, in piena sintonia con gli assiomi di Clausewitz ed in netto contrasto con le teorie di Douhet, che mettevano al primo posto nell'elenco dei bersagli aerei i centri demografici del nemico. Nello stesso anno espresse per la prima volta il concetto di \"volo rasente\", cio\u00e8 di volo alla minima quota possibile per sfruttare al massimo la sorpresa nell'attacco al nemico.\nPer sintetizzare il pensiero di Mecozzi in questo periodo si pu\u00f2 dire che divergeva dal pensiero di Douhet sull'utilizzo dell'aviazione per attaccare i centri demografici, mentre riteneva pi\u00f9 proficuo un attacco a bersagli selezionati e di utilit\u00e0 diretta per le forze armate nemiche. Questa differenziazione sugli obiettivi comunque non spostava i concetti di Mecozzi sulla necessit\u00e0 dell'indipendenza sia operativa sia amministrativa dell'aeronautica dalle altre forze armate, che dovevano s\u00ec cooperare, ma ciascuna forza armata operando nella sua propria sfera di competenza. In sostanza Mecozzi definisce la guerra come un tutto unico, quindi guidata da un'unica visione strategica, in cui ogni forza armata opera in concomitanza con le altre verso un fine comune. La metodologia di attacco aereo indicata e fortemente sostenuta da Mecozzi era l'attacco a volo rasente (non radente!), per cui un numero limitato di aerei, a differenza delle masse previste da Douhet, operando ad alta velocit\u00e0 e bassa quota era meno soggetto all'avvistamento ed alla reazione nemica. Scopo principale dell'attacco a volo rasente era quello di portare la quantit\u00e0 di esplosivo necessaria alla distruzione o alla neutralizzazione del bersaglio (o poco pi\u00f9) direttamente sul bersaglio stesso, trascurando completamente l'area circostante. Per questo impiego della forza aerea Mecozzi propugnava una nuova specialit\u00e0, distinta da quelle esistenti (caccia, bombardamento e ricognizione), che definiva \"aviazione d'assalto\". L'impiego dell'aviazione doveva essere autonomo nei confronti delle altre forze armate, infatti Mecozzi afferma che l'impiego dell'aviazione inizia di norma oltre il campo in cui pu\u00f2 intervenire l'artiglieria, quindi non per un appoggio diretto alle forze terrestri, considerando solo come un fatto eccezionale l'intervento nello spazio tattico delle forze terrestri.\nGi\u00e0 in questa fase del suo pensiero Mecozzi ritiene pi\u00f9 importante l'attacco ad obiettivi industriali nemici \"paganti\", come centrali elettriche, che attacchi indiscriminati sui centri demografici, con ci\u00f2 prefigurando gli attacchi statunitensi mirati alla distruzione delle fabbriche di cuscinetti di rotolamento tedesche. In particolare Mecozzi indica come metodologia di attacco i\"punti critici\" del nemico (da lui indicati come \"punti sensibili\") invece di orientare l'attacco su vaste \"superfici distruggibili\".\nIl pensiero nella seconda guerra mondiale e nel dopoguerra.\nGi\u00e0 nel 1935 Mecozzi aveva previsto che la linea Maginot sarebbe stata sfondata (o aggirata) da forze mobili coadiuvate dall'aviazione. Mecozzi in diverse occasioni esalta l'attivit\u00e0 degli Stuka, assimilandola a quella degli aerei d'assalto da lui proposti, sorvolando tuttavia sul fatto (tutt'altro che trascurabile) che l'impiego degli Stuka avveniva per l'appoggio diretto delle unit\u00e0 terrestri, su obiettivi designati dai comandi terrestri e non da quelli aeronautici. Altro sviluppo che Mecozzi approfondisce nelle sue analisi \u00e8 il fatto che ora l'aviazione ha la capacit\u00e0 di \"occupare il territorio\", tramite formazioni di paracadutisti, capacit\u00e0 che, fino a quel momento era riservata alla truppe terrestri ed in particolare alla fanteria. Nel corso della guerra si ha anche un'evoluzione delle caratteristiche tecniche dell'aereo che Mecozzi vede pi\u00f9 adatto alle operazioni di attacco al suolo, passando dal monomotore al bimotore con la configurazione del bombardiere leggero (Ju 88 e Mosquito), ma mostrando apprezzamento anche per lo Sturmovik. Quello che resta comunque inalterato \u00e8 il fatto della necessit\u00e0 di un'unicit\u00e0 organica delle forze aeree.\nPrima ancora della fine della seconda guerra mondiale Mecozzi \u00e8 sempre pi\u00f9 interessato dai nuovi sviluppi dell'attacco aereo, cio\u00e8 alle nuove armi (bombe nucleari) e vettori (missili) e, addirittura, all'organica dell'elettronica nelle guerre future. In particolare egli ritiene che il bombardiere strategico debba cedere parte delle sue prerogative al nuovo mezzo, mentre resta invariata la valenza dell'aereo d'assalto per l'attacco di obiettivi di area limitata. Nell'immediato dopoguerra Mecozzi difende l'unit\u00e0 organica dell'aeronautica, messa in dubbio in seguito alla proibizione di munirsi di bombardieri strategici contenuta nel trattato di Parigi (Art. 64 comma 2), sostenendo indirettamente e direttamente l'aviazione d'assalto, che, secondo l'evoluzione del suo pensiero, deve riguardare la cooperazione con le forze di superficie e non la subordinazione alle stesse.\nNel corso di questo periodo Mecozzi passa da una valutazione della guerra (in particolare, della guerra aerea) come fatto militare ad una valutazione della guerra come fatto politico, entrando in questo modo in campi che esulano il pensiero militare puro. Questo nuovo filone lo porta a mettere in discussione la collocazione internazionale dell'Italia, proponendo un neutralismo disarmato, divergente dalle posizioni politiche dei vertici militari e politici dell'epoca, anche successivamente all'ingresso dell'Italia nella NATO (4 aprile 1949).\nIl pensiero nel corso della guerra fredda.\nI suoi scritti conclusivi e, in particolare, \"Guerra agli inermi e aviazione d'assalto\" del 1965) non rappresentano ulteriori sviluppi del suo pensiero, ma un compendio, non sempre organico, degli sviluppi precedenti, con due obiettivi comunque sempre fissi, che possono rappresentare la parte costante in tutta la sua elaborazione teorica: la critica delle teorie di Douhet e la necessit\u00e0 di avere un'aeronautica organicamente indipendente da Esercito e Marina. In \"Guerra agli inermi\", che pu\u00f2 essere considerata il testamento spirituale dell'Autore, significativamente pubblicata nel ventennale di Hiroshima e Nagasaki, Mecozzi condanna fermamente ogni forma di sciovinismo e militarismo. Anche alla luce dello sviluppo delle armi nucleari e dei vettori missilistici Mecozzi non muta il proprio giudizio di inumanit\u00e0 ed inutilit\u00e0 del bombardamento strategico ai fini della vittoria. Tuttavia, respingendo i principi di Machiavelli e di Clausewwitz di una morale di pace non applicabile direttamente agli eventi bellici e politici, Mecozzi cade nell'utopia di proporre un disarmo unilaterale da parte di tutte le nazioni mondiali.\nL'ultima evoluzione del pensiero di Mecozzi si ha con \"Direttiva 1967\", \"Direttiva 1968\" (mai pubblicate), \"Aquila rossa - Direttiva\" (1969) e \"Le sorti progressive dell'Aeronautica Militare\" (1970) con questi scritti Mecozzi intende sollecitare i vertici dell'Aeronautica Militare per la creazione di una dottrina di guerra della Forza Aerea Italiana, in cui vengano integrati aerei, elicotteri e missili, che, nell'opinione dell'autore, sono entro certi limiti intercambiabili e complementari. In particolare, tornando alla critica a Douhet, Mecozzi nega la necessit\u00e0 di indicare come obiettivi prioritari le citt\u00e0, in quanto ci\u00f2 svantaggerebbe l'Italia, che ha le citt\u00e0 pi\u00f9 popolose ed economicamente importanti ad una distanza non superiore a 450\u00a0km dalle potenziali basi missilistiche nemiche, quindi una tale scelta di bersagli sarebbe penalizzante pi\u00f9 per l'Italia che per un eventuale nemico. Invece Mecozzi sviluppa ulteriormente le sue idee sull'utilizzo dei mezzi aerei per effettuare aviosbarchi nelle retrovie nemiche, tanto dare il titolo ad un libro sulla base di un'esercitazione complessa di aviosbarco (appunto Aquila Rossa) avvenuta nel 1967.\nIl pensiero di Mecozzi \u00e8 ovviamente ancora attuale alla luce dei conflitti verificatisi successivamente alla fine della guerra fredda e la parte del suo pensiero condivisa con quello di Douhet \u00e8 dunque sia la supremazia aerea, intesa per\u00f2 diversamente, sia la necessit\u00e0 per entrambi che l'aeronautica sia indipendente (in campo operativo) ed autonoma (in campo organico) dalle altre forze armate."}
{"id": "1233579", "revid": "767487", "url": "https://it.wikipedia.org/wiki?curid=1233579", "title": "Live at the N.E.C.", "text": "Live at the N.E.C. \u00e8 il secondo disco dal vivo inciso dalla rock band inglese Status Quo, pubblicato nel luglio del 1984.\nIl disco.\nRegistrato il 14 maggio del 1982 al \"National Exhibition Centre\" di Birmingham, il disco documenta uno dei maggiori riconoscimenti ottenuti dalla band nella intera carriera, onorata dalla presenza tra il pubblico dei reali inglesi Carlo e Lady Diana.\nGli Status Quo diventano cos\u00ec la prima rock band al cui concerto partecipino dei membri della famiglia reale britannica: la stampa d'oltremanica offre grande spazio alla notizia e lo show viene trasmesso e seguito in diretta televisiva da 12 milioni di telespettatori.\nIl disco, in origine, svolge una funzione traino conducendo ad un insospettato quarto posto nelle classifiche inglesi il triplo album antologico \"From the Makers of\" del 1982, in cui viene inserito come terzo vinile.\nViene finalmente pubblicato come album a parte nel luglio del 1984 e ristampato in CD remasterizzato nel 2006. Nel 2017 viene pubblicata la \"deluxe edition\" contenente l'intero concerto.\nSingoli: \"Caroline (Live at the NEC)\"(n. 13 UK), pubblicato nel 1982.\nTracce.\nLato A\nLato B\nTracce bonus dell'edizione CD 2006\nDeluxe Edition 2017.\nIl 20 ottobre 2017, viene pubblicata la \"deluxe edition\" dell'album contenente l'intero concerto spalmato su due CD.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nCD 2"}
{"id": "1233581", "revid": "181699", "url": "https://it.wikipedia.org/wiki?curid=1233581", "title": "Associazione Calcio Fiorentina 1980-1981", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1980-1981.\nStagione.\nDalla stagione 1980-81 diventa propriet\u00e0 della Fiorentina la famiglia Pontello, costruttori edili a capo di una impresa multinazionale, segnando nel bene e nel male il decennio degli anni ottanta costellato da molte soddisfazioni ma nessun trofeo da mattere in bacheca.\nMalgrado la buona campagna acquisti con gli innesti di Francesco Casagrande, di Renzo Contratto e soprattutto del campione del mondo Daniel Bertoni, l'inizio campionato \u00e8 davvero da dimenticare in fretta.\nL'inizio \u00e8 costellato da tanti pareggi (curiosi i quattro 0-0 tra la 4\u00aa e la 7\u00aa giornata) e da 5 sconfitte di fila alla fine del girone d'andata, con la viola penultima in classifica.\nCon l'inizio del girone di ritorno viene chiamato ad allenare la squadra viola il grande ex \"picchio\" Giancarlo De Sisti che sostituisce Paolo Carosi, portando la Fiorentina dal fondo della classifica, al quinto posto grazie a 14 risultati utili consecutivi. Scudetto vinto dalla Juventus con 44 punti, seconda la Roma con 42 punti.\nIn Coppa Italia la Fiorentina, prima del campionato vince il quarto girone di qualificazione, per poi cedere il passo alla Roma nel doppio turno dei quarti di finale.\nMarcatori del campionato viola: Giancarlo Antognoni 9 reti, Daniel Bertoni 4, Francesco Casagrande, Claudio Desolati e Sauro Fattori 3, Giovanni Guerrini e Luigi Sacchetti 2, Andrea Manzo 1."}
{"id": "1233590", "revid": "1543377", "url": "https://it.wikipedia.org/wiki?curid=1233590", "title": "Columbia (fiume)", "text": "Il fiume Columbia (; in chinook \"Wimahl\" o \"Wimal\"; in sahaptin \"Nch\u2019i-W\u00e0na\" o \"Nchi wana\"; in sinixt \"swah'netk'qhu\") \u00e8 un corso d'acqua che scorre dal Canada agli Stati Uniti prima di sfociare nell'oceano Pacifico.\nSi tratta del maggiore fiume presente nella regione del Nord-ovest Pacifico del Nord America sia in termini di lunghezza totale sia per la dimensione del bacino idrografico o del flusso alla foce. Dalle sue sorgenti situate nelle Montagne Rocciose in Columbia Britannica, in Canada, supera in seguito il confine con gli USA nello Stato di Washington e poi dell'Oregon prima di sfociare nell'oceano Pacifico vicino alla citt\u00e0 di Astoria. Il fiume \u00e8 ritenuto convenzionalmente lungo 2\u00a0000 km, anche se la lunghezza esatta \u00e8 pari a 1\u00a0964 km e il suo principale affluente \u00e8 lo Snake; lo spartiacque \u00e8 vasto circa 670\u00a0000 km\u00b2, una cifra leggermente maggiore della dimensione dell'intera Francia, e si estende su sette Stati degli USA e una provincia canadese.\nIl Columbia risulta il quarto fiume pi\u00f9 grande degli Stati Uniti per volume e tra i fiumi del Nord America che sfociano nell'oceano Pacifico con la portata pi\u00f9 elevata. Proprio quest'ultima caratteristica, unita alla velocit\u00e0 della corrente, gli conferisce un enorme potenziale per la produzione di energia idroelettrica. Le quattordici dighe idroelettriche sul tratto principale del Columbia da sole soddisfano pi\u00f9 fabbisogno di quanto possano convogliare altre strutture simili su un qualunque altro corso nordamericano.\nIl Columbia e i suoi affluenti hanno corrisposto al centro della cultura e dell'economia della regione per migliaia di anni: utilizzati per i trasporti e come asse di comunicazione, essi collegavano i numerosi gruppi di amerindi residenti e nomadi nella regione. Il sistema fluviale supporta molte specie ittiche stagionali negli habitat di acqua dolce e salata dell'oceano Pacifico: questi pesci, in particolare i salmonidi, costituivano un alimento basilare nella dieta dei nativi americani e, per diversi secoli a venire, i commercianti di tutto il Nord America occidentale giungevano in zona per acquistarli o venderli.\nAlla fine del XVIII secolo, la \"Columbia Rediviva\", un'imbarcazione americana, fu la prima ad accedere alla foce del fiume dall'oceano Pacifico e il suo comandante Robert Gray assegn\u00f2 a quanto aveva scoperto il nome della sua nave. Pi\u00f9 tardi, segu\u00ec l'esplorazione del britannico William Robert Broughton, che si fece strada nella Catena Costiera all'altezza della valle di Willamette. Nei decenni successivi, le societ\u00e0 commerciali dedite alla vendita di pellicce sfruttarono il Columbia come via di trasporto chiave. Gli esploratori a terra da est accedettero alla valle di Willamette attraverso la gola del Columbia e i coloni iniziarono a stabilirsi in loco in numero crescente quando si inaugurarono due vie di accesso. Il battello a vapore, il quale avrebbe reso pi\u00f9 agevole la navigazione alla fine del XIX secolo, unito all'installazione di una rete ferroviaria nello stesso momento, facilitarono di molto i collegamenti.\nDalla fine dell'Ottocento, varie strutture di natura privata e pubblica si svilupparono in maniera prepotente sul fiume. Per agevolare la navigazione di navi e chiatte, furono costruite chiuse lungo il Columbia inferiore e i suoi affluenti. Dall'inizio del Novecento, sul corso d'acqua furono costruite dighe per la produzione di energia elettrica, per l'irrigazione agricola e allo scopo di evitare gli effetti nefasti derivanti da eventuali alluvioni. All'inizio degli anni 2010, sul versante americano, era presente un invaso lungo ogni chilometro e mezzo circa in zona. La produzione di energia nucleare, avvenuta in due distinti localit\u00e0 lungo il fiume, e la realizzazione del plutonio per armi nucleari per decenni nel sito del laboratorio nazionale di Hanford non si sono rivelate senza conseguenze per l'ambiente, tanto che sono stati necessari interventi di bonifica e prevenzione della diffusione di scorie radioattive nelle falde acquifere oltre che lungo il corso principale del Columbia. Tutti questi sviluppi hanno avuto dunque un enorme impatto sugli ecosistemi locali e, forse, sono stati ampliati dall'inquinamento industriale. L'impatto antropico si \u00e8 fatto infine sentire con riferimento alle barriere artificiali dispiegate un po' ovunque, le quali hanno ostacolato (e continuano tuttora a farlo in diversi punti) la migrazione delle specie ittiche.\nGeografia fisica.\nPercorso.\nIl fiume Columbia inizia il suo corso di 1\u00a0954 km (generalmente arrotondati a 2\u00a0000 per eccesso) nelle Montagne Rocciose in Columbia Britannica, in Canada. \u00c8 dal lago Columbia, situato a circa 800 m s.l.m., che ha origine come emissario: le aree umide del Columbia (\"Columbia Wetlands\"), designate di importanza internazionale della Convenzione di Ramsar, si trovano poco distanti dal lago. Tra le Montagne Rocciose canadesi ha sede un'ampia e profonda valle glaciale che vede scorrere i primi 320 km del corso d'acqua, il quale procede in direzione nord-ovest lungo la fossa nel lago Windermere e la citt\u00e0 di Invermere, un'area conosciuta localmente come valle del Columbia, poi dalla citt\u00e0 di Golden e nel lago Kinbasket. Oltrepassando l'estremit\u00e0 settentrionale dei Monti Selkirk, il fiume vira bruscamente a sud attraverso un'area conosciuta localmente come \"Big Bend Country\", passando per il lago Revelstoke e i laghi Arrow. Il Revelstoke, il Big Bend e la valle del Columbia sono altres\u00ec noti come \"Columbia Country\". Dopo i laghi Arrow, il Columbia transita per le citt\u00e0 di Castlegar, localizzata alla confluenza con il fiume Kootenay, e Trail, due grandi agglomerati urbani nella regione di Kootenays. Il fiume Pend d'Oreille sfocia nel Columbia a circa due chilometri a nord del confine tra il Canada e gli Stati Uniti d'America.\nIl Columbia entra quindi nel Washington orientale in direzione sud e poi ovest, alla confluenza dello Spokane, segnando il confine meridionale e orientale della riserva indiana di Colville e la delimitazione occidentale di quella di Spokane. Il fiume gira di nuovo a sud dopo la sua confluenza con l'Okanagan, poi a sud-est dopo la sua confluenza con il Wenatchee nella sezione centrale del Washington; questo segmento a forma di lettera del fiume C \u00e8 altres\u00ec conosciuto come \"Big Bend\". Durante le inondazioni di Missoula, da 10\u00a0000 a 15\u00a0000 anni fa, il grosso del flusso del fiume segu\u00ec un percorso pi\u00f9 diretto a sud, formando un antico letto chiamato Grand Coulee. Dopo le piene, il corso trov\u00f2 il suo tragitto attuale e la Grand Coulee fin\u00ec in secca: la costruzione della diga Grand Coulee a met\u00e0 del Novecento gener\u00f2 il lago Franklin D. Roosevelt, da cui l'acqua viene pompata all'inizio del Coulee e raggiunge il lago Banks.\nIl fiume sfocia nel cosiddetto Gorge Amphitheatre, un'area utilizzata per concerti all'aperto, quindi nell'area di \"Crescent Bar\" vicino a Vantage, dove gli strati geologici sono particolarmente visibili lungo le scogliere a picco sul Columbia. Esso procede poi attraverso la diga delle rapide di Priest e l'Hanford Site: completamente racchiuso nel sito del laboratorio \u00e8 Hanford Reach, che a parte l'estuario \u00e8 l'unico tratto negli Stati Uniti in cui il fiume non vede barriere artificiali lungo il percorso, anche perch\u00e9 dal 2000 \u00e8 zona protetta. I fiumi Snake e Yakima sfociano nel Columbia nell'area delle \"Tri-Cities\" (ovvero Kennewick, Pasco e Richland). Da l\u00ec, si dirige quindi a ovest verso il confine tra gli Stati di Washington e dell'Oregon, definendolo inoltre negli ultimi 497 km del suo percorso.\nIl fiume Deschutes sfocia nel Columbia vicino alla citt\u00e0 di The Dalles. Tra The Dalles e Portland, il corso prosegue in un altopiano e raggiunge l'isola Sauvie, una delle maggiori del Nord America presenti lungo un fiume. Quindi il fiume attraversa la catena delle Cascate, formando una gola caratteristica, vede il monte Adams a nord e il monte Hood a sud. La gola \u00e8 conosciuta inoltre per i suoi venti forti e costanti, per la bellezza paesaggistica e il suo ruolo di importanti vie di collegamento come la Historic Columbia River Highway e la Washington State Route 14. Escluso il Klamath, nessun corso d'acqua originario o vicino agli imponenti vulcani delle Cascate attraversa l'area come il Columbia. Il fiume Columbia prosegue verso ovest e dopo cambia bruscamente a nord, per poi andare a nord-ovest vicino a Portland e Vancouver alla confluenza del Willamette. L\u00ec, il fiume rallenta la sua corsa considerevolmente, depositando molti sedimenti e vedendo al contempo un corso d'acqua proveniente da Portland, il Columbia Slough, unirsi al flusso principale. Vicino a Longview e alla confluenza con il Cowlitz, il fiume curva nuovamente a ovest. Il Columbia sfocia nell'oceano Pacifico a ovest di Astoria, vicino al banco di sabbia del Columbia che forma l'estuario finale. Si tratta di un luogo celebre per le difficolt\u00e0 che si riscontrano nella navigazione per via delle forti correnti. A capo Disappointment si trova il pi\u00f9 antico faro dell'area e la stazione maggiore di ricerca e soccorso sulla costa nord-occidentale della guardia costiera statunitense.\nBacino.\nIl Columbia occupa un bacino idrografico compreso, secondo le stime, tra i 670\u00a0000 e i 669\u00a0300 km\u00b2 su quasi tutto l'Idaho, una vasta area della Columbia Britannica, dell'Oregon e del Washington, oltre a piccole porzioni del Montana, del Wyoming, dello Utah e del Nevada. Il fiume costituisce anche gran parte del confine tra l'Oregon e Washington. La maggior parte del bacino del Columbia si trova tra le Montagne Rocciose a est e la catena delle Cascate a ovest: la geomorfologia circostante non \u00e8 uniforme, se si tiene conto della presenza di montagne, di altipiani aridi, di valli fluviali e di canyon.\nGeografia del bacino.\nDiversi ampi bacini idrografici in Nord America, affiancati da altri di dimensione minore, condividono un confine con il bacino del Columbia. A est, nel nord del Wyoming e nel Montana, il Continental Divide separa il bacino del Columbia da quello del Mississippi e del Missouri, i quali sfociano nel golfo del Messico. A nord-est, principalmente lungo il confine meridionale tra la Columbia Britannica e l'Alberta, lo spartiacque separa il \"Columbia Basin\" da quelli dei fiumi e dei laghi Nelson-Winnipeg-Saskatchewan, che sfociano nella baia di Hudson. I bacini del Mississippi e del Nelson sono separati dal Laurentian Divide, che unisce il Continental Divide al Triple Divide Peak vicino alla sorgente del Flathead, un affluente del Columbia. Questo punto segna l'incontro dei tre principali bacini idrografici del Nord America, ovvero quello dell'oceano Atlantico (Columbia), della baia di Hudson (Saskatchewan) e dell'oceano Atlantico attraverso il golfo del Messico (Missouri attraverso il Milk). A nord del bacino del Columbia, quello del Mackenzie-Schiavi-Athabasca si avvicina all'oceano Artico: quelli del Nelson e del Mackenzie sono separati, con i loro affluenti sfociano nell'oceano Artico o nella baia di Hudson. Questa frattura si unisce al Continental Divide presso la Snow Dome, vicino all'ansa pi\u00f9 settentrionale della Columbia.\nA sud-est, nel Wyoming occidentale, un altro fondovalle separa il bacino del Columbia da quello del Colorado-Green che sfocia nel golfo di California. Mentre bacini di Columbia, Colorado e Mississippi si incontrano nella cordigliera del fiume Wind, in Wyoming, a sud, in Oregon, Nevada, Utah, Idaho e Wyoming, il Columbia e i suoi affluenti lambiscono quasi il Gran Bacino, il quale non manca di casi di endoreismo e comporta il fatto che vari specchi, non sfociando negli oceani, si stanno prosciugando. I punti del Gran Bacino che condividono un confine comune con l'areale del Columbia sono l'Harney, l'Humboldt e il Gran Lago Salato. A nord, principalmente nel Canada, il bacino tange quello del Fraser. A ovest e sud-ovest ci sono bacini idrografici pi\u00f9 piccoli che giungono nell'oceano Pacifico, come quello del Klamath in Oregon e California e il bacino dello stretto di Puget nel Washington.\nGeologia.\nQuando il rift della Pangea si spinse nella Panthalassa (antenato dell'oceano Pacifico), la placca nordamericana, allontanatasi col tempo da quella euroasiatica e da quella africana a causa della tettonica, l'attuale regione del Nord-ovest Pacifico non rientrava del continente. L'arco vulcanico delle Cascate, il quale si estende dalla California al Canada meridionale, appare direttamente sopra una zona di subduzione, quella della Cascadia. L'episodio che segn\u00f2 l'origine della maggior parte della catena delle Cascate cominci\u00f2 36 milioni di anni fa. Il resto della placca Farallon viene chiamata placca di Juan de Fuca. In concomitanza con la diminuzione dell'attivit\u00e0 vulcanica, durante il Miocene (17-12 milioni di anni fa), quantit\u00e0 colossali di basalto si riversarono nell'attuale bacino del Columbia. Con la separazione simultanea della placca Explorer e l'ispessimento della zona di subduzione, l'angolo del piano di Wadati-Benioff aument\u00f2. L'attrito si fece pi\u00f9 intenso, il rilievo aument\u00f2 e il vulcanesimo riprese. I tratti principali del bacino idrografico non si raggiunsero se non tra 60 e 40 milioni di anni fa, ma a quel tempo il bacino era ricoperto da un grande mare interno che in seguito scomparve a seguito del sollevamento del livello del suolo. Tra 40 e 20 milioni di anni fa, nell'Eocene e nel Miocene, enormi eruzioni vulcaniche alterarono frequentemente gran parte del paesaggio attraversato dal Columbia in vari punti. Il corso inferiore del fiume ancestrale attraversava una valle vicino all'attuale monte Hood.\nMan mano che il corso trasportava sedimenti dovuti a erosioni dei vulcani in continua eruzione si conform\u00f2 un delta largo 3,2 km alla base delle colline pedemontane sul lato orientale della catena costiera dell'Oregon settentrionale, vicino a Vernonia. Tra 17 e 6 milioni di anni fa, un'enorme colata di lava basaltica inond\u00f2 l'altopiano del Columbia e spinse l'attuale corso maggiormente a sud, creando una grande provincia ignea chiamata gruppo basaltico del Columbia. Mentre attraversava i vari vulcani della catena, il fiume origin\u00f2 una profonda gola.\nIl fiume e il suo spartiacque subirono alcune delle inondazioni su larga scala pi\u00f9 famose della fine dell'ultima glaciazione. Le rotture periodiche delle dighe di ghiaccio del lago Missoula causarono le inondazioni omonime per diverse migliaia di anni con un flusso equivalente a dieci volte quelli attuali combinati di tutti i fiumi del pianeta. Il numero esatto delle inondazioni resta avvolto nell'incertezza, ma i geologi ne hanno identificate almeno quaranta e si tende a ritenere che si verificarono tra 19\u00a0000 e 13\u00a0000 anni circa.\nLe acque si riversarono nella parte orientale del Washington generando le cosiddette steppe scanalate (\"Channeled Scablands\"), una complessa rete di catene di canyon asciutti a cui spesso si affiancano butte pesantemente scolpite nella roccia basaltica. Molte delle formazioni rocciose appena citate si presentano con la cima piatta e con terreni fertili alle pendici, essendo infatti ricche di minerali. Il restringimento in diversi punti ha causato grandi laghi temporanei come nel caso del Lewis, uno specchio d'acqua pieno di sedimenti depositatisi a seguito delle eruzioni. Le profondit\u00e0 massime stimate sono pari a 380 m per quando riguarda il Wallula Gap, 250 m presso la diga di Bonneville e 120 alle porte di Portland. I sedimenti si sono ammassati nel corso dei millenni in maniera cos\u00ec numerosa da rallentare le acque nei bacini di Quincy, Othello e Pasco. Le periodiche inondazioni dell'altopiano del Columbia accumularono fertili sedimenti che oggi fanno la fortuna degli agricoltori locali, specie nella valle di Willamette.\nNegli ultimi millenni, si verific\u00f2 una serie prolungata di grossi smottamenti presso la gola del Columbia, i quali spostarono una quantit\u00e0 difficilmente quantificabile di detriti a sud del Greenleaf Peak nella gola vicino all'attuale altezza della diga di Bonneville. La pi\u00f9 recente e significativa \u00e8 conosciuta come la \"frana di Bonneville\" (\"Bonneville Slide\"), che gener\u00f2 una grande diga di terra la quale occluse per 5,6 km il corso del fiume originando una formazione geologica chiamata Ponte degli Dei. Vari studi hanno indicato come plausibile anno della frana di Bonneville uno compreso tra il 1060 e il 1760: la recente ipotesi che gli attuali detriti si siano formati da pi\u00f9 di uno smottamento spiega come mai l'arco temporale sia cos\u00ec esteso. Si ritiene altres\u00ec che qualora le date successive siano quelle accurate potrebbe esservi una connessione con il terremoto di Cascadia del 1700. Solo quando la pressione dell'acqua super\u00f2 le barriere naturali fu possibile assimilare o spazzare gradualmente via i sedimenti. Il tempo impiegato dal fiume per scardinarli resta sconosciuto, ma le stime oscillano da pochi mesi a diversi anni. A ogni modo, delle cicatrici lasciate dalla frana permasero e costrinsero il fiume a deviare di circa 2,4 km a sud del suo corso precedente e formando le cosiddette rapide delle Cascate. Nel 1938, la costruzione della diga di Bonneville allag\u00f2 queste rapide cos\u00ec come gli alberi rimanenti che avrebbero potuto essere utilizzati per definire la data stimata della frana.\nL'eruzione del monte Saint Helens del 1980 lasci\u00f2 grandi quantit\u00e0 di sedimenti nel letto del fiume, riducendone temporaneamente la profondit\u00e0 di 7,9 m.\nClima.\nIl clima varia notevolmente da luogo a luogo all'interno del bacino: il clima oceanico contraddistingue la foce del fiume, quello desertico domina alcune valli interne e, infine, quello continentale verso la sorgente del fiume con alcune montagne oltre 4\u00a0300 m. Il tempo varia notevolmente nell'area a causa dell'ombra pluviometrica dovuta alla Catena delle Cascate. L'aria proveniente dall'oceano Pacifico sale sulle pendici occidentali, il che la fa raffreddare e scarica la sua umidit\u00e0 sotto forma di pioggia (o neve in inverno). Le precipitazioni aumentano con l'elevazione e una volta che l'umidit\u00e0 entra in contatto con l'aria secca, quest'ultima prevale e scende sul lato orientale della cresta, rendendo l'aria pi\u00f9 calda. Sulle pendici occidentali, le precipitazioni variano da 200 a 320 cm all'anno, mentre sulle pendici orientali le precipitazioni variano da 100 a 200 cm nell'est. Le temperature estreme si attestano tra i 27 e i 32 \u00b0C in estate e tra i \u221229 e i \u221234 \u00b0C durante gli inverni, anche se ci\u00f2 non avviene nei punti pi\u00f9 alti, di cui il massimo risulta il monte Rainier (4\u00a0392 m). In alcune delle parti orientali del bacino, quelle con clima continentale, le precipitazioni massime si verificarono all'inizio dell'estate. Le precipitazioni annuali variano da pi\u00f9 di 2\u00a0500 mm all'anno nella Catena delle Cascate a meno di 2000 nell'entroterra. Gran parte del bacino riceve meno di 300 mm.\nToponimo.\nIl fiume era conosciuto tra i nativi americani come \"Wimahl\" nelle lingue dei Chinook che occupavano il territorio vicino alla foce del fiume, e \"Nch'i-W\u00e1na\" nelle lingue sahaptiane, le cui trib\u00f9, fra cui i Nasi Forati, si stanziarono lungo le rive del corso d'acqua nell'odierno Washington. Entrambi i termini hanno il medesimo significato, ovvero \"grande corso\" o \"vasto fiume\".\nRobert Gray ribattezz\u00f2 il fiume in onore della sua nave, lo sloop americano \"Columbia Rediviva\" gestito da commercianti di pellicce il cui equipaggio occidentale nel 1792 fu il primo a \"scoprire\" questo corso fluviale ed entrare nella foce del fiume dall'oceano Pacifico. L'origine del nome della nave \"Columbia Rediviva\" resta incerta: se il termine \"Rediviva\" and\u00f2 aggiunto alla denominazione della nave durante la sua ricostruzione nel 1787, \"Columbia\" pareva derivare da uno dei tre santi patroni d'Irlanda, ovvero Columba di Iona. Non vi sarebbe dunque alcun legame con Cristoforo Colombo come invece nel caso della citt\u00e0 dello Stato della Carolina del Sud o l'impersonificazione allegorica degli Stati Uniti. Il nome della nave \u00e8 per\u00f2 all'origine dello Space Shuttle Columbia, mentre il fiume, per estensione, d\u00e0 il nome a molte morfologie, specchi d'acqua e aree geografiche vicino al suo letto, compresa la provincia canadese della Columbia Britannica e al gruppo montuoso omonimo.\nStoria.\nDalla Preistoria alla stagione delle esplorazioni.\nInsediamento umano.\nLa presenza umana nel bacino del Columbia \u00e8 attestata da almeno 12\u00a0000 o 10\u00a0000 anni, con una transizione da uno stile di vita degli amerindi nomade a uno sedentario basato principalmente sulla pesca del salmone, sulla caccia, sulla raccolta di bacche e, molto pi\u00f9 tardi, sull'agricoltura di sussistenza. Nel 1962, gli archeologi scoprirono prove di comunit\u00e0 indiane vissute migliaia di anni fa a Marmes Rockshelter, una localit\u00e0 vicina alla confluenza dei fiumi Palouse e Snake nel Washington orientale. Nel 1996, si ritrovano anche i resti scheletrici di un uomo preistorico di 9\u00a0000 anni, soprannominato poi dagli archeologi Uomo di Kennewick per via del sito in cui fu ritrovato. Questi risultati riaccesero il dibattito nella comunit\u00e0 scientifica sul popolamento delle Americhe.\nMolte trib\u00f9 di nativi americani hanno una presenza storica e continua sulle rive del fiume Columbia. I Sinixt vivevano nel corso inferiore della porzione canadese (affermando inoltre di avere dei legami con gli Okanagan), mentre i Secwepemc, i Kootenay e gli Tsuut'Ina nella parte superiore. Le trib\u00f9 dei Colville, degli Spokane, dei Coeur d'Alene, degli Yakama, dei Nasi Forati, dei Cayuse, dei Palus, degli Umatilla, dei Cowlitz e quelle confederate di Warm Springs lungo la sezione statunitense. Nei dintorni del corso superiore dello Snake e del Salmon, si erano stanziati i Bannock, legati agli Scioscioni. Anche i Chinook, non riconosciuti per\u00f2 in futuro dal governo federale, vivevano vicino al Columbia inferiore. Il fiume era conosciuto come \"Wimahl\" nelle lingue chinook e \"Nch'i-W\u00e1na\" in lingue sahaptiane. Entrambi i termini hanno il medesimo significato: \"il grande fiume\" o \"il vasto corso d'acqua\".\nI resoconti orali dei nativi americani descrivono la formazione e la distruzione del Ponte degli Dei, una striscia di terra che collegava le rive del fiume Columbia tra l'Oregon e il Washington nella gola del Columbia. Il ponte, che corrisponderebbe alle registrazioni geologiche della \"frana di Bonneville\", fu descritto in alcuni racconti come il risultato di una battaglia tra gli dei, impersonati dal monte Adams e dal monte Hood, nella loro competizione per il cuore di una dea, rappresentata dal monte Saint Helens. Le storie dei nativi americani intorno al ponte differiscono nei dettagli, ma generalmente concordano sul fatto che il ponte consentisse una maggiore interazione tra le trib\u00f9 sui lati nord e sud del fiume.\nScambi culturali.\nI cavalli, originariamente acquistati dalla provincia della colonia spagnola di Nuova Spagna di Santa Fe de Nuevo M\u00e9xico, si diffusero ampiamente attraverso reti commerciali autoctone, fino a raggiungere gli Scioscioni della piana del fiume Snake nel 1700. I Nasi Forati, i Cayuse e i Piedi Neri acquisirono i loro primo cavalli intorno al 1730. Con questi cavalli emersero aspetti culturali degli Indiani delle pianure come le abilit\u00e0 al galoppo e l'addestramento degli equini, la mobilit\u00e0 notevolmente aumentata, una migliore efficienza nella caccia, il commercio a pi\u00f9 lunga distanza, un'intensificazione delle rivalit\u00e0 e delle guerre, il prestigio di avere cavalli e l'ascesa di grandi e potenti confederazioni tribali. I Nasi Forati e i Cayuse cominciarono ad acquisire grandi mandrie e a compiere viaggi annuali nelle lontane Grandi Pianure per cacciare bisonti, avvicinandosi in misura significativa alla cultura degli Indiani delle pianure e diventando il canale principale attraverso il quale cavalli e questa cultura si diffuse nella regione del fiume Columbia.\nI Coeur d'Alene, gli Yakama, i Palus, gli Umatilla e gli Spokane mantennero le mandrie di cavalli e adottarono alcune caratteristiche culturali degli indiani delle pianure, ma la dedizione alla pesca rimase sempre un aspetto imprescindibile nella vita quotidiana di tali popoli. I gruppi meno esposti includevano i Molala, i Klickitat, i Wenatchi, gli Okanagan e i Sinkiuse, che possedevano un ridotto numero di equini e si interessarono solo parzialmente alle comunit\u00e0 presenti negli odierni Stati Uniti centrali. Alcuni gruppi rimasero sostanzialmente invariati preservando le usanze tradizionali, come nel caso dei Sanpoil e dei Nespelem.\nScoperta ed esplorazione degli europei.\nPrimi contatti.\nLe navi perdute del Giappone o della Cina furono in grado di raggiungere la costa nord-occidentale del Nord America molto prima degli europei, forse gi\u00e0 nel 219 a.C. Tuttavia, nessuno sa se questi approdarono o scoprirono nei pressi del fiume Columbia. Esistono buone possibilit\u00e0 che i naufraghi spagnoli raggiunsero la riva nel 1679 e negoziarono con i Clatsop, ma se furono i primi europei a scoprire il fiume questi non furono in grado di segnalarlo al loro paese d'origine.\nNel XVIII secolo, si ravviv\u00f2 l'interesse per la scoperta del passaggio a nord-ovest che avrebbe permesso la navigazione tra l'oceano Atlantico e l'oceano Pacifico. Molte imbarcazioni nell'area, specie quelle sotto il comando spagnolo e britannico, perlustrarono la costa alla ricerca di un flusso importante che conducesse alla baia di Hudson o al fiume Missouri. Il primo caso documentato di scoperta per opera degli europei avvenne per mano di Bruno de Heceta, il quale individu\u00f2 la foce del fiume nel 1775. Su consiglio dei suoi ufficiali, non lo esplor\u00f2, essendo a corto di personale e temendo la forza della corrente: poich\u00e9 considerava il luogo una baia, lo chiam\u00f2 \"Ensenada de Asunci\u00f3n\". Mappe spagnole successive, basate sulla sua scoperta, mostravano un fiume chiamato \"Rio de San Roque\" o una foce chiamata \"Entrada de Hezeta\". In seguito ai rapporti di Heceta, l'esploratore britannico John Meares cerc\u00f2 questo fiume nel 1788, ma non riuscendo a trovare un estuario o un delta concluse che questo non esistesse. Egli battezz\u00f2 come capo Disappointment la posizione di un capo geografico che avrebbe dovuto ospitare il punto culminante del fiume, non rendendosi conto che il luogo segnava la riva settentrionale della foce.\nI decenni successivi si contraddistinsero per controversie e alleanze volte a rivendicare il possesso della regione dopo le esplorazioni britanniche e americane. Durante una spedizione del 1792, il comandante della Royal Navy George Vancouver attravers\u00f2 la foce nel mese di aprile e osserv\u00f2 un cambiamento nel colore dell'acqua, ma confid\u00f2 sul rapporto di Meares e prosegu\u00ec il suo viaggio verso nord. Pi\u00f9 tardi, quello stesso mese, Vancouver incontr\u00f2 il capitano degli Stati Uniti Robert Gray allo stretto di Juan de Fuca. Gray disse di aver visto l'ingresso del Columbia e trascorse invano nove giorni nel tentare di riuscire ad accedervi.\nSpedizione di Gray.\nIl 12 maggio 1792, Gray torn\u00f2 a sud e attravers\u00f2 il banco di sabbia del Columbia, diventando il primo esploratore occidentale ad accedere alle acque del fiume. La missione di Gray, orientata alla ricerca di pellicce da vendere, fu finanziata da mercanti di Boston che lo posero al comando di una nave privata chiamata \"Columbia Rediviva\": fu questa nave che confer\u00ec il nome al fiume il 18 maggio 1792. Gray trascorse nove giorni a commerciare vicino alla foce del Columbia, quindi part\u00ec senza superare i 21 km di distanza dal punto finale del corso d'acqua. La localit\u00e0 pi\u00f9 lontana raggiunta fu la baia di Grays alla foce del fiume omonimo. La scoperta di Gray and\u00f2 successivamente utilizzata dagli Stati Uniti per sostenere la loro richiesta su Oregon Country, poi rivendicata anche da Russia, Gran Bretagna, Spagna e altre potenze. Il bacino del Columbia era a quel tempo popolato, secondo le stime, da pi\u00f9 di 100\u00a0000 nativi americani.\nNell'ottobre 1792, Vancouver invi\u00f2 il tenente William Robert Broughton, il suo secondo, lungo il corso fluviale. Broughton arriv\u00f2 al fiume Sandy, all'estremit\u00e0 occidentale della gola del Columbia, localizzata circa 160 km a monte, e scorse in lontananza il monte Hood, assegnandogli subito una sua denominazione. Broughton rivendic\u00f2 ufficialmente il fiume, il suo bacino e le coste in vece del Regno di Gran Bretagna. Gray, invece, non aveva fatto alcuna richiesta ufficiale per conto degli Stati Uniti.\nSpedizioni di Lewis, Clark e Thompson.\nPoich\u00e9 il Columbia era alla stessa latitudine del Missouri superiore, inizialmente si credeva che Gray e Vancouver avessero scoperto il passaggio a nord-ovest: per questo motivo, si comprende come una mappa del 1798 mostrasse persino una linea tratteggiata che congiungeva il Columbia al Missouri. Tuttavia, quando gli esploratori americani Meriwether Lewis e William Clark mapparono le vaste terre sconosciute dell'Ovest americano nella loro spedizione via terra tra il 1803 e il 1805, non trovarono alcun passaggio tra i ruscelli. Organizzata dopo l'acquisto della Louisiana dalla Francia sotto il governo di Thomas Jefferson, questa spedizione spinse Lewis e Clark attraverso le Montagne Rocciose e li vide costruire canoe e pagaiare lo Snake per raggiungere il Columbia vicino all'attuale gruppo delle \"Tri-Cities\" nel Washington. Il gruppo si spinse pochi chilometri a monte fino all'isola di Bateman prima di discendere il corso del Columbia, concludendo il loro viaggio alla foce del fiume e creando Fort Clatsop, un accampamento allestito e durato per meno di tre mesi.\nL'esploratore canadese David Thompson della Compagnia del Nord-Ovest trascorse l'inverno del 1807-1808 alla Kootanae House vicino alla sorgente del fiume Columbia e non distante dall'attuale citt\u00e0 di Invermere nella Columbia Britannica. Negli anni successivi si fece strada percorrendo gran parte del torrente e dei suoi affluenti settentrionali. Nel 1811 segu\u00ec il fiume Columbia fino all'Oceano Pacifico, arrivando alla foce subito dopo che la Pacific Fur Company di John Jacob Astor I aveva fondato Astoria. Tornato a nord, Thompson esplor\u00f2 la parte restante del fiume, diventando il primo occidentale a compiere l'intero tracciato che compie il corso d'acqua.\nEpoca contemporanea.\nRelazioni tra amerindi e occidentali.\nI nativi americani della regione incontrarono gli occidentali in diverse occasioni durante il XVIII e il XIX secolo: le navi europee e americane esplorarono la regione costiera intorno alla foce del fiume alla fine del XVIII secolo, intrattenendo sovente rapporti commerciali con i nativi locali. Il contatto si rivel\u00f2 poi catastrofico per le trib\u00f9 dei pellerossa, poich\u00e9 gran parte della loro popolazione and\u00f2 decimata da un'epidemia di vaiolo. L'esploratore canadese Alexander Mackenzie attravers\u00f2 quello che oggi \u00e8 l'interno della Columbia Britannica nel 1793. Nel 1805-1807, la spedizione di Lewis e Clark accedette all'Oregon Country lungo i fiumi Clearwater e Snake e si interfacci\u00f2 con tante piccole comunit\u00e0 indigene. I giornali menzionavano di commercianti ben disposti che per\u00f2 non erano riluttanti a rubare piccoli oggetti ai visitatori; dei bollitori di ottone, un fucile britannico e altri oggetti finirono grazie a questi scambi in mano alle trib\u00f9 costiere. Fin dai primi contatti con gli occidentali, gli indigeni del medio e basso corso del fiume non sembravano organizzati in trib\u00f9, ma erano piuttosto raggruppati in unit\u00e0 sociali di al massimo un villaggio o, pi\u00f9 spesso, a livello di nuclei familiari che si spostavano stagionalmente per la pesca del salmone. Ci\u00f2 non precluse la descrizione durante la spedizione di Lewis e Clark nel 1805 di una casa lunga che ospitava fino a 500 persone e apparteneva a un villaggio solo nella valle del Columbia.\nA seguito del massacro di Whitman del 1848, in occasione del quale perirono 13 persone, si verific\u00f2 una serie di pesanti combattimenti tra i coloni americani e i nativi della regione. Le successive guerre indiane, in particolare la guerra Yakima, decimarono la popolazione indigena e sottrassero gran parte della terra al controllo. Nel corso degli anni, il diritto di pesca lungo il fiume Columbia divenne il punto centrale di contesa tra nativi, stati, pescatori commerciali e proprietari terrieri privati. La Corte Suprema degli Stati Uniti conferm\u00f2 i diritti di pesca in casi storici nel 1905 e 1918 e, successivamente, nel corso del processo \"United States v. Oregon\" (\"Sohappy v. Smith\") nel 1969 e \"United States v. Washington\" (\"Decisione Boldt\") nel 1974.\nContese territoriali.\nNel 1825, la Compagnia della Baia di Hudson allest\u00ec Fort Vancouver sulla riva del Columbia, nell'odierna Vancouver, come sede della societ\u00e0 nel distretto canadese di Columbia della societ\u00e0, il quale comprendeva tutte le Montagne Rocciose occidentali. Jean Baptiste McLoughlin, un medico, and\u00f2 nominato governatore della suddivisione amministrativa. L'azienda successivamente riorient\u00f2 le sue attivit\u00e0 dal distretto all'Oceano Pacifico seguendo il fiume, il quale divenne la principale via di viaggio nella regione. All'inizio degli anni 1840, gli americani iniziarono a colonizzare il territorio dell'Oregon attraverso la pista dell'Oregon, nonostante gli sforzi della Compagnia della Baia di Hudson per scoraggiare la colonizzazione americana nella regione. Per molti, l'ultima tappa del viaggio riguardava la traversata del basso Columbia fino a Fort Vancouver. Questa sezione della pista dell'Oregon, da The Dalles a Fort Vancouver, appariva la pi\u00f9 difficile del percorso, tanto da aver portato alla costruzione nel 1846 della Barlow Road.\nNel trattato del 1818, gli Stati Uniti e la Gran Bretagna convennero che entrambe avrebbero goduto di pari diritti nella Oregon Country per un decennio. Nel 1828, la cosiddetta \"occupazione congiunta\" fu rinnovata a tempo indeterminato e sembrava probabile che il basso Columbia sarebbe poi stato convertito in un confine. Per anni, la Compagnia della Baia di Hudson riusc\u00ec a mantenere il controllo del corso, mentre gli americani che tentavano di insediarsi stabilmente venivano allontanati. Negli anni 1830, tuttavia, furono avviate delle missioni religiose statunitensi in diverse localit\u00e0 nella regione inferiore del fiume Columbia e, nel 1840, una massiccia migrazione di coloni min\u00f2 il controllo britannico. La Compagnia della Baia di Hudson cerc\u00f2 di mantenere la sua posizione dominante abbandonando gradualmente il commercio delle pellicce, in rapido declino, e passando all'esportazione di altri prodotti come la vendita di salmone e di legname. Tutti i progetti di colonizzazione nell'area fallirono, ma alcuni scelsero comunque di stanziarsi a sud del Columbia, principalmente nella valle di Willamette. La Compagnia della Baia di Hudson cerc\u00f2 di costituire insediamenti a nord del fiume, malgrado quasi tutti i coloni britannici si trasferirono a sud lasciando alla stragrande maggioranza dei coloni statunitensi la possibilit\u00e0 di spostarsi pi\u00f9 a settentrione. Un simile processo di cambiamento demografico riaccese la questione dell'\"occupazione congiunta\" e la disputa sul confine. Mentre alcune frange britanniche, rappresentate in particolare dalla Compagnia della Baia di Hudson, si battevano per un confine lungo il fiume Columbia, il Trattato dell'Oregon del 1846 fissava il limite al 49\u00ba parallelo Nord: il fiume fin\u00ec dunque per fungere da demarcazione tra il Territorio dell'Oregon e di Washington. Da entrambi i lati, britannico e statunitense, l'arrivo di nuovi migranti prosegu\u00ec con una discreta costanza e sub\u00ec un'impennata nell'ambito della corsa all'oro. L'Oregon alla fine divenne uno stato federato nel 1859 e il Washington nel 1889, con il fiume Columbia inferiore che rimase la loro delimitazione.\nInizio Novecento.\nAll'inizio del Novecento, la difficolt\u00e0 di navigazione divenne un intoppo allo sviluppo economico della regione dell\u2019\"Inland Empire\", la regione delle Cascate. Il dragaggio e la costruzione della diga che ne seguirono alterarono permanentemente il fiume interrompendone il suo flusso naturale: d'altro canto risult\u00f2 possibile la fornitura di elettricit\u00e0 e di acqua per l'irrigazione, la deviazione di corsi in aree pi\u00f9 asciutte e altri benefici per la regione.\nImportanza della pesca per i nativi americani.\nLe risorse del fiume e dei suoi affluenti erano fondamentali nella cultura degli amerindi: la pesca assumeva un ruolo centrale sia per la sussistenza sia perch\u00e9 facente parte delle loro credenze religiose. Gli indigeni pescavano in diversi siti che finivano per diventare con una discreta costanza degli autentici trading post. Le cascate di Celilo, situate ad est della moderna citt\u00e0 di The Dalles, funsero da crocevia vitale per gli scambi e l'interazione di diversi gruppi culturali nativi americani per migliaia di anni. Prima del contatto con l'Occidente, la popolazione di alcuni villaggi lungo quest'area di 14 km raggiunse i 10.000 abitanti. Il sito attrasse occasionalmente commercianti fin dalle lontane Grandi Pianure anche per via di punti di riferimento quali le rapide delle Cascate nella gola del Columbia, le rapide di Priest e le cascate di Kettle. Proprio in quest'ultimo punto sono state rintracciate prove di avvenuta pesca gi\u00e0 9000 anni fa.\nIn epoca preistorica, si stimava che il salmone e la trota iridea avessero una media annua di esemplari compresa tra i 10 e i 16 milioni di individui. A titolo di confronto, la stima maggiore riportata da quando esse avvengono con strumenti moderni, ovvero dal 1938, risaliva al 1986, con 3,2 milioni di specie ittiche rilevate. Il pi\u00f9 importante sito di pesca dei nativi americani nella regione si trovava presso le cascate di Celilo, che potrebbero essere state la zona interna pi\u00f9 pescosa del Nord America. Le cascate si trovavano al confine tra le terre abitate dai popoli delle lingue chinook e sahaptiane e tale luogo risult\u00f2 il centro di una vasta rete di commerci attraverso l'altopiano del Pacifico. Secondo alcuni studiosi, le cascate di Celilo ospitavano la pi\u00f9 antica comunit\u00e0 abitata stabile del continente nordamericano.\nI conservifici di salmone istituiti dai coloni bianchi iniziarono la produzione nel 1867 ed ebbero un impatto fortemente negativo sulla popolazione di salmoni: gi\u00e0 nel 1908 il presidente degli Stati Uniti Theodore Roosevelt osserv\u00f2 che le migrazioni di salmone erano solo un piccolo residuo rispetto a venticinque anni fa. Eppure, ancora negli anni '30, gli indigeni riuscivano a vivere lungo il fiume e pescavano tutto l'anno, muovendosi secondo le migrazioni dei pesci nel corso delle stagioni.\nCome risultato del continuo sviluppo del fiume nel XX secolo, ciascuno di questi importanti siti di pesca fu assorbito da un lago generato da dighe, a partire dalle rapide delle Cascate nel 1938. Lo sviluppo fu accompagnato da lunghe trattative tra nativi e agenzie governative statunitensi: le Trib\u00f9 Confederate di Warm Springs adottarono una costituzione e si unirono anzich\u00e9 vivere in luoghi separati dopo che la diga di Bonneville fu completata nel 1938 e le rapide delle Cascate si essiccarono. Gli Yakama, invece, furono pi\u00f9 lenti in tale processo, organizzando un proprio governo ufficiale nel 1944. Oggi, le trib\u00f9 Yakama, Nez Perce, Umatilla e Warm Springs vantano tutte il diritto di pesca lungo il Columbia e i suoi affluenti.\nNel 1957, le cascate di Celilo furono sommerse dalla costruzione della diga di The Dalles e la comunit\u00e0 di pescatori nativa fu trasferita. Le trib\u00f9 colpite ricevettero 26,8 milioni di dollari a mo' di risarcimento per la perdita di questo sito e di altri siti di pesca sommersi da questa diga. Le Trib\u00f9 Confederate di Warm Springs utilizzarono i loro quattro milioni di dollari raccolti per stabilire l'area turistica di Kah-Nee-Ta a sud del monte Hood.\nNel 2014, quando fu fermato lo stoccaggio di nuove scorie nucleari ad Hanford, i nativi americani della nazione degli Yakama si dichiararono estremamente contenti di tale soluzione. Un anziano della trib\u00f9 afferm\u00f2 infatti nel corso di un'intervista: \"Non abbiamo potuto fare i bagagli ed emigrare perch\u00e9 questa \u00e8 la nostra casa [con riferimento al fiume Columbia]\".\nIdrologia.\nPortata e regime.\nCon una portata regolare alla foce di 7\u00a0500 m\u00b3/s, il fiume Columbia \u00e8 il maggiore per volume a sfociare nell'oceano Pacifico in Nord America e il quarto per volume degli USA. Il flusso medio al confine di Stato risulta pari a 2\u00a0800 m\u00b3/s per un bacino vasto a quel punto 103\u00a0000 km\u00b2. Il flusso pi\u00f9 elevato misurato \u00e8 stato rilevato prima che le dighe fossero costruite sul posto a The Dalles, nel giugno 1894, ed era di 35\u00a0000 m\u00b3/s. Il dato pi\u00f9 basso mai misurato nella stessa citt\u00e0, in data 16 aprile 1968, era pari a 340 m\u00b3/s e si dovette al primo argine della diga di John Day presente 45 km a monte. The Dalles si trova a circa 310 km dalla foce e il bacino in quel momento del suo corso raggruppa circa 610\u00a0000 km\u00b2, ovvero circa il 91% della superficie del bacino totale. Il corso del Columbia \u00e8 condizionato dalle numerose dighe a monte, dalle numerose deviazioni destinate all'irrigazione agricola e, nei tratti inferiori, dalla marea dell'oceano Pacifico. Il National Weather Service pubblica le previsioni di marea per otto localit\u00e0 lungo il fiume tra Astoria e la diga di Bonneville, dopo Portland.\nI dati prima esposti e la forte pendenza su una distanza relativamente breve spiegano il gigantesco potenziale di produzione idroelettrica, il cui sviluppo espone a peggior sorte i salmonidi e altri pesci migratori. Primo fiume del Nord America per la produzione di energia elettrica, fornisce pi\u00f9 del 40% del potenziale nazionale.\nIl regime fluviale del Columbia appare quello nivale, caratterizzato da un'unica significativa alternanza annuale di alta e bassa marea, alimentata da precipitazioni sotto forma di neve nelle zone d'alta quota. Lo scioglimento dell'acqua allo stato solido nei mesi di maggio, giugno e luglio rappresenta invero il 60% del deflusso naturale del bacino. Tuttavia, ad ovest della catena delle Cascate, il regime \u00e8 piuttosto pluviale, senza neve ma con precipitazioni provenienti dovute a perturbazioni oceaniche.\nPrincipali affluenti.\nIl Columbia ha pi\u00f9 di sessanta affluenti di un certo rilievo: i quattro principali a sfociare direttamente nel Columbia (misurati con riferimento al modulo e dalla dimensione del bacino) sono lo Snake, il quale scorre principalmente in Idaho, il Willamette, nel nord-ovest dell'Oregon, il Kootenay, che attraversa perlopi\u00f9 la Columbia Britannica, e il Pend d'Oreille, il quale percorre il nord del Washington e l'Idaho). Ciascuno di questi quattro corsi ha una media di pi\u00f9 di 570 m\u00b3/s e ricopre una superficie superiore a 52\u00a0000 km\u00b2 (per fare un paragone, di poco inferiore a quella dell'intera Croazia).\nLo Snake \u00e8 di gran lunga il maggiore affluente: il suo bacino idrico, pari a 280\u00a0000 km\u00b2, \u00e8 pi\u00f9 grosso dello stato sopraccitato in cui scorre, l'Idaho. Il suo modulo \u00e8 quasi uguale (circa 46,5%) a quello del Columbia alla loro confluenza: tuttavia, lo Snake arriva al momento del crocevia dopo aver percorso maggiori chilometri (113%) e con un bacino idrografico pi\u00f9 esteso (104%). Entrambi condividono una distanza dall'oceano notevole se si guarda al punto in cui ha sede la loro sorgente, con quella dello Snake pari addirittura a circa 2\u00a0290 km di distanza dal Pacifico.\nIl Pend d'Oreille e i suoi principali affluenti, il Clark Fork e il Flathead, sono di dimensione simile quando incontrano il Columbia alla loro confluenza. Rispetto a quest'ultimo punto geografico, il totale del Pend d'Oreille, del Clark Fork e del Flathead \u00e8 quasi altrettanto lungo rispetto al totale raggiunto dal Columbia (circa l'86%), mentre il bacino \u00e8 di circa tre quarti di dimensione (76%) e il flusso di un terzo (37%).\nAmbiente naturale.\nIl bacino del fiume ospita almeno parzialmente il territorio di molti parchi nazionali degli Stati Uniti d'America, tra cui quello del Grand Teton, di Yellowstone, dei ghiacciai, del Monte Rainier e delle North Cascades. In Canada, il bacino comprende le aree protette di Kootenay, Yoho, di Glacier e del monte Revelstoke. La gola del Columbia e il canyon Hells, il pi\u00f9 profondo del Nord America, sono incluse nel bacino.\nLa vegetazione presente nel bacino del Columbia \u00e8 molto varia e ospita specie che si alternano dalla tsuga occidentale (\"Tsuga heterophylla\") alla tuia plicata (\"Thuja plicata\") nelle regioni umide, mentre in quelle aride a predominare tra le tante variet\u00e0 sono arbusti quali l'artemisia tridentata. Il bacino fornisce l'habitat per 609 specie selvatiche conosciute, tra cui si annoverano l'aquila di mare testabianca (\"Haliaeetus leucocephalus\"), il lupo grigio (\"Canis lupus\"), l'orso grizzly (\"Ursus arctos horribilis\"), la lince canadese (\"Lynx canadensis\"), la sterna maggiore (\"Hydroprogne caspia\"), lo scoiattolo terricolo del Columbia (\"Urocitellus columbianus\"), la \"lumaca banana\" (\"Ariolimax columbianus\"), il wapiti (\"Cervus elaphus canadensis\") o il cervo dalla coda bianca colombiano (\"Odocoileus virginianus leucurus\"). Tra gli esemplari endemici del bacino figura la \"Petrophyton cinerascens\", una pianta della famiglia delle Rosaceae. Il fiume e i suoi affluenti accolgono tra le specie ittiche il salmone argentato (\"Oncorhynchus kisutch\"), il salmone rosso (\"Oncorhynchus nerka\"), il salmone reale (\"Oncorhynchus tshawytscha\"), il salmone keta (\"Oncorhynchus keta\"), ma anche la trota iridea (\"Oncorhynchus mykiss\"), lo storione bianco (\"Acipenser transmontanus\"), la trota toro (\"Salvelinus confluentus\") e il prosopio di Williamson (\"Prosopium williamsoni\").\nIl WWF divide le acque del fiume Columbia e dei suoi affluenti in tre ecoregione di acqua dolce, denominandole \"Columbia Glaciated\", \"Snake-Columbia shrub steppe\" e \"Columbia Unglaciated\". La prima costituisce circa un terzo dello spartiacque totale ed \u00e8 situata a nord: durante il Pleistocene vedeva la presenza di numerosi ghiacciai. L'ecoregione comprende il letto principale del fiume Columbia a nord della sua confluenza con lo Snake e comprende affluenti come lo Yakima, l'Okanagan, il Pend d'Oreille, il Clark Fork e il Kootenay. Gli effetti della glaciazione includono un notevole numero di grandi laghi e una relativamente scarsa diversit\u00e0 di pesci d'acqua dolce. L'ecoregione detta \"Snake-Columbia shrub steppe\" \u00e8 definita come quella del pendio del fiume Snake sopra le cascate di Shoshone e blocca completamente la migrazione dei pesci. Esistono quattordici variet\u00e0 ittiche in tale regione, molte delle quali endemiche. L'ecoregione detta \"Columbia Unglaciated\" costituisce il resto dello spartiacque: comprende il corso principale del Columbia dopo la sua confluenza con lo Snake e i suoi affluenti come il Salmon, il John Day e il Deschutes. Tra le tre ecoregioni, quest'ultima \u00e8 la pi\u00f9 ricca in termini di diversit\u00e0 di specie d'acqua dolce, con 35 variet\u00e0 di pesci di cui quattro endemiche. Non mancano inoltre molluschi che non si trovano in nessun'altra zona del mondo.\nIl bacino del Columbia comprende anche diverse aree forestali quali quella di Willamette e quella di Puget.\nSecondo l'Agenzia statunitense per la protezione dell'ambiente, le principali ecoregioni di livello III nel bacino del Columbia negli Stati Uniti sono chiamate da nord a sud: \"Coast Range\" (1), caratterizzata da foreste marittime, \"Cascades\" (4) con montagne e valli vulcaniche, il \"Columbia Plateau\" (10), prevalentemente arido, e le \"Northern Rockies\" (15), la cui altezza delle montagne appare significativa.\nMigrazione dei pesci.\nIl Columbia contiene diverse specie di pesci migratori tra l'Oceano Pacifico e gli affluenti d'acqua dolce del fiume. Il salmone argentato (\"Oncorhynchus kisutch\"), il salmone reale (\"Oncorhynchus tshawytscha\"), la trota iridea e i salmoni del genere \"Oncorhynchus\" migrano dall'oceano risalendo i fiumi a la fine del loro ciclo di vita per riprodursi. Lo storione bianco (\"Acipenser transmontanus\"), che aspetta dai quindici ai venticinque anni per riprodursi, tipicamente migra tra oceano e corsi d'acqua diverse volte durante la sua vita.\nLe comunit\u00e0 di salmone sono diminuite drasticamente dopo la creazione dei conservifici nel 1867. Gi\u00e0 nel 1908 si diffusero vari timori per il calo del numero di salmoni e storioni: sempre nello stesso anno, in Oregon si approvarono due leggi federali che limitavano la pesca sul fiume Columbia e in altri corsi d'acqua nell'ambito di un programma recentemente istituito che offriva opportunit\u00e0 per iniziative proposte dai cittadini. Diverso tempo dopo, nel 1948, un'altra provvedimento viet\u00f2 l'uso delle reti a circuizione.\nLe dighe bloccano la migrazione dei pesci interrompendo il ciclo riproduttivo e causando la morte di intere comunit\u00e0 di salmone: per porre un freno a tale moria, alcune dighe sul Columbia e sullo Snake hanno visto la realizzazione di passaggi per pesci efficaci a vari livelli nel consentirgli di viaggiare a monte. Un altro problema riguarda i giovani esemplari che vanno in mare: questo spostamento durava in passato dalle due alle tre settimane, ma con le correnti dei fiumi rallentate da ostacoli e una serie di corsi d'acqua a flusso lento il viaggio pu\u00f2 richiedere diversi mesi, circostanza che aumenta il tasso di mortalit\u00e0. In alcuni casi, il Corpo degli ingegneri dell'esercito statunitense trasporta gli esemplari appena nati a valle su camion o a bordo di chiatte. Lo diga di Chef Joseph e diverse barriere sugli affluenti del Columbia ostacolano completamente la migrazione, tanto da impedire la presenza di qualsiasi vivente ittico oltre quei punti. Gli storioni hanno abitudini migratorie diverse e possono sopravvivere senza nemmeno spingersi in mare. In molte regioni a monte tagliate fuori dall'oceano dalle barriere, gli storioni vivono semplicemente a monte della diga.\nTutti i pesci hanno in generale patito i cambiamenti causati dall'uomo ad eccezione del \"Ptychocheilus oregonensis\", il quale prospera nell'acqua pi\u00f9 calda e pi\u00f9 lenta creata dalle dighe. Uno studio a met\u00e0 degli anni '80 ha scoperto che i giovani salmoni soffrono molto la predazione da parte delle specie alloctone e, nel 1990, nell'interesse della protezione della specie, \u00e8 stato istituito un programma di premi per i pescatori che riescono a catturare quelli non nativi.\nNel 1994, la pesca del salmone appariva inferiore rispetto al solito nei fiumi dell'Oregon, del Washington e della Columbia Britannica: quest'evento dest\u00f2 preoccupazione delle aziende dedite alla lavorazione del pesce, delle agenzie governative e dei capotrib\u00f9 delle riserve. L'intervento del governo degli Stati Uniti, a cui si opposero gli stati dell'Alaska, dell'Idaho e dell'Oregon, includeva la chiusura di undici giorni di un'attivit\u00e0 di pesca in Alaska. Nell'aprile 1994, il Consiglio di gestione della pesca del Pacifico approv\u00f2 all'unanimit\u00e0 i regolamenti pi\u00f9 severi degli ultimi diciotto anni, i quali vietavano la pesca commerciale del salmone nel parco statale di Oswald West fino alla frontiera canadese. Nell'inverno del 1994, il ritorno del salmone argento super\u00f2 le aspettative, facendo pensare che in parte il risultato fosse attribuito al divieto di pesca.\nSempre nel 1994, il Segretario degli Interni degli Stati Uniti d'America Bruce Babbitt propose per la prima volta la soppressione di diverse dighe nella regione del Nord-ovest Pacifico a causa del loro impatto sulla specie ittica. Il Northwest Power Planning Council approv\u00f2 un piano per fornire pi\u00f9 acqua per i pesci e meno elettricit\u00e0, irrigazione e trasporti. Negli anni successivi, frange ambientaliste si dichiararono a favore della rimozione di alcune dighe nel bacino fluviale. Delle 227 grandi dighe presenti, le quattro nel Washington sullo Snake inferiore eranl spesso indicate come una priorit\u00e0 per la rimozione, in particolare in una causa in corso su un piano dell'amministrazione Bush per il ripristino delle comunit\u00e0 di salmoni. Dighe e serbatoi attualmente limitano il ritorno del salmone a monte dei fiumi Salmon (l'origine del toponimo \u00e8 tra l'altro agevolmente comprensibile) e Clearwater, entrambi in Idaho. Storicamente, lo Snake vedeva oltre 1,5 milioni esemplari di salmone reale in primavera e in estate, un numero sceso a diverse migliaia negli ultimi anni. Le dighe del canyon Hells gestite dalla Idaho Power Company non hanno passaggi per i pesci, ragion per cui non risulta possibile per gli animali spingersi pi\u00f9 vicino alla sorgente. Nel 2007, ebbe luogo la prima rimozione di una diga situata sul sistema fluviale, ovvero la Marmot sul Sandy. Di l\u00ec a poco, segu\u00ec la stessa sorte la diga di Milltown sul Clark Fork. Nel 2021, la medesima proposta di abbattimento \u00e8 stata presentata dal deputato repubblicano Mike Simpson con riferimento a quattro barriere presenti sullo Snake.\nLa regione del Nord-ovest Pacifico \u00e8 conosciuta in Nord America per le operazioni di ripristino di antichi ecosistemi anche attraverso il posizionamento di alberi morti lungo il corso delle acque. Sono stati sviluppati anche ampi programmi di incubazione dei salmonidi e percorsi volti a ripristinare le condizioni di crescita degli avannotti alla testa del bacino. In effetti, i giovani salmoni nascono normalmente in un ambiente in cui centinaia di migliaia dei loro genitori sono venuti a morire anche nelle zone bloccate da tronchi.\nImpatto antropico.\nDemografia locale.\nNel 2000, circa sei milioni di persone vivevano nell'areale del bacino del Columbia. Di quel totale, circa 2,4 milioni di persone vivevano in Oregon, 1,7 milioni nel Washington, un milione nell'Idaho, mezzo milione nella Columbia Britannica e 0,4 milioni nel Montana. La popolazione della regione \u00e8 in aumento da diversi decenni e si prevede che raggiunger\u00e0 i 10 milioni entro il 2030. Le densit\u00e0 di popolazione pi\u00f9 elevate nel bacino si trovano a ovest della catena delle Cascate lungo l'Interstate 5, in particolare nell'area urbana di Portland e Vancouver. Delle conurbazioni molto estese si rintracciano anche presso Spokane e Boise.\nSebbene gran parte del bacino sia rurale e scarsamente popolato, le zone interessanti dal punto di vista ambientale o ricreativo sono in rapida crescita. La contea di Deschutes in Oregon sta assistendo al maggiore aumento demografico dello stato intero, con un particolare aumento a est della catena delle Cascade nel centro del Washington intorno a Yakima e alle \"Tri-Cities\" (Kennewick, Pasco e Richland). Anche la porzione canadese dello spartiacque di Okanagan sta sperimentando una fase di rapida crescita a livello demografico.\nNavigazione.\nIl capitano americano Robert Gray e il britannico George Vancouver, i quali esplorarono il fiume nel 1792, dimostrarono che era possibile attraversare il banco di sabbia del Columbia. Questa impresa rimase, anche con i progressi tecnologici attuali, una discreta sfida: infatti, alla foce del fiume, le forti correnti e il banco di sabbia rendono pericoloso il passaggio tra il fiume e l'Oceano Pacifico, che generalmente richiede la presenza di un pilota esperto. Il banco di sabbia del Columbia fa infatti parte di un'area marittima soprannominata \"cimitero del Pacifico\" per via dei numerosi naufragi.\nL'uso di piroscafi lungo il fiume, a partire dal britannico \"Beaver\" nel 1836, seguito da navi americane nel 1850, contribu\u00ec al rapido sviluppo economico della regione. I battelli a vapore operarono diversi tratti distinti del Columbia, ovvero l'Oceano Pacifico inferiore, le rapide delle Cascate, le cascate di Celilo, la confluenza con lo Snake, Wenatchee, i laghi Arrow nella Columbia Britannica e altri vari affluenti. Le barche, inizialmente alimentate da legname, trasportarono passeggeri e merci in giro per la regione per molti anni. Lo sviluppo della ferrovia permise di collegare le varie linee di battelli a vapore interrotte sul Columbia inferiore. Nel 1880, le linee ferroviarie gestite da compagnie come la \"Oregon Railroad and Navigation Company\" e la \"Shaver Transportation Company\" iniziarono a rimpiazzare le tratte percorsi dai battelli a vapore come rotte principali di trasporto lungo il fiume.\nCanale verso Lewiston.\nGi\u00e0 nel 1881, gli industriali proposero di modificare il letto naturale del Columbia per migliorare la navigazione. I cambiamenti nel corso degli anni inclusero la costruzione di un molo alla foce del fiume, di dragaggi e la costruzione di canali e chiuse. Ad oggi, le navi mercantili dall'Oceano Pacifico possono navigare a monte verso Portland e Vancouver, mentre le chiatte possono raggiungere Lewiston in Idaho dal 1975.\nI movimenti del banco di sabbia del Columbia rendevano comunque difficile e pericoloso il passaggio tra il fiume e l'Oceano Pacifico, con molte rapide lungo il fiume che ostacolavano la navigazione. I moli, costruiti a partire dal 1886, migliorarono la progressione di coloro che dal fiume si dirigevano all'oceano. Tuttavia, le forti correnti e il banco di sabbia rimanevano una minaccia per le navi che entrano nel Columbia e richiedevano una manutenzione regolare dei moli.\nNel 1891, il Columbia fu dragato per migliorare il commercio. Il canale tra l'oceano, Portland e Vancouver fu ampliato da 5,2 a 7,6 m: il quotidiano \"The Columbian\" riport\u00f2 nel 1905 un aumento della profondit\u00e0 pari a 12 m, ma tale cifra non fu raggiunta prima del 1976.\nLe chiuse furono costruite per la prima volta nel 1896 intorno alle rapide delle Cascate, consentendo alle barche di navigare in sicurezza attraverso la gola del Columbia. Il canale del Celilo, il quale evitava le cascate, and\u00f2 aperto al traffico fluviale nel 1915. A met\u00e0 del XX secolo, la costruzione di dighe lungo il corso di rapide sommerse sotto una serie di laghi generati da dighe. Un vasto sistema di chiuse permetteva a navi e chiatte di passare facilmente da un lago all'altro. Uno dei principali carichi trasportati \u00e8 il frumento, principalmente destinato all'esportazione: oltre il 40% di tutte le esportazioni di grano degli Stati Uniti passa attraverso il fiume Columbia. Il valore commerciale delle merci che transitano sul fiume (incluso lo Snake) \u00e8 stimato in 14 miliardi di dollari all'anno.\nL'eruzione del monte Saint Helens del 1980 caus\u00f2 alcune frane nell'area, con i depositi sedimentari che ridussero la profondit\u00e0 del Columbia a 7,6 m per circa 6,4 km, comportando danni per l'economia locale.\nDragaggio pi\u00f9 profondo.\nGli sforzi per mantenere e migliorare al meglio il canale per le spedizioni sono continuati fino ad oggi. Nel 1990, una nuova serie di studi ha valutato la possibilit\u00e0 di dragare ulteriormente il Columbia inferiore: i progetti sono stati controversi fin dall'inizio a causa di preoccupazioni economiche e ambientali.\nNel 1999, il Congresso degli Stati Uniti ha autorizzato l'ampliamento del canale tra Portland e Astoria fino a 12-13 m, consentendo in tal modo alle navi portacontainer e a alle grosse imbarcazioni cariche di frumento di raggiungere Portland e Vancouver. Tuttavia, il progetto incontr\u00f2 l'opposizione a causa delle preoccupazioni per il dragaggio dei sedimenti tossici contenuti nel letto del fiume. La Northwest Environmental Advocates, con sede a Portland, intent\u00f2 una causa contro il Corpo di Ingegneri dell'Esercito degli Stati Uniti, ma il ricorso compiuto a seguito della decisione di primo grado and\u00f2 rigettato dalla nona sezione della Corte d'appello degli Stati Uniti nell'agosto del 2006. Il progetto, cos\u00ec come revisionato in un secondo momento, prevedeva misure volte a mitigare il danno ambientale. Ad esempio, il corpo degli ingegneri doveva ricreare le zone umide danneggiate in una dimensione dodici volte maggiore altrove. All'inizio del 2006, il corpo vers\u00f2 accidentalmente 190 litri di olio idraulico nel fiume, attirando ulteriori critiche dalle organizzazioni ambientaliste.\nIl lavoro sul progetto, iniziato nel 2005, si concluse nel novembre del 2010 al costo totale stimato di 150 milioni di dollari. Il governo federale contribu\u00ec per il 65%, mentre gli stati dell'Oregon e Washington pagarono 27 milioni di dollari ciascuno (18%) e la restante fetta fu versata da privati e dai comuni di sei porti locali.\nDighe.\nNel 1902 fu istituito il Bureau of Reclamation allo scopo di assistere lo sviluppo economico degli aridi stati dell'occidente. L'evoluzione delle politiche relative al fiume Columbia procedette di pari passo con la ratifica del trattato delle acque limitrofe tra gli Stati Uniti e il Canada nel 1909. Il Congresso degli USA adott\u00f2 il Rivers and Harbors Act nel 1925, un documento legislativo in virt\u00f9 del quale si ordinava al Corpo degli ingegneri statale e alla Federal Power Commission di studiare come migliorare lo sfruttamento delle risorse fluviali. Ci\u00f2 spinse le varie agenzie a svolgere la prima analisi finanziaria formale dello sviluppo dell'energia idroelettrica.\nAlla fine degli anni Venti del Novecento, i politici degli Stati Uniti nord-occidentali si dimostravano generalmente favorevoli allo sviluppo da parte di privati di dighe idroelettriche sul fiume Columbia. Tuttavia, la vittoria di George W. Joseph nelle primarie repubblicane negli anni Trenta in Oregon, seguita dalla nomina di Julius Meier come governatore dell'Oregon, and\u00f2 percepita come una dimostrazione del sostegno popolare per la restituzione delle propriet\u00e0 delle dighe alla pubblica amministrazione. Nel 1933, il presidente Franklin Delano Roosevelt firm\u00f2 una legge che consentiva la costruzione delle dighe di Bonneville e Grand Coulee come grandi progetti di opere pubbliche. Il risultato fu attribuito agli sforzi del senatore dell'Oregon Charles McNary, del senatore dello stato di Washington Clarence Dill e del membro del Congresso dell'Oregon Charles Martin in particolare. Uno dei principali successi riguard\u00f2 la costruzione della sopraccitata Grand Coulee, finalizzata ad irrigare 2.400 km\u00b2 nel Columbia Basin Project nel Washington centrale. Con l'inizio della seconda guerra mondiale, l'enfasi sulla costruzione di dighe aument\u00f2 per la produzione di energia idroelettrica piuttosto che per l'irrigazione, funzione poi divenuta ancor pi\u00f9 importante dopo il conflitto.\nNel 1948, si verificarono inondazioni nel bacino fluviale che distrussero Vanport City, allora la seconda citt\u00e0 pi\u00f9 grande dell'Oregon, e colpirono citt\u00e0 nella parte superiore del corso del fiume come Trail, in Columbia Britannica. Le inondazioni spinsero il Congresso ad approvare nel 1950 il Flood Control Act, con cui si autorizzava il governo federale a costruire ulteriori dighe e altri meccanismi di controllo delle inondazioni. In quel momento storico, tuttavia, le comunit\u00e0 locali divennero pi\u00f9 sospettose nei confronti dei progetti idroelettrici federali e chiesero di essere informate e ricevere dettagli sui nuovi sviluppi. Un'agenzia di lavori pubblici nella contea di Grant cominci\u00f2 poi con tale clima la costruzione della diga delle rapide di Priest.\nNegli anni Sessanta, gli Stati Uniti e il Canada firmarono il trattato fluviale sul Columbia (\"Columbia River Treaty\"), il quale faceva riferimento alla prevenzione delle inondazioni e alla massimizzazione della produzione di energia a valle. Ottawa accett\u00f2 di costruire dighe e fornire serbatoi di stoccaggio, mentre Washington D.C. non si dimostrava contraria alla decisione di restituire al Canada met\u00e0 dell'aumento di energia prodotta sul loro suolo, con una stima di cinque anni di anticipo. L'obbligo del Canada venne adempiuto con la costruzione di tre dighe: la Mica e la Keenleysode (ex Arrows) sul Columbia e la Duncan sul fiume omonimo, l'ultima delle quali entr\u00f2 in funzione nel 1973.\nOggi, il corso principale della Columbia conta quattordici dighe, tre delle quali in Canada e undici negli USA: le altre barriere e chiuse sullo Snake consentono alle navi e alle chiatte dell'Oceano Pacifico di raggiungere Lewiston, in Idaho. Il bacino fluviale nel suo complesso fa registrare pi\u00f9 di 400 dighe per l'energia idroelettrica e l'irrigazione. In virt\u00f9 di tale numero, il Columbia \u00e8 quindi diventato uno dei fiumi il cui corso \u00e8 pi\u00f9 condizionato al mondo dalle dighe. Le barriere svolgono molti ruoli l\u00ec come il controllo delle inondazioni, la facilitazione della navigazione, la regolazione del flusso, lo stoccaggio e la distribuzione dell'acqua e la generazione di energia idroelettrica.\nLe grandi dighe statunitensi sono di propriet\u00e0 del governo federale (alcune dal Corpo degli ingegneri e altre dal Bureau of Reclamation), il quale si occupa altres\u00ec della gestione, mentre quelle minori restano in mano ai distretti di servizi pubblici e a societ\u00e0 di energia elettrica private. Il sistema gestito a livello federale \u00e8 noto come Federal Columbia River Power System e comprende 31 dighe tra il fiume principale e i suoi affluenti. Il reticolo di costruzioni artificiali ha alterato il flusso stagionale del fiume per soddisfare la domanda di elettricit\u00e0 durante l'inverno. All'inizio del Novecento, quasi il 75% del flusso del Columbia veniva prodotto in estate, tra aprile e settembre. Nel 1980, la proporzione prodotta in estate scese a circa il 50%, sopprimendo la maggior parte delle differenze stagionali.\nL'installazione di dighe ha modificato in modo significativo il paesaggio e l'ecosistema locale. Un tempo, il Columbia risultava uno dei biomi pi\u00f9 ricco di salmonidi al mondo, specie in localit\u00e0 precise del corso d'acqua come nel caso delle cascate di Celilo: il numero di esemplari \u00e8 calato drasticamente nel corso degli anni. Dei passaggi per pesci sono stati installati su alcune dighe per favorire il loro transito, mentre la diga Chef Joseph, non avendo escogitato alcun sistema simile, impedisce completamente la migrazione dei pesci nella met\u00e0 superiore del bacino idrografico del Columbia.\nIrrigazione.\nIl Columbia Basin Project del Bureau of Reclamation si concentr\u00f2 sulla regione generalmente secca della zona centrale del Washington, che ha suoli ricchi di l\u00f6ss. Essendo state sviluppate diverse proposte su tale progetto, ci vollero diversi anni prima che si giungesse a una decisione fino a quando, nel 1933, il presidente Franklin Delano Roosevelt convalid\u00f2 la bozza. La diga Grand Coulee costitu\u00ec il cuore pulsante del piano poich\u00e9, una volta completata, permise di pompare l'acqua dal fiume Columbia per riempire il vecchio letto asciutto del Grand Coulee formando il lago Banks. Nel 1935, l'altezza prevista della diga fu aumentata da un intervallo compreso tra 61 e 91 m a 150. Un'elevazione del genere consent\u00ec di estendere il bacino artificiale creato sul corso del fiume (il lago Franklin D. Roosevelt) fino al confine canadese. Il progetto vir\u00f2 successivamente da un piano di rilancio locale a un grande lavoro nazionale in sintonia con la politica del New Deal.\nL'obiettivo iniziale del progetto riguardava l'irrigazione, ma la seconda guerra mondiale rese necessaria la fornitura urgente di energia elettrica, oltre che la produzione di alluminio e lo sviluppo di armi nucleari presso il laboratorio nazionale di Hanford. L'irrigazione torn\u00f2 alla ribalta nel 1951 fornendo acqua a oltre 2.700 km\u00b2 di terra fertile ma arida nello stato centrale del Washington e convertendo la regione in un importante centro agricolo. Le colture principali riguardavano alberi da frutto, patate, erbe mediche, menta, fagioli, barbabietola e uva destinata alla produzione di vino. Le regioni vinicole vicine al Columbia pi\u00f9 celebri sono quella della \"Columbia Gorge\" e della \"Columbia Valley\", oltre alla suddivisioni minori.\nDal 1750, la Columbia ha sperimentato 32 cicli di siccit\u00e0 di cui 6 pluriennali. Il pi\u00f9 lungo dur\u00f2 dodici anni a met\u00e0 del 1800 e vide ridursi il flusso del fiume di circa il 20%. Gli scienziati hanno espresso diverse preoccupazioni, temendo che una simile assenza di piogge, qualora si verificasse una seconda volta, possa avere gravi conseguenze in un'area cos\u00ec dipendente dall'acqua del fiume. Nel 1992-1993, un periodo di siccit\u00e0 meno grave invero gi\u00e0 colp\u00ec gli agricoltori e vari settori legati al Columbia.\nMolti agricoltori nella zone centrale del Washington hanno costruito pozzi nelle loro propriet\u00e0 per l'irrigazione e per scongiurare il congelamento sui loro raccolti. Il Dipartimento di ecologia dello stato di Washington, utilizzando nuove tecniche come le fotografie aeree, ha stimato che potrebbero essercene fino a 100 nell'area, la maggior parte delle quali fuori norma. Sei serbatoi idrici sono crollati negli ultimi anni, causando centinaia di migliaia di dollari di danni ai raccolti e alle strade pubbliche. Diverse aziende agricole della regione hanno superato il processo di autorizzazione per costruire legalmente le strutture di cui sopra.\nEnergia idroelettrica.\nL'abbondante velocit\u00e0 della corrente del Columbia consente una sicura e notevole capacit\u00e0 di produrre energia idroelettrica: la discesa di quota per chilometro di 40,9 cm (il Mississippi fa registrare appena 12,3 cm) consente di comprendere come il solo Columbia possieda un terzo del potenziale idroelettrico degli USA.\nLe due maggiori barriere artificiali tra i 150 progetti idroelettrici, la Grand Coulee e la Chief Joseph, sono anche le pi\u00f9 grandi degli Stati Uniti e tra le pi\u00f9 imponenti al mondo.\nL'energia idroelettrica a basso costo ha favorito l'emergere di un'industria di produzione su larga scala dell'alluminio, la quale richiede un'enorme potenza elettrica. Fino al 2000, gli Stati Uniti nord-occidentali producevano un massimo del 17% della produzione mondiale del materiale appena menzionato e il 40% della produzione nazionale. Tuttavia, l'incessante richiesta di energia nei primi anni 2000, unita alla siccit\u00e0 che ridusse la portata del fiume, inferse un duro colpo all'industria. Nel 2001, i produttori di alluminio della Columbia non riuscirono ad andare oltre l'80% della loro capacit\u00e0 produttiva, con un peggioramento registrato nel 2003 in virt\u00f9 del quale tutti i produttori negli Stati Uniti potevano realizzare solo il 15% della produzione globale di alluminio. Considerate le avversit\u00e0, molte fonderie della regione del Columbia dovettero chiudere temporaneamente o dichiarare bancarotta.\nL'energia elettrica rimane relativamente poco costosa lungo il fiume Columbia e negli ultimi anni aziende di alta tecnologia come Google hanno iniziato a spostare i loro centri elaborazione dati nella regione per abbattere i costi.\nA valle della diga di Grand Coulee, ogni barriera \u00e8 rigidamente regolamentata dalla Bonneville Power Administration (BPA), dal Corpo degli ingegneri dell'esercito statunitense (USACE) e da diverse divisioni della Washington Public Utility che garantiscono il corretto raggiungimento degli obiettivi legati alla corrente, alla prevenzione delle inondazioni e alla produzione di energia. Sempre pi\u00f9 spesso, l'energia idroelettrica \u00e8 richiesta per soddisfare gli standard dell'Endangered Species Act del 1973 e altri accordi volti a ridurre al minimo l'impatto antropico sui salmoni e su altri pesci. Alcuni gruppi di ambientalisti e vari pescatori si sono espressi a favore della rimozione di diverse dighe sullo Snake.\nNel 1941, la Bonneville Power Administration assunse il cantante folk Woody Guthrie per scrivere canzoni per un documentario che promuoveva l'utilizzo dell'energia idroelettrica. Egli trascorso diverse settimane viaggiando per la regione scrivendo 26 canzoni in un mese, poi diventate importanti nel patrimonio culturale della regione. Originariamente pubblicate sotto il titolo di \"Columbia River Ballads\", sono oggi conosciute come \"The Columbia River Collection\": i brani pi\u00f9 celebri sono \"Roll on Columbia\", \"Pastures of Plenty\", \"Grand Coulee Dam\" e \"The Biggest Thing That Man Has Ever Done\".\nInquinamento.\nNel sud del Washington, sulle rive del fiume Columbia, sorgeva il sito dell'impianto nucleare di Hanford, attualmente in fase di smantellamento. Istituito nel 1943 come parte del progetto Manhattan, il sito fungeva da complesso di produzione per il plutonio, con al suo apice nove reattori nucleari in funzione e relative strutture ubicate sulle rive del fiume che coprivano un'area totale di 1.517 km\u00b2. Dal 1944 al 1971, i sistemi di raffreddamento pompavano acqua dal fiume Columbia e la rilasciavano dopo il trattamento: prima che quest'ultima operazione avvenisse, l'acqua utilizzata andava immagazzinata in grandi bacini di ritenzione per un periodo fino a sei ore. Ad ogni modo, ci\u00f2 influiva sulla radioattivit\u00e0 dell'acqua, la quale successivamente tornava ad essere riversata nel fiume. Nel 1957, gli otto reattori di produzione di plutonio di Hanford rilasciarono nel fiume una media giornaliera di 50.000 curie di materiale radioattivo. I dati vennero mantenuti segreti dal governo federale fino alla pubblicazione dei documenti declassificati alla fine degli anni Ottanta. La radioattivit\u00e0 di questi rilasci \u00e8 stata misurata a valle delle coste di Washington e dell'Oregon.\nI reattori nucleari vennero dismessi alla fine della guerra fredda e il sito di Hanford \u00e8 ora al centro di una grande campagna di bonifica e risanamento sotto la supervisione del Dipartimento dell'energia degli Stati Uniti d'America, del Dipartimento di ecologia dello stato di Washington e dell'Agenzia statunitense per la protezione dell'ambiente. Le falde acquifere che circondano il sito contengono migliaia di metri cubi di acque sotterranee contaminate da rifiuti altamente radioattivi fuoriusciti dai 177 serbatoi di stoccaggio sotterranei localizzati a Hanford. Nel 2008, circa 3.785 m\u00b3 di rifiuti radioattivi erano prossimi al raggiungimento del fiume Columbia attraverso le acque sotterranee.\nOltre alle preoccupazioni per le scorie nucleari, nel fiume si trovano molti altri inquinanti, ovvero pesticidi, batteri, arsenico, diossina e policlorobifenile.\nGli studi hanno anche rivelato livelli significativi di tossine nei pesci e nei loro habitat nello stagno: l'accumulo di esse minaccia la sopravvivenza dei vertebrati e il consumo umano di questi pesci pu\u00f2 generare problemi di salute. La qualit\u00e0 dell'acqua \u00e8 un altro fattore importante per la sopravvivenza di altri animali selvatici e piante che proliferano nel bacino del Columbia. Gli stati, le trib\u00f9 indiane e il governo federale sono tutti impegnati negli sforzi per ripristinare e migliorare la qualit\u00e0 dell'acqua, della terra e dell'aria nel bacino del fiume e hanno messo in atto politiche volte a ripristinare ecosistemi attualmente in condizioni critiche. Nello specifico, si segnalano varie operazioni di bonifica facenti parte del grande progetto \"Superfund\" presso il porto di Portland, Hanford e il lago Franklin D. Roosevelt.\nLa bonifica del sito iniziata nel 1989 appariva laboriosa sin dall'inizio e la data di cessazione delle operazioni and\u00f2 disattesa pi\u00f9 volte: con un completamento stimato nel 2018, i lavori procedono ancora oggi, anche se bloccati dalla pandemia di COVID-19. Il costo della bonifica, anch'esso sottovalutato a 4 miliardi nel 2000, \u00e8 stato rivalutato a 12,2 miliardi nel 2008.\nL'attivit\u00e0 dell'industria del legname figura tra le ragioni per cui il fiume ricevette sostanze inquinanti, in particolare per via dell'aumento dei sedimenti nelle acque del fiume a seguito di tagli rasi. Il Northwest Forest Plan, previsto per la prima volta dalla legislazione federale del 1994, richiedeva alle societ\u00e0 di disboscamento di considerare l'impatto ambientale delle pratiche sui fiumi, compreso il Columbia.\nL'Hanford Reach National Monument, un monumento nazionale degli Stati Uniti, fu istituito nel 2000 dalla zona cuscinetto che circonda il complesso di Hanford. La regione non \u00e8 stata intaccata dallo sviluppo o dall'agricoltura dal lontano 1943.\nIl 1\u00ba luglio 2003, un residente di Portland di nome Christopher Swain \u00e8 diventato la prima persona a nuotare per l'intera lunghezza del fiume Columbia: alla fine dell'impresa, egli la giustific\u00f2 sostenendo che fosse necessario porre l'attenzione sulla salvaguardia ambientale del corso d'acqua."}
{"id": "1233594", "revid": "729019", "url": "https://it.wikipedia.org/wiki?curid=1233594", "title": "Battaglia del fiume Sabis", "text": "La battaglia del Sabis, nota anche come battaglia del Sambre o battaglia contro i Nervii, fu combattuta nel 57 a.C. nelle moderne Fiandre tra un esercito della Repubblica romana e un'alleanza di trib\u00f9 belgiche, principalmente Nervi, nei pressi del fiume Sambre..\nIl comandante delle truppe romane, il proconsole Gaio Giulio Cesare, fu sorpreso e rischi\u00f2 la sconfitta; secondo il suo racconto, i Romani riuscirono alla fine, grazie ad una difesa ostinata, alla capacit\u00e0 del comandante e all'arrivo delle truppe di rinforzo, a trasformare una sconfitta in una vittoria decisiva.\nContesto storico.\nNell'inverno 58-57 a.C., Cesare venne a conoscenza di voci che indicavano la volont\u00e0 delle trib\u00f9 di Belgi di attaccare i Romani. Queste notizie gli furono utili per estendere le proprie conquiste al di l\u00e0 della Gallia vera e propria, per assoldare altre due legioni, la XIII e la XIIII, e per convincere la trib\u00f9 dei Remi ad allearsi con lui.\nCome rappresaglia, le trib\u00f9 belgiche e celtiche attaccarono Bibracte, l\"oppidum\" dei Remi, situato nei pressi del fiume Aisne, allo scopo di attirare allo scoperto Cesare; questa alleanza includeva le trib\u00f9 dei Bellovaci, Suessioni, Nervii, Atrebati, Ambiani, Morini, Menapi, Caleti, Veliocassi, Viromandui, Atuatuci, Condrusi, Eburoni, Ceresi e Pemani, ed era sotto il comando di Galba, re dei Suessioni.\nPreludio alla battaglia.\nCesare rispose rapidamente, difendendo l'\"oppidum\" e attaccando la trib\u00f9 dei Nervi; la scarsa coordinazione delle forze alleate fece s\u00ec che l'unione collass\u00f2, e gli eserciti tribali ritornarono ciascuno alle proprie terre, dove vennero sconfitti singolarmente e assoggettati dai Romani. Le quattro tib\u00f9 dei Nervi, degli Atuatuci, degli Atrebati e dei Viromandui si rifiutarono per\u00f2 di arrendersi.\nForze in campo.\n\"Totale\": circa 40.000\n\"Totale\": 85.000 secondo Cesare\nBattaglia.\nPrima fase: i Romani in marcia sono attaccati dalla cavalleria dei Belgi.\nLe legioni di Cesare marciarono per tre giorni nel territorio dei Nervi, ricevendo rapporti sulle loro posizioni. Cesare port\u00f2 avanti le sei legioni veterane, mentre le due nuove legioni scortavano i bagagli. Le forze romane cominciarono a costruire il campo di marcia a nord-est del fiume \"Sabis\" su una collina. Ad ovest del fiume, con egual pendenza, si trovava un altro colle estremamente boscoso opposto a quello dove i Romani stavano costruendo il campo. E dentro a questi boschi della riva opposta si erano nascosti i Belgi.\nLa cavalleria insieme a frombolieri ed arcieri ausiliari di Cesare attravers\u00f2 il corso d'acqua, che era profondo meno di un metro, per ottenere informazioni sulla disposizione del nemico e per ingaggiare battaglia con la cavalleria dei Belgi, la quale si ritir\u00f2 tra i boschi e di nuovo uscendone attaccava nuovamente i Romani, per ritirarsi ancora una volta tra gli alberi.\nLe forze belgiche, sotto il comando di un certo Boduognato, erano composte dai Nervi, dai Viromandui e dagli Atrebati, in quanto gli Atuatuci erano ancora in marcia, e non fecero in tempo a giungere sul luogo della battaglia prima della sua fine. Si erano disposti sulla riva sud del fiume, al riparo degli alberi e si preparavano all'attacco.\nSeconda fase: attacco in massa dei Belgi al campo romano.\nDopo aver attraversato il fiume, che in quel punto era profondo solo tre piedi (poco meno di 1 metro), i Belgi caricarono su per la collina contro le legioni che stavano preparando il campo e che non ebbero, quindi, il tempo di disporsi in assetto da battaglia. I Romani, infatti, iniziarono a combattere mentre alcuni di loro non avevano ancora indossato l'elmo o imbracciato lo scudo. I legionari prendevano posizione nello schieramento casualmente di fianco alle insegne pi\u00f9 vicine, dove si trovavano meno distanti dal luogo in cui, poco prima, stavano costruendo il campo.\nTerza fase: la controffensiva romana.\nSul lato sinistro dello schieramento romano, i soldati della IX e X si trovarono a fronteggiare gli Atrebati, i quali furono, per\u00f2, ricacciati oltre il fiume dopo un fitto lancio di giavellotti. I legionari, passato il Sabis inseguirono il nemico in fase di ritirata e ne fecero un grande strage. Egualmente anche le legioni VIII e XI che si trovavano al centro dello schieramento, sbaragliarono i Viromandui lungo le rive del fiume. Le legioni VII e XII, rimaste da sole a difesa del campo romano, furono attaccate da pi\u00f9 parti dai Nervi che costituivano la parte pi\u00f9 consistente dello schieramento avversario.\nIn questa confusione totale, dove per poco la parte destra dello schieramento romano non fu completamente travolta dall'avanzata dei Nervi, solo la ferrea disciplina delle legioni e dei loro ufficiali, salvarono il generale romano da una possibile disfatta. Cesare racconta anche che:\nLe due legioni, la VII e XII, pur se quasi circondate, continuarono a combattere con grande ardore per la propria sopravvivenza, mentre le legioni XIII e XIV si avvicinavano il pi\u00f9 rapidamente possibile al teatro della battaglia.\nQuarta fase: la vittoria romana.\nCesare, dopo aver esortato la legione X, si rec\u00f2 all'ala destra dello schieramento romano, dove i soldati della legione XII erano incalzati dai Nervi.\nCon l'arrivo alle spalle dell'esercito dei Nervi della Legio X e dei rinforzi che erano stati fino a quel momento a guardia delle salmerie, i Romani presero il sopravvento, e sebbene i Nervi combattessero con coraggio e ostinazione, furono completamente massacrati. Cesare narra che al termine della battaglia dei 60.000 Nervi, ne rimasero in vita solo 500. E gli Atuatuci, venuti a sapere della sconfitta subita dai loro alleati, si ritirarono tutti insieme in una sola citt\u00e0 fortificata dalla natura del luogo: l'oppidum di Namur.\nConseguenze.\nLa presa della citt\u00e0 di Namur, la vittoria contro i Nervi prima, e quella presso il fiume Axona nel corso della stessa campagna del 57 a.C., diedero a Cesare il controllo dell'attuale Belgio."}
{"id": "1233595", "revid": "921302", "url": "https://it.wikipedia.org/wiki?curid=1233595", "title": "Superliga 2000-2001 (Slovacchia)", "text": "L'edizione 2000-01 della Corgo\u0148 Liga vide la vittoria finale dell'ASK Inter Slovnaft Bratislava.\nCapocannoniere del torneo fu Szil\u00e1rd N\u00e9meth (ASK Inter Slovnaft Bratislava), con 23 reti."}
{"id": "1233600", "revid": "198277", "url": "https://it.wikipedia.org/wiki?curid=1233600", "title": "Associazione Calcio Fiorentina 1981-1982", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1981-1982.\nStagione.\nNell'estate 1981 la formazione toscana rinforz\u00f2 il suo organico con lo stopper Vierchowod in difesa, Massaro e Pecci in mediana, e Graziani in attacco: durante il campionato \u2014 che vide i viola tornare a competere per il primato dopo oltre un decennio \u2014 si registr\u00f2 tuttavia la precoce defezione di Antognoni, costretto ai box per diversi mesi dopo uno scontro col portiere genoano Martina che fece inizialmente temere per la vita del capitano viola. Bench\u00e9 priva della sua \"bandiera\", la Fiorentina seppe acquisire la vetta del torneo gi\u00e0 in autunno, chiudendo il girone di andata con un punto di margine sulla che valse la palma di campione d'inverno.\nIn coincidenza della tornata conclusiva gli uomini di De Sisti \u2014 che pure non riportarono sconfitte \u2014 subirono l'aggancio dei bianconeri, con entrambe le squadre risultate \"ex aequo\" a 44 punti alla penultima giornata. Per l'assegnazione dello Scudetto divenne quindi decisiva la domenica finale, coi torinesi di scena sul campo di un gi\u00e0 salvo e i gigliati attesi a Cagliari da una formazione ancora impelagata nella lotta per la salvezza: Graziani sblocc\u00f2 il punteggio nel secondo tempo, ma la rete venne annullata dall'arbitro Mattei per un fallo commesso da Bertoni sul portiere sardo Conti, mentre la compagine di Trapattoni ebbe la meglio dei pur coriacei calabresi grazie a un rigore di Brady.\nL'esito del campionato fu dunque favorevole ai sabaudi, episodio assurto a spartiacque nello storico livore del tifo viola verso i colori bianconeri.\nMaglie e sponsor.\nIn questa stagione la Fiorentina attu\u00f2 un profondo \"redesign\" della sua storica divisa. In coincidenza con l'introduzione di un nuovo stemma sociale, il cosiddetto \"giglio alabardato\" \u2014 voluto dalla nuova propriet\u00e0 Pontello in luogo del tradizionale giglio bottonato, e che contrassegner\u00e0 le casacche dei toscani per il successivo decennio \u2014, questo and\u00f2 a giganteggiare al centro del busto. La muta di gioco casalinga divenne inoltre un completo \"all purple\" \u2014 questa, al contrario, un'innovazione che diverr\u00e0 definitiva col passare degli anni \u2014, abbandonando i pantaloncini bianchi del passato, e col rosso promosso a colore secondario per colletto e bordini; la muta da trasferta riproponeva il medesimo kit di gara, mutuato nei colori, bianco con bordini viola.\nUlteriore novit\u00e0 dell'annata, a seguito della liberalizzazione degli sponsor attuata dalla Federcalcio nei campionati italiani, per la prima volta le maglie dei viola mostrarono un marchio pubblicitario, J.D. Farrow's, che, caso particolare, and\u00f2 a ricoprire sia il ruolo di sponsor ufficiale sia di fornitore del materiale tecnico.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 16 maggio 1982\"."}
{"id": "1233601", "revid": "228587", "url": "https://it.wikipedia.org/wiki?curid=1233601", "title": "\u00c9douard Manet", "text": "Nato in una famiglia dell'alta borghesia francese con forti legami politici, Manet rifiut\u00f2 il futuro originariamente immaginato per lui e si dedic\u00f2 al mondo della pittura. I suoi primi capolavori, \"Le d\u00e9jeuner sur l'herbe\" e l\"'Olympia\", entrambi del 1863, furono origine di grandi polemiche e servirono come punti di partenza per i giovani pittori che avrebbero dato vita alla corrente dell'impressionismo. Oggi, questi sono considerati dipinti spartiacque che segnano l'inizio dell'arte moderna. Gli ultimi vent'anni della sua vita lo videro stringere legami con altri grandi artisti dell'epoca e a sviluppare il proprio stile che sarebbe stato annunciato come innovativo e avrebbe rappresentato una grande influenza per i pittori successivi.\nBiografia.\nGiovinezza.\n\u00c9douard Manet nacque il 23 gennaio 1832 in un lussuoso \"h\u00f4tel particulier\" al n. 5 di rue des Petits Augustins (l'odierna rue Bonaparte), a Parigi, in una famiglia colta e benestante. Il padre, Auguste Manet (1797-1862), era un alto funzionario del ministero della Giustizia, mentre la madre, Eug\u00e9nie-Desir\u00e9e Fournier (1811-1895), era la figlia di un diplomatico di stanza a Stoccolma (i due si erano sposati il 18 gennaio 1831, un anno prima della nascita di \u00c9douard, che fu il loro primogenito). Manet, in ogni caso, avr\u00e0 anche due fratelli minori, Eug\u00e8ne (1833) e Gustave (1835).\nPur abitando praticamente di fronte all'\u00c9cole des Beaux-Arts, tempio dell'arte ufficiale, pap\u00e0 Auguste disprezzava la pittura e fece di tutto per ostacolare la vocazione del figlio. Fu cos\u00ec che, dopo aver studiato per qualche anno all'Institut Poiloup di Vaugirard, nel 1844 il giovane \u00c9douard venne accompagnato al prestigioso collegio Rollin, dove conobbe Antonin Proust. Fra i due nacque subito un'amicizia destinata a perdurare profonda e a dar luogo anche a una feconda passione artistica, coltivata da entrambi con assidue visite al museo del Louvre, che scoprirono grazie a \u00c9douard Fournier. Fournier era uno zio materno di Manet che, resosi conto delle attitudini del nipote, fece di tutto per incoraggiarle: fu in questo modo, in effetti, che il giovane \u00c9douard ampli\u00f2 i propri orizzonti figurativi, coltivando assiduamente il disegno mediante la copia dei grandi maestri del passato, come Goya, El Greco e Vel\u00e1zquez, tra gli autori pi\u00f9 autorevoli presenti nel galleria spagnola al Louvre.\nIl padre Auguste, tuttavia, non era affatto dello stesso avviso. Manet al collegio Rollin si rivel\u00f2 essere uno studente mediocre e distratto, e piuttosto che seguire le lezioni preferiva riempire i quaderni con innumerevoli disegni. Le belle arti erano ormai diventate la sua passione, eppure il padre continuava a opporsi alle naturali predisposizioni del figlio e, per cercare di dissuaderlo, gli impose di iscriversi alla facolt\u00e0 di giurisprudenza (un suo atavico sogno, in effetti, era quello di vedere \u00c9douard magistrato). Preso dall'indignazione e dal risentimento Manet rigett\u00f2 l'impostazione familiare e nel luglio 1848 cerc\u00f2 di iscriversi all'accademia navale, fallendo miseramente il test di ammissione. Come spiega Th\u00e9odore Duret, \u00abper uscire dall'impasse, e con un colpo di testa, [Manet] dichiar\u00f2 che sarebbe diventato marinaio. I genitori preferirono lasciarlo piuttosto che vederlo entrare in uno studio d'arte\u00bb.\nNel dicembre 1848 Manet, diciassettenne, fu accompagnato dal padre a Le Havre, dove si ingaggi\u00f2 come mozzo sulla nave mercantile \"Havre et Guadeloupe\", alla volta di Rio de Janeiro, in Brasile: la speranza del padre era quella di avviare il figlio almeno alla carriera di comandante navale di lungo corso. Giunto a destinazione 4 febbraio 1849, Manet ebbe agio di riempire, uno dopo l'altro, i taccuini che si era portato con s\u00e9 con schizzi dei luoghi visitati e caricature dei compagni. Il viaggio in Brasile, dunque, fu determinante per la formazione pittorica di Manet, anche se per il padre si tratt\u00f2 di un vero e proprio fallimento: Manet, infatti, era disinteressato alla vita di bordo, tanto che al ritorno in Francia venne respinto per la seconda volta al concorso d'ammissione per l'accademia navale. \u00abEbbene, segui pure le tue inclinazioni: studia arte!\u00bb avrebbe poi esclamato il padre pieno di rabbia e di frustrazione, convinto in cuor suo che \u00c9douard non sarebbe stato che un fallito per tutta la vita.\nFormazione.\nAtelier di Thomas Couture.\nPiegare le volont\u00e0 paterne, in effetti, non fu affatto facile, anche se alla fine Manet riusc\u00ec finalmente a ottenere la sua autorizzazione a studiare le Belle Arti. La scena artistica parigina, all'epoca, era dominata dai Salon, quelle esposizioni biennali grazie alle quali un aspirante pittore poteva iniziare a farsi notare al grande pubblico. Nonostante le intenzioni, i Salon erano tutt'altro che democratici, siccome un dipinto prima di esservi esposto doveva necessariamente essere sottoposto al vaglio della giuria che, ben lungi dall'ammirare le tendenze dell'arte contemporanea (giudicate troppo distanti dalla tradizione), aveva piuttosto una grande predilezione per le magniloquenti scene mitologiche, storiche o letterarie della pittura di storia. Gli artisti pi\u00f9 apprezzati erano quelli appartenenti alla scuola classicista di Ingres e, in maniera minore, a quella romantica di Delacroix. Molti, naturalmente, osteggiavano con grandi polemiche l'arte accademica - si pensi a Gustave Courbet, Jean-Fran\u00e7ois Millet o ai Barbizonniers - ma erano sistematicamente estromessi dal palcoscenico ufficiale.\nLo stesso Manet, come ci riferisce l'amico Proust, \u00abprofessava il massimo disprezzo per i pittori che si rinchiudono con modelli, costumi, manichini e accessori e creano quadri morti quando, come diceva, ci sono tante cose vive da dipingere fuori\u00bb. Ci\u00f2 malgrado, nel 1850 volle comunque entrare nell\"'atelier\" di Thomas Couture, l'artista che nel 1847 aveva stupito il pubblico del Salon con una grande tela dal titolo \"I romani della decadenza\". Specializzato in rappresentazioni storiche di grande formato, Couture si era formato sotto la guida di Antoine-Jean Gros, a sua volta allievo del celebre Jacques Louis David, ed era uno degli artisti pi\u00f9 popolari del Secondo Impero, apprezzato anche da Napoleone III. Entrando nello studio di Couture, dunque, Manet accettava di \u00abinserirsi ai massimi ranghi dell'ufficialit\u00e0 e sposare la linea prediletta dai professori dell'Accademia\u00bb. I rapporti del giovane pittore con il Couture, tuttavia, si fecero subito assai turbolenti. Manet, infatti, non tard\u00f2 a trovare inadeguata e mortificante la mera disciplina accademica e, anzi, denunci\u00f2 apertamente lo stile impersonale e retorico del maestro, del quale rimprover\u00f2 soprattutto l'ambientazione delle scene e la plateale quanto caricata mancanza di naturalezza delle pose. \u00abSo bene che non si pu\u00f2 far spogliare un modello per strada. Ma ci sono i campi e, almeno d'estate, si potrebbero fare degli studi di nudo in campagna\u00bb si chiedeva e, ormai spazientito dalle pose esagerate e rigide predilette dal maestro, arriv\u00f2 persino a sbottare: \u00abinsomma, vi comportate cos\u00ec quando andate a comprare un mazzo di ravanelli dalla vostra fruttivendola?\u00bb.\nCiononostante Manet rest\u00f2 per ben sei anni nello studio del Couture. Animato da un forte senso di ribellione, tuttavia, effettu\u00f2 diversi viaggi di studio, di primaria importanza per la sua maturazione artistica: il 19 luglio 1852 si rec\u00f2 ad Amsterdam, nel Rijksmuseum, dove esegu\u00ec diverse copie da Rembrandt (sul registro degli ospiti di quel giorno figura il suo nome accompagnato dalla qualifica di \u00abartista\u00bb), mentre nel settembre del 1853 fu con il fratello Eug\u00e8ne in Italia, dove visit\u00f2 Venezia, Firenze (qui copi\u00f2 la \"Venere di Urbino\" di Tiziano e una testa di giovane di Filippo Lippi) e, forse, Roma. Sempre nello stesso anno, di ritorno in Francia, pass\u00f2 per la Germania e l'Impero Austriaco (Kassel, Dresda, Monaco, Praga e Vienna). Nel frattempo Manet non trascur\u00f2 piaceri meno intellettuali, intrecciando una relazione sentimentale con Suzanne Leenhoff, una giovane insegnante di pianoforte con cui ebbe il 29 gennaio 1852 L\u00e9on-\u00c9douard Ko\u00eblla (1852-1927); la paternit\u00e0 di Manet del piccolo, seppur quasi certa, non \u00e8 mai stata accertata, tanto che il bimbo fin\u00ec per ereditare il cognome dalla madre, Leenhoff.\nL'ipotesi realista.\nLo stesso Couture, ormai stanco dell'irriverenza di Manet, arriv\u00f2 a dirgli: \u00abAmico mio, se avete le pretese di diventare un caposcuola, andate pure a crearne una altrove\u00bb. Anche Manet, d'altronde, era ormai giunto al punto di rottura, e nel 1856 lasci\u00f2 l'atelier di Couture. Parigi era ormai diventata una citt\u00e0 ricca di fermenti artistici e culturali: appena un anno prima, infatti, vi era stata tenuta una grande Esposizione Universale, la seconda di quelle rassegne consacrate ai fasti della produzione industriale e delle arti figurative, che sanc\u00ec il definitivo trionfo di Ingres e Delacroix. I pittori di Barbizon erano ancora scarsamente rappresentati, e Gustave Courbet lanci\u00f2 proprio in quell'occasione la propria offensiva realista, facendo erigere a proprie spese un \u00abPadiglione del Realismo\u00bb a margine degli spazi ufficiali dell'Esposizione, cos\u00ec da ribadire provocatoriamente che l'arte non pu\u00f2 essere appresa meccanicamente, ma che \u00ab\u00e8 tutta individuale e che, per ciascun artista, non \u00e8 altro che il risultato della propria ispirazione e dei propri studi sulla tradizione\u00bb, secondo il motto: \u00abfai quello che vedi, che senti, che vuoi\u00bb.\nLe critiche rivolte da Courbet alla scuola accademica erano in pieno accordo con la missione pittorica di Manet, che matur\u00f2 il proposito di voler dipingere con una grande aderenza agli aspetti della realt\u00e0, anche se senza coinvolgimenti ideologici e politici di qualsiasi sorta. Tra gli artisti pi\u00f9 stimati da Manet, non a caso, vi era Delacroix, dal quale si rec\u00f2 nel 1855 per chiedergli il permesso di copiare \"La barca di Dante\", ricavandone due tele. La prima \u00e8 ancora molto rispettosa dell'originale, mentre la seconda, databile al 1859, pur appartenendo ancora a una fase formativa del pittore, gi\u00e0 cessa di proporsi come una \u00abcopia\u00bb, rivelando una grande carica espressiva e una maggiore spregiudicatezza nell'apposizione dei colori, stesi per grandi macchie giustapposte, con una tecnica che gi\u00e0 anticipa i futuri indirizzi stilistici della maturit\u00e0.\nIn effetti questi per il giovane pittore furono anni assai fecondi. Seppur funestato dal tracollo fisico del padre, stroncato dai sintomi della sifilide terziaria e sprofondato nell'afasia pi\u00f9 totale, Manet nel 1857 ebbe agio di recarsi nuovamente a Firenze in compagnia dello scultore Eug\u00e8ne Brunet e, soprattutto, di stringere amicizia con Henri Fantin-Latour. Del 1859 \u00e8 il dipinto che si pu\u00f2 dire avvii la grande avventura artistica di Manet, \"Il bevitore di assenzio\": si tratta di una tela accordata sulle armonie dei marroni che raffigura un uomo in cilindro e in mantella appoggiato a un rialzo murario, sul quale compare il caratteristico bicchiere di liquore verde. Nonostante il parere favorevole dell'ormai anziano Delacroix, l'opera non venne ammessa al Salon. Seppur amareggiato da questa sconfitta, nel luglio dello stesso anno Manet fece la conoscenza di Edgar Degas, figlio di un facoltoso banchiere, che trov\u00f2 al Louvre intento a copiare Vel\u00e1zquez. Anche Manet sub\u00ec il fascino del maestro spagnolo, che ripropose in chiave moderna nel dipinto \"Il chitarrista spagnolo\", eseguito nel 1861. Questa tela fu particolarmente apprezzata e, oltre a essere accompagnata da un riconoscimento ufficiale e da una menzione d'onore, suscit\u00f2 i plausi di un nutrito gruppo di pittori, tra cui Fantin-Latour e Carolus-Duran, e letterati, come Castagnary, Astruc, Desnoyers, Champfleury e Duranty. Il gruppo, capitanato da Courbet, frequentava assiduamente la Brasserie des Martyrs. Manet, pur condividendone gli intenti artistici, non partecip\u00f2 mai ai loro convegni: egli, infatti, preferiva non stagliarsi sul complesso e contraddittorio mondo sociale e politico della Parigi del tempo, n\u00e9 tanto meno voleva passare per un boh\u00e9mien rivoluzionario. Era sua volont\u00e0, infatti, s\u00ec combattere in favore di un'arte nuova, ma all'interno dei canali artistici ufficiali, tanto che il suo \"rendez-vous\" prediletto fu l'elegante Caf\u00e9 Tortoni, frequentato dalla borghesia parigina pi\u00f9 in voga sin dall'epoca romantica.\nLa \"Colazione sull'erba\" e l\"'Olympia\".\nFu grazie al gruppo dei realisti, tuttavia, che Manet strinse amicizia con Charles Baudelaire, poeta francese con un gusto contagioso per l'arte con il quale stabil\u00ec un'immediata intesa. Baudelaire nel 1863 scrisse un saggio sul quotidiano Le Figaro dal nome \"Il pittore della vita moderna\" dove deline\u00f2 la figura dell'\"artista-dandy\", il cui compito \u00e8 quello di fissare nelle proprie opere d'arte la fugacit\u00e0 del presente:\nManet ader\u00ec energicamente al programma di Baudelaire e realizz\u00f2 la sua opera pi\u00f9 ambiziosa del periodo, \"Musica alle Tuileries\", che intende essere una sorta di trasposizione pittorica de \"Il pittore della vita moderna\". L'opera fu esposta nel 1863 insieme a diverse altre opere tele presso la Galerie Martinet, nell'ambito della Soci\u00e9t\u00e9 Nationale des Beaux-Arts di cui Manet era membro insieme a Th\u00e9ophile Gautier, Fantin-Latour e Alphonse Legros. La piccola mostra, pur apprezzata da Claude Monet, suscit\u00f2 asperrime critiche da parte del pubblico, le cui reazioni non furono soltanto negative, ma addirittura scandalizzate. Quest'episodio ebbe conseguenze assai funeste sull'invio delle varie opere al Salon, dove infatti furono rifiutate, nonostante l'onorificenza ricevuta da Manet due anni prima. Manet, tuttavia, non fu l'unica vittima dell'ostracismo della giuria, che escluse dal Salon artisti come Gustave Dor\u00e9, Courbet e molti altri, che si mobilitarono tutti in un'acerba sollevazione.\nQuesti dissensi furono accolti dall'imperatore Napoleone III, che diede il proprio avallo per un \"salon des refus\u00e9s\" dove esporre le varie opere d'arte rifiutate dalla giuria. Manet, lieto della buona piega presa dagli avvenimenti, decise di non lasciarsi sfuggire quest'occasione per mostrare i propri dipinti al pubblico e presso il salone espose tre acqueforti e tre quadri. Una delle opere presentate, in particolare, si trov\u00f2 al centro di un vero e proprio scandalo, e si pu\u00f2 a buon ragione definire uno dei quadri pi\u00f9 controversi dell'epoca moderna: si tratta della \"Colazione sull'erba\". A destare pi\u00f9 scalpore in questo quadro fu la presenza di una donna nuda, la quale non era una divinit\u00e0 classica o un personaggio mitologico, bens\u00ec una semplice donna parigina del tempo: fu per questo motivo che la tela, pur ispirandosi a modelli classici, fu ricoperta di vituperi da parte della benpensante borghesia parigina, che critic\u00f2 aspramente anche la rozzezza della tecnica pittorica, paragonata da Delacroix \u00ab[al]l'asprezza di quei frutti che non matureranno mai\u00bb.\nSposata Suzanne Leenhoff nei Paesi Bassi il 28 ottobre 1863, nel 1864 Manet espose al Salon \"Cristo morto e due angeli\", tela che a causa della sua libert\u00e0 esecutiva esplicitamente dissacratoria fece esplodere una nuova sommossa. Questo, tuttavia, non era nulla rispetto all'indignazione suscitata l'anno successivo dall\"'Olympia\" (prodotto due anni prima): Manet, infatti, era fortemente intenzionato a infrangere ogni piacevolezza borghese, sicuro che prima o poi i suoi meriti sarebbero stati apprezzati nella misura esatta del loro valore. Il crudo realismo di questa \u00abodalisca dal ventre giallo\u00bb (come, tracimante di disprezzo, la defin\u00ec Jules Claretie) non manc\u00f2 di suscitare un putiferio, e tutti a Parigi furono concordi nel bollare Manet come un pittore di second'ordine in cerca di scandalo, ovvero l'esatto opposto di quello che voleva ottenere. Come avrebbe poi commentato il critico Th\u00e9odore Duret, riferendosi soprattutto alla \"Colazione sull'erba\", \u00abManet diventa di colpo il pittore di cui si parla maggiormente a Parigi!\u00bb.\n\u00abUn uomo che ha rimesso in discussione l'arte intera\u00bb.\nAmareggiato dalla virulenza delle critiche, nell'agosto del 1865 Manet decise di partire per la Spagna, patria di quel Vel\u00e1zquez che gli aveva ispirato cos\u00ec tanti quadri (a tal punto che inizi\u00f2 a circolare il nomignolo \u00abDon Manet y Courbetos y Zurbaran de las Batignolas\u00bb). Dopo aver distrutto moltissime delle sue tele in un accesso di sconforto e di rabbia, l'artista si rec\u00f2 a Burgos, Valladolid e Madrid, e al Museo del Prado rimase incantato dai Vel\u00e1zquez (pittore che pot\u00e9 gi\u00e0 ammirare \"de visu\" alla galleria spagnola del Louvre) e dalla collezione dei dipinti antichi, italiani e nordici. Il soggiorno spagnolo, d'altro canto, lo deluse, in quanto si rese conto di aver idealizzato troppo la Spagna, che sino ad allora era stato uno straripante repertorio di motivi (pi\u00f9 volte dipinse scene legate alla corrida, senza d'altronde mai averne vista una). Per questo motivo, una volta tornato in Francia, Manet abbandon\u00f2 le scene folcloristiche e si ciment\u00f2 nella rappresentazione della moderna e frenetica vita parigina. Si tratt\u00f2 questo di uno spartiacque assai significativo della sua vicenda artistica, come osservato dal critico d'arte Rosenthal nel 1925:\nI primi dipinti che esegu\u00ec dopo il rimpatrio furono \"Il pifferaio\" e \"L'attore tragico\". Nei soggetti, dunque, non vi era nulla di anticonformistico: dopo l'ancora fresco scandalo della \"Colazione sull'erba\" e dell\"'Olympia\", tuttavia, Manet non era pi\u00f9 una persona gradita ai Salon, e pertanto le due tele vennero respinte senza indugio alcuno. Il nome di Manet, infatti, era ormai stato indissolubilmente associato a quello di un offensore della morale e del buon gusto, anche se l'artista pot\u00e9 trovare conforto nel sostegno di illustri letterati: oltre al gi\u00e0 citato Baudelaire, fondamentale fu l'amicizia di \u00c9mile Zola, romanziere realista che si dedicava con grande intuito e sensibilit\u00e0 anche alla storia dell'arte. Zola diede prova della sua penna sferzante in un saggio apparso sulle colonne de \"L'\u00e9v\u00e9nement\", \"Manet al Salon del 1866\" (il titolo \u00e8 immensamente provocatorio, siccome , com'\u00e8 noto, i dipinti di Manet non avevano partecipato all'esposizione). Nello scritto Zola confut\u00f2 senza sotterfugi \u00abla posizione assegnatagli di paria, di pittore impopolare e grottesco\u00bb e lod\u00f2 l'\u00abautenticit\u00e0 e semplicit\u00e0\u00bb delle sue opere, riconoscendo in lui \u00abun uomo che affronta direttamente la natura, che ha rimesso in discussione l'arte intera\u00bb.\nNel 1867 Manet adott\u00f2 una strategia diversa. In quell'anno, infatti, si assent\u00f2 volontariamente dal Salon e organizz\u00f2 una mostra personale, denominata \u00abLouvre personale\u00bb, sull'esempio del Padiglione del Realismo di Courbet del 1855. Si trattava di una vera e propria retrospettiva, con ben cinquanta dipinti, tre copie e tre incisioni, accompagnata dalla seguente dichiarazione: \u00abDal 1861 Monsieur Manet espone o tenta di esporre. Quest'anno si \u00e8 deciso a mostrare direttamente al pubblico l'insieme dei suoi lavori ... Monsieur Manet non ha mai voluto protestare. Anzi, \u00e8 contro di lui, che non se lo aspettava, che si \u00e8 protestato perch\u00e9 esiste un insegnamento tradizionale di forme, mezzi, immagini, pittura [...] non ha preteso n\u00e9 ribaltare la pittura antica n\u00e9 crearne di nuova\u00bb. I pregiudizi che si erano formati contro di lui, tuttavia, erano duri a morire, e pertanto la mostra dal punto di vista del consenso pubblico si rivel\u00f2 ancora una volta una grandissima catastrofe. Antonin Proust scrisse amareggiato che \u00abil pubblico \u00e8 stato impietoso. Rideva dinanzi a quei capolavori. I mariti portavano le mogli al ponte dell'Alma. Tutti dovevano offrire a s\u00e9 stessi e ai loro cari quest'occasione rara di ridere a crepapelle\u00bb. Questo \u00abconcerto di pupazzi deliranti\u00bb, ovviamente, fu ancora una volta sobillato dalla critica, ancora restia a dimenticare lo scandalo della \"Colazione sull'erba\" e dell\"'Olympia\". Nonostante tutti questi attacchi Manet trov\u00f2 degli ardenti estimatori in Monet, Pissarro, Renoir, Sisley, C\u00e9zanne e Bazille: con questi giovani, anche loro insofferenti alla pittura ufficiale del tempo e alla ricerca di uno stile fluido e naturale, l'artista inizi\u00f2 a riunirsi al Caf\u00e9 Guerbois, un locale parigino al n. 11 di rue des Batignolles.\nA partecipare a questi convegni vi era anche una giovane donna di famiglia benestante, Berthe Morisot, che si inser\u00ec varie volte nell'autobiografia pittorica di Manet, a partire dal celebre dipinto \"Il balcone\". Nel frattempo, ancora ferito nel profondo dal cocente fiasco del Louvre personale, l'artista ritorn\u00f2 ad assoggettarsi alla via ufficiale del Salon, incoraggiato dalla presenza in giuria di Daubigny, celebre pittore di Barbizon, e di una gestione pi\u00f9 liberista delle nomine. Di questi anni sono alcuni quadri a tema storico, seppur di eccezionale contemporaneit\u00e0: \"Il combattimento tra il Kearsarge e l'Alabama\" (1864) e \"L'esecuzione dell'imperatore Massimiliano\" (1868).\nTarda maturit\u00e0.\nIl 1870 fu un anno segnato dallo scoppio della guerra franco-prussiana, conflitto fomentato dall'azione politico-diplomatica di Otto Von Bismarck che, in pochi mesi, sottomise il debole esercito francese, che capitol\u00f2 con la pesantissima disfatta di Sedan. Mentre Parigi subiva il vigoroso assedio delle truppe prussiane e molti abitanti fuggivano dalla capitale, Manet - repubblicano convinto - non abbandon\u00f2 la citt\u00e0 e si arruol\u00f2 con Degas nell'artiglieria. Anche Parigi, tuttavia, dovette arrendersi, e in un tentativo estremo di non sottomettersi alle spietate condizioni imposte alla Francia dalla Prussia vincitrice, il popolo insorse, proclamando la Comune di Parigi. Vennero abolite sia l'\u00c9cole des Beaux-Arts sia il Salon, e lo stesso Manet venne eletto fra i delegati di una federazione di artisti. Egli, tuttavia, non si insedi\u00f2 mai in carica, e quando questa breve esperienza rivoluzionaria venne repressa con inaudita ferocia dal presidente Adolphe Thiers, salut\u00f2 con entusiasmo la nascita della Terza Repubblica.\nNel frattempo si and\u00f2 a delineare con vigore sempre maggiore il gruppo degli impressionisti, formato spontaneamente da artisti quali Renoir, Degas, Monet, Pissarro, Sisley e altri che avevano in comune una gran voglia di fare e una spiccata insofferenza per le codificazioni accademiche. Manet assurse a ideale capostipite di questo movimento, come emerge dal dipinto di Fantin-Latour \"Un atelier a Batignolles\", dove accanto al maestro intento ai pennelli troviamo Renoir, Monet, Bazille, Astruc, Zola e altri. Quando, tuttavia, i futuri Impressionisti inaugurarono il 15 maggio 1874 una propria mostra personale nello studio del fotografo Nadar, sotto il nome di \u00abSociet\u00e0 Anonima degli artisti, pittori, scultori, incisori ecc.\u00bb, Manet prefer\u00ec non associarsi, nonostante fosse stato esplicitamente invitato. Sul rapporto che intercorre tra Manet e gli impressionisti si parler\u00e0 pi\u00f9 approfonditamente nel paragrafo \"Manet e l'Impressionismo\". Nel frattempo, nonostante il persistere dei pregiudizi nei suoi confronti, Manet riusc\u00ec anche a consolidare la propria fama nonch\u00e9 la propria situazione economica. Proprio in quel periodo, infatti, un circuito commerciale privato era stato costituito dall'avanguardista Paul Durand-Ruel, il quale non esit\u00f2 a investire su Manet in maniera pi\u00f9 che massiccia, arrivando persino a comprargli in blocco tutti i quadri presenti nel suo studio per la cifra di 35\u00a0000 franchi.\nLa mancata partecipazione alla prima mostra degli impressionisti non signific\u00f2 comunque che Manet non aiutasse i propri amici, anzi. Nell'estate del 1874 fu con Renoir e Monet ad Argenteuil e dipinse spesso con loro, e cerc\u00f2 persino di aiutarli esponendo loro opere nel proprio studio e scrivendo persino una lettera ad Albert Wolff, celebre critico di Le Figaro, chiedendogli di esprimersi pubblicamente in favore di questi giovani artisti (com'era d'altronde prevedibile, Wolff fu indignatissimo e critic\u00f2 spietatamente tutti gli Impressionisti). Nel frattempo, mentre Renoir e gli altri continuarono ad aggregarsi sotto l'egida delle mostre impressioniste, Manet con estrema coerenza continu\u00f2 a sottoporsi alla giuria del Salon, continuando a riscuotere dissensi, sempre a causa dei pregiudizi legati alla \"Colazione sull'erba\" e all\"'Olympia\". Le vendite delle sue opere iniziarono anche ad andare male, anche se per fortuna Manet pot\u00e9 contare sul sostegno di St\u00e9phane Mallarm\u00e9 e, abbastanza imprevedibilmente, Joris-Karl Huysmans, che arriv\u00f2 a lodare con inedito fervore una delle sue opere, \"Nan\u00e0\", un olio su tela del 1877.\nManet, tuttavia, incominci\u00f2 a essere angustiato da un'atassia locomotoria di origine sifilitica, per la quale fu costretto a ricoverarsi a Bellevue, nei pressi di Meudon. Ad allietarlo, oltre al crescente consenso intorno alle sue opere, che non suscitavano pi\u00f9 scandalo come un tempo (il critico Wolff arriv\u00f2 persino a dedicargli un timido elogio), vi fu per fortuna la nomina di Antonin Proust, suo amico di sempre, a membro della Chambre des Deputes e, nel 1881, a ministro delle Belle Arti. Grazie all'interessamento di Proust, Manet fu insignito del cavalierato alla Legion d'Onore. La sua salute, tuttavia, non faceva che deteriorarsi, e i medici arrivarono persino a imporgli di trascorrere l'estate fuori Parigi, nelle campagne vicino ad Astruc, dove scrisse: \u00abla campagna ha incanti solo per chi non \u00e8 costretto a starci\u00bb. Tormentato dalle sofferenze fisiche, riusc\u00ec comunque a portare a termine tra il 1881 e il 1882 \"Il bar delle Folies Berg\u00e8re\", suo vero e proprio testamento spirituale. Le energie sia fisiche sia creative vennero tuttavia meno, e il 30 settembre 1882 fece testamento, nominando Suzanne e L\u00e9on eredi universali del suo patrimonio e Th\u00e9odore Duret esecutore testamentario, con la facolt\u00e0 di vendere o distruggere i dipinti custoditi nell'atelier. Costretto a letto da una paralisi, Manet trascorse gli ultimi mesi della sua vita fra l'inerzia e il dolore: il 20 aprile 1883, in seguito a una gangrena, sub\u00ec l'amputazione della gamba sinistra, e soli dieci giorni dopo, il 30 aprile, si spense nella sua dimora di Parigi. Sinceramente pianto dagli amici e dai contemporanei, gli vennero tributati funerali solenni, con Antonin Proust, \u00c9mile Zola, Philippe Burty, Alfred Stevens, Claude Monet e Th\u00e9odore Duret che ressero il suo feretro, accompagnato anche da un picchetto militare: le sue spoglie riposano al cimitero di Passy.\nStile e contenuti.\n\u00c9douard Manet \u00e8 considerato uno dei pi\u00f9 grandi pittori di tutta la storia dell'arte. Egli, pur rifiutando di aggregarsi al gruppo dei Realisti e - successivamente - di esporre insieme agli Impressionisti, fu un fondamentale \"trait d'union\" fra il Realismo e l'Impressionismo: si tratt\u00f2 di un episodio assolutamente unico, indipendente da qualsivoglia movimento, ma che gioc\u00f2 un ruolo chiave nell'aprire la strada alla pittura contemporanea. \nCome osservato dal critico Georges Bataille nel 1955 \u00abil nome di Manet ha, nella pittura, un senso a parte. Manet [...], in rotta con quelli che l'hanno preceduto, apr\u00ec il periodo in cui viviamo, accordandosi con il mondo di oggi, che \u00e8 il nostro; in dissonanza col mondo in cui visse, che egli scandalizz\u00f2\u00bb.\nManet e il Realismo.\nGi\u00e0 negli esordi l'arte di Manet apparve indubbiamente connotata da pressanti esigenze realiste, a tal punto che - come abbiamo gi\u00e0 accennato - arriv\u00f2 persino a infuriarsi con il maestro Couture, troppo legato agli accademismi (\u00abinsomma, vi comportate cos\u00ec quando andate a comprare un mazzo di ravanelli dalla vostra fruttivendola?\u00bb). A turbarlo in particolar modo era in particolare la mancanza di naturalezza delle pose adottate dalle modelle:\nSin dal principio, infatti, Manet era animato dalla volont\u00e0 di ricercare il vero dietro l'apparenza, e di fissare sulla tela la fremente realt\u00e0. In questo modo egli svilupp\u00f2 uno stile molto diretto e popolare, lontano dalle regole di accademia e di decoro, che alle scene mitologiche o storiche preferiva spaccati della realt\u00e0 sociale del suo tempo. Per questo motivo, quando Courbet nel 1855 annunci\u00f2 il suo proposito di voler \u00abesprimere i costumi, le idee, l'aspetto del suo tempo\u00bb e di \u00abfare dell'arte viva\u00bb, Manet matur\u00f2 con grande lucidit\u00e0 il proposito di \u00abessere del proprio tempo e dipingere ci\u00f2 che si vede, senza lasciarsi turbare dalla moda\u00bb. Mentre, tuttavia, i dipinti di Courbet sono molto graffianti sul piano politico e della critica sociale, e denunciano in modo vero e inoppugnabile le condizioni disagiate delle classi pi\u00f9 deboli, Manet realizza opere dalla fattura meno brutale, che raffigurano prevalentemente \u00abla poesia e la meraviglia della vita moderna\u00bb, cos\u00ec come prescritto da Baudelaire. Lo stesso Zola, d'altronde, aveva osservato che nei lavori di Manet \u00abnon abbiamo n\u00e9 la Cleopatra in gesso di G\u00e9rome, n\u00e9 le personcine rosa e bianche di Dubufe [due artisti di successo]. Sfortunatamente, non vi troviamo se non i personaggi di tutti i giorni, che hanno il torto di avere muscoli e ossa, come tutti\u00bb.\nManet, dunque, nei suoi quadri raffigura frammenti di vita contemporanea e \"tranches de vie\" della societ\u00e0 moderna del Secondo Impero come se stesse registrando fatti di cronaca, e fu proprio questo a scandalizzare i suoi contemporanei: nella \"Colazione sull'erba\", infatti, la fanciulla a destra \u00e8 inequivocabilmente una donna parigina del tempo, spogliata dai paludamenti storici e mitologici che sino ad allora spopolavano nell'arte. Altrettanto criticata fu la fattura del suo stile, che non definisce coerentemente le prospettive, abolisce la plasticit\u00e0 degli effetti volumetrici e ignora il problema della simulazione tridimensionale. Questa bidimensionalit\u00e0, con la quale Manet mostra di aver assimilato e interiorizzato la lezione fondamentale delle stampe giapponesi (anch'esse prive di profondit\u00e0), viene accresciuta dall'uso della linea funzionale di contorno, dalle pennellate piatte e compatte e dagli audaci contrasti tra zone illuminate e zone in ombra.\nManet e l'Impressionismo.\nManet viene giustamente inserito nella genealogia dell'Impressionismo. Egli, infatti, fu l'artefice di una pittura priva di forti variazioni chiaroscurali, e pi\u00f9 sensibile al contrasto e alle armonie fra i colori piuttosto che alla definizione dei volumi: queste peculiarit\u00e0, se da un lato furono accolte molto freddamente da molti, dall'altro giocarono un ruolo fondamentale nell'affermazione della pittura impressionista, animata da artisti come Monet, Pissarro, Renoir, Sisley, C\u00e9zanne, Bazille e altri.\nManet, tuttavia, non \u00e8 stato un impressionista a tutto tondo, a tal punto che i critici oggi concordano nel definirlo un antesignano dell'Impressionismo, o - meglio - un pre-impressionista. Come gli Impressionisti Manet mirava al raggiungimento di una tessitura cromatica luminosa e brillante e di una totale emancipazione dello spazio plastico. La sua arte risent\u00ec non poco dello stile dei colleghi, soprattutto in occasione del soggiorno ad Argenteuil, feudo del pi\u00f9 giovane Monet. In quest'occasione, infatti, si accost\u00f2 allo studio delle figure \"en plein air\" (ai paesaggi, al contrario, si dedic\u00f2 sempre in modo molto saltuario) e la sua tavolozza si fece pi\u00f9 vibrante, arricchendosi di colori particolarmente chiari ed effervescenti e di inquadrature pi\u00f9 dinamiche: pur non mancando di subire il fascino della nuova pittura impressionista, tuttavia, Manet rimase sempre fedele a se stesso, senza subire stravolgimenti di qualsiasi tipo. Egli, infatti, si discosta dagli Impressionisti in quanto analizzava con attenzione i grandi esempi degli artisti del passato, applicava il nero (colore bandito tra gli Impressionisti) in maniera intensa e delicata, prediligeva la figura umana rispetto ai paesaggi nelle raffigurazioni e aveva una diversa concezione riguardo alla luce e ai colori.\nVi \u00e8 tuttavia un'altra differenza sostanziale che separa gli impressionisti da Manet. Gli Impressionisti, per sottrarsi al filtro del giudizio accademico, arrivarono infatti a organizzare una mostra autonoma dei loro lavori, cosa che li fece certamente passare per rivoluzionari. Manet non partecip\u00f2 a nessuna delle iniziative degli Impressionisti, nonostante si riunisse spesso con loro e cercasse in ogni modo di sostenerli. Egli, infatti, era persuaso che il consenso andasse ricercato nei luoghi deputati, e perci\u00f2 percorse la propria carriera nell'alveo delle istituzioni ufficiali e, pertanto, all'interno dei Salon: \u00abil Salon \u00e8 il vero campo di battaglia. \u00c8 l\u00e0 che bisogna misurarsi\u00bb, afferm\u00f2 una volta. Manet era certo della validit\u00e0 delle proprie opere, e non aveva affatto velleit\u00e0 rivoluzionarie (come molti malignavano): il suo unico desiderio era quello di ottenere un riconoscimento comunitario dei propri meriti, entrando nel gotha degli artisti di caratura internazionale, e ci\u00f2 si poteva ottenere soltanto combattendo all'interno dei canali ufficiali.\nManet e i maestri del passato.\nLa vicenda artistica di Manet \u00e8 caratterizzata da un grande amore verso gli antichi maestri. Egli, infatti, si rivolse ai grandi pittori del passato con grande intelligenza critica, e attraverso il loro studio riusc\u00ec a legittimare un proprio stile personale, senza tuttavia scadere in sbiadite imitazioni. Tra gli artisti che studi\u00f2 con maggiore diligenza vi sono certamente Raffaello, Frans Hals, Vermeer, Carpaccio, Lorenzo Lotto, Francesco Guardi, Tintoretto e Tiziano (le donne manetiane devono molto alla \"Venere\" di Tiziano, che l'artista certamente osserv\u00f2 durante il suo soggiorno italiano).\nMerita una menzione speciale l'influenza esercitata da Goya e, soprattutto, Vel\u00e1zquez (\u00abil pi\u00f9 grande pittore che sia mai esistito\u00bb e, ancora, \u00abil pittore dei pittori\u00bb, riferisce Manet, a sua volta soprannominato \u00abnuovo Vel\u00e1zquez\u00bb dagli artisti pi\u00f9 giovani). Manet deriv\u00f2 da questi pittori non solo la volont\u00e0 di svincolarsi dai costrizionismi accademici e di ricercare indefessamente la modernit\u00e0, bens\u00ec anche uno stile notevolmente sintetico e realistico, in grado per l'appunto di cogliere l'intima essenza della realt\u00e0. La Spagna stessa \u00e8 stata per Manet un inesauribile repertorio di motivi: Manet, soprattutto negli esordi, amava raffigurare scene di corride e figure folcloristiche spagnole, in quadri come \"Il chitarrista spagnolo\", \"Lola de Valence\", \"Victorine Meurent in costume di \"espada\"\" e \"Torero morto\". Fu solo quando si rec\u00f2 personalmente in Spagna che Manet smorz\u00f2 il suo spagnolismo, rendendosi conto che aveva idealizzato troppo quella terra che, d'altronde, fino a quel momento aveva conosciuto solo tramite le fonti letterarie e figurative accessibili a Parigi. Pur continuando a ricorrere all'eredit\u00e0 di Goya e Vel\u00e1zquez, nella sua maturit\u00e0 Manet cess\u00f2 infatti di essere lo \u00abspagnolo di Parigi\u00bb (come lo defin\u00ec Paul Mantz), e alle scene a soggetto iberico inizi\u00f2 a preferire le raffigurazioni della moderna vita parigina.\nPer usare le parole di Paul Jamot, insomma, \u00abManet \u00e8 ricorso a morti prestiti: dai morti e dai vivi\u00bb. Accanto a Courbet e agli Impressionisti, dei quali abbiamo gi\u00e0 parlato nei paragrafi precedenti, il maestro francese fu sensibile anche all'influenza tutta ottocentesca di Delacroix, del quale apprezz\u00f2 soprattutto \"La barca di Dante\", dipinto che copi\u00f2 in ben due repliche. Infatti, pur amando i maestri del passato, Manet non rinunci\u00f2 a esprimersi con un linguaggio moderno, il migliore per trasmettere l'essenza della contemporaneit\u00e0. Riportiamo di seguito il parere di Marcello Venturi:\nFortuna e critica artistica.\nManet \u00e8 stato uno degli artisti pi\u00f9 controversi del secondo Ottocento. Inizialmente, con l'esecuzione de \"Il chitarrista spagnolo\", egli parve agli occhi della borghesia francese uno degli artisti esordienti pi\u00f9 brillanti, e il suo vibrante ispanismo suscit\u00f2 in effetti parecchi consensi, culminati nella \"mention honorable\" che ricevette quel dipinto al Salon del 1863. Si tratt\u00f2, tuttavia, di un'infatuazione di breve durata, siccome gi\u00e0 qualche anno dopo l'artista adott\u00f2 una stesura maggiormente sintetica, e per questo furono in molti a rimproverargli di essersi allontanato dalla retta via, imboccata con \"Il chitarrista spagnolo\". Queste perplessit\u00e0 toccarono poi la loro acme nel 1863 e nel 1865, i due anni nei quali furono presentate agli occhi malevoli del pubblico la \"Colazione sull'erba\" e l'Olympia. Le critiche suscitate da questi due dipinti furono velenosissime. Manet venne accusato di svilire la pittura, genere pi\u00f9 che nobile, e per questo motivo egli venne additato come un dissidente, o persino come un sobillatore: erano in molti a pensare, infatti, che Manet era un artista in cerca di fama, disposto persino a urtare la sensibilit\u00e0 del mondo artistico e a insultare la morale borghese pur di ottenere la notoriet\u00e0. Manet in realt\u00e0 non aspirava affatto a velleit\u00e0 rivoluzionarie, meno che mai a realizzarle, e per questo motivo fu mortificato dalla \u00abposizione [...] di paria, di pittore impopolare e grottesco\u00bb che gli era stata prescritta.\nQuesti pregiudizi furono di difficile demolizione e Manet da quel momento divenne una presenza sgradita ai Salon. Egli, tuttavia, pot\u00e9 contare sul sostegno di tre amici e illustri letterati: Charles Baudelaire, \u00c9mile Zola e St\u00e9phane Mallarm\u00e9. Baudelaire entr\u00f2 immediatamente in sintonia con il Manet e non solo arriv\u00f2 a elogiarlo in pubblico, contestando i vari pregiudizi legati ormai indissolubilmente al suo nome, bens\u00ec lo stimol\u00f2 anche ad abbandonare i temi ispanici in favore di quelli moderni, facendogli comprendere che la Spagna doveva risultare un punto di riferimento per ragioni esclusivamente figurative e non tematiche. Baudelaire, pur mostrandosi sempre disposto a difendere l'amico dai colpi bassi della critica, scrisse pochissimo su Manet. Lo stesso non si pu\u00f2 dire per \u00c9mile Zola, che al contrario di Baudelaire intervenne a favore del pittore con scritti clamorosi che sembrano \u00abla perorazione, tutta equilibrata nelle singole parti, eppure veemente, d'un difensore animoso, partigiano, dell'imputato\u00bb. Zola, favorito anche dalla sua penna mordace e satirica, riconobbe subito il talento dell'amico, e arriv\u00f2 persino a pubblicare uno \"Studio biografico e critico\" sull'artista: in questo modo si suggell\u00f2 l'inizio di un'amicizia feconda e duratura, cementata anche su una comune linea di lotta, nel segno di uno stile (vuoi pittorico, vuoi letterario) vero e inoppugnabile, ma animato da un vigore profondo e sobrio. Questi parallelismi tra l'arte e la letteratura del tempo furono individuati anche da un giovane amico di Zola, Joris-Karl Huysmans, altro ardente sostenitore di Manet. In effetti Zola si prodig\u00f2 con ardente entusiasmo di interpretare l\"'oeuvre\" manetiana in una prospettiva naturalista, in accordo dunque con la sua missione letteraria, ma lasciandosi talvolta sfuggire valutazioni leggermente parziali. Di seguito riportiamo i due scritti pi\u00f9 pregnanti che lo Zola ha dedicato all'amico pittore:\nL'amicizia con St\u00e9phane Mallarm\u00e9, per usare le parole di Marco Abate, fu invece \u00abpi\u00f9 sommessa, nutrita di fantasia poetica e intimamente intrecciata con le vicende dell'esistenza\u00bb, siccome \u00abnessuno dei due cerc\u00f2 di guadagnare l'altro alla sua causa, di forzare l'indirizzo o il significato di ci\u00f2 che uno perseguiva; la desiderata collaborazione appare colma di affettuoso rispetto, di vicendevole stupore\u00bb.\nLa produzione artistica di Manet conobbe una nuova fase di apprezzamento dopo la sua morte. Basti pensare che, durante gli affanni della malattia, l'artista seppe dal critico Chesneau che il conte Nieuwekerke si era cimentato in sperticate lodi in suo favore: egli, tuttavia, accolse questi complimenti con ben poca simpatia, e, anzi, ne fu profondamente amareggiato, tanto che replic\u00f2: \u00abAvrebbe potuto essere lui a decorarmi. Mi avrebbe dato la fortuna, ora \u00e8 troppo tardi per riparare venti anni di insuccesso\u00bb. In maniera analoga, constatando l'inadeguatezza del modo con cui il critico tradizionalista Wolff si rapportava al suo dipinto \"Il bar delle Folies-Berg\u00e8re\", Manet gli replic\u00f2 sprezzantemente: \u00abNon mi spiacerebbe leggere finalmente, da vivo, l'articolo strabiliante che mi consacrer\u00e0 dopo morto\u00bb. Contrariamente alle sue previsioni, Wolff non devi\u00f2 dalle sue critiche spietate, tanto che durante il funerale dell'artista concluse il suo necrologio affermando sdegnoso che solo sue \u00abdue opere eccellenti\u00bb potevano essere consacrate all'universalit\u00e0 del Louvre.\nLe previsioni di Wolff, tuttavia, si rivelarono completamente erronee. Gi\u00e0 durante il funerale di Manet si inizi\u00f2 a riconoscere il suo talento: il primo a farlo fu Edgar Degas che, al termine della funzione, si alz\u00f2 in piedi e, profondamente commosso, recit\u00f2 il \"mea culpa\" di un'intera societ\u00e0, affermando: \u00abEra pi\u00f9 grande di quanto pensassimo\u00bb. Il culto manetiano si ravviv\u00f2 non a caso soprattutto negli ambienti impressionisti, che furono i primi a riconoscere la sua indiscussa influenza: \u00abManet era per noi tanto importante quanto Cimabue o Giotto per gli italiani del Rinascimento\u00bb, arriv\u00f2 a sentenziare Renoir, vedendo nel maestro un nume tutelare che, nel nome della modernit\u00e0, aveva stravolto un'intera epoca. La stagione impressionista port\u00f2 l\"oeuvre\" di Manet a essere apprezzata e amata in ogni parte dell'Europa che, fino ad allora, l'aveva guardato con diffidenza. Questa riscoperta, iniziata ovviamente con grande cautela e prudenza, procedette con lucidit\u00e0 e chiarezza di giudizio sempre maggiori, per poi culminare nella grande mostra retrospettiva all'\u00c9cole des Beaux-Arts e, soprattutto, nell'ingresso al Louvre dell\"'Olympia\" (1907), che consacr\u00f2 Manet quale uno degli artisti pi\u00f9 significativi dell'arte moderna.\nOpere.\nDi seguito \u00e8 riportato un elenco parziale delle opere di \u00c9douard Manet:"}
{"id": "1233603", "revid": "122652303", "url": "https://it.wikipedia.org/wiki?curid=1233603", "title": "Mercurio e Argo", "text": "Mercurio e Argo \u00e8 un dipinto a olio su tela di 83 \u00d7 248\u00a0cm realizzato nel 1659 dal pittore Diego Vel\u00e1zquez.\n\u00c8 conservato nel Museo del Prado.\nSecondo le \"Metamorfosi\" di Ovidio, Argo era dotato di cento occhi, la met\u00e0 dei quali era sempre aperta.\nGiunone gli ordin\u00f2 di vegliare sulla giovane Io, sedotta da Giove e trasformata in giovenca.\nMercurio, inviato da Giove, fece addormentare Argo con il suono del flauto, per poi colpirlo a morte con una pietra, e ne decapit\u00f2 il cadavere. Giunone trasfer\u00ec allora gli occhi di Argo sulla coda del pavone, che da allora divenne il suo simbolo.\nIl mito \u00e8 trattato nell'opera molto liberamente: Mercurio \u00e8 privo di attributi divini, mentre Argo ha due occhi come un qualunque mortale."}
{"id": "1233605", "revid": "1543377", "url": "https://it.wikipedia.org/wiki?curid=1233605", "title": "Back to Back (Status Quo)", "text": "Back to Back \u00e8 il sedicesimo album di studio inciso dalla rock band inglese Status Quo, pubblicato per la prima volta nel novembre del 1983.\nIl disco.\nIl disco marca una sensibile trasformazione musicale della band che, da questo momento, comincia nettamente ad ammiccare al pop, secondo gli standard sonori in voga negli anni ottanta.\nTuttavia, la scelta di ammorbidire i toni espressivi non \u00e8 indolore, n\u00e9 priva di conseguenze:\nsuscita infatti le rimostranze del bassista Alan Lancaster provocando tensioni e contrasti che, in breve, sfoceranno nel suo definitivo abbandono della band.\nIn effetti, le proteste di Alan trovano riscontro nel giudizio della maggior parte dei fan e il disco entra nelle Top 10 britanniche (al n. 9) ma senza suscitare eccedenti fervori nel pubblico. Graditissimi risultano invece alcuni dei singoli estratti, in particolare la ballata \"Marguerita Time\".\nSingoli: \"Ol' Rag Blues\" (n. 9 UK), \"A Mess of Blues\" (n. 15 UK), \"Marguerita Time\" (n. 3 UK), \"Going Down Town Tonight\" (n. 20 UK).\nNota:\nTracce.\nLato A\nLato B\nDeluxe Edition 2018.\nIl 28 settembre 2018, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1983, con il sound completamente restaurato e rimasterizzato.\nNel secondo CD sono inclusi brani non inseriti nell'album originale, versioni alternative di alcuni singoli, nonch\u00e9 brani incisi da Francis Rossi e Bernie Frost senza gli Status Quo.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1983, in versione restaurata e rimasterizzata.\nCD 2\nContiene brani non inseriti nell'album originale, versioni alternative di alcuni singoli, nonch\u00e9 brani incisi da Francis Rossi e Bernie Frost senza gli Status Quo."}
{"id": "1233607", "revid": "110157", "url": "https://it.wikipedia.org/wiki?curid=1233607", "title": "Asparn an der Zaya", "text": "Asparn an der Zaya \u00e8 un comune austriaco di 1 815 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233609", "revid": "1855146", "url": "https://it.wikipedia.org/wiki?curid=1233609", "title": "Caff\u00e8 Aragno", "text": "Il Caff\u00e8 Aragno \u00e8 stato uno dei pi\u00f9 famosi ritrovi artistici di Roma, frequentato da letterati e pittori. Ha operato in Via del Corso dal 1886 al 1955, anno nel quale prese il nome di Alemagna. Nel 1977, grazie alla fusione dei marchi Motta, Alemagna e Pavesi, entr\u00f2 a far parte del gruppo Autogrill S.p.A., che sarebbe rimasto nelle partecipazioni statali fino al 1995, prendendo il nome di Roma Corso. \nStoria.\nFrequentato da deputati e da ministri, fu ben presto al centro non solo della mondanit\u00e0, ma anche della cultura romana. Situato al civico 180 di via del Corso, all'interno di palazzo Marignoli, raggiunse il massimo della sua fama nei primi trent'anni del Novecento. I letterati si ritrovavano soprattutto nella \"terza saletta\" che Orio Vergani nel 1938 defin\u00ec il \"\"sancta sanctorum della letteratura, dell'arte e del giornalismo\" \"(Orio Vergani, 1938). Tra i frequentatori spiccano Vincenzo Cardarelli, Roberto Bracco e Antonio Baldini che cur\u00f2 il primo numero della \"Ronda\".\nFrequentarono il caff\u00e8 Aragno anche F. T. Marinetti, Bragaglia, Mario Pannunzio, Mari\u00e1tegui e Leonardo Sinisgalli.\nAlla Galleria nazionale d'arte moderna e contemporanea \u00e8 conservato un dipinto di Amerigo Bartoli del 1930 dal titolo \"Gli amici al caff\u00e8\" (vincitore del premio della Biennale di Venezia) che rappresenta Emilio Cecchi, Vincenzo Cardarelli, Carlo Socrate, Ardengo Soffici, Antonio Baldini, Pasqualina Spadini, Giuseppe Ungaretti, Mario Broglio, Armando Ferri, Quirino Ruggeri, Roberto Longhi, Riccardo Francalancia, Aurelio Saffi, Bruno Barilli, oltre al ritratto dello stesso pittore Bartoli.\nDopo il delitto Matteotti il titolare storico Giuseppe Aragno, socialista ed ex amico di Mussolini, manifest\u00f2 ostilit\u00e0 al regime fascista e lasci\u00f2 Roma, finendo i suoi giorni negli Stati Uniti. Nel 1951 i locali del caff\u00e8 furono sottoposti a importanti lavori di trasformazione progettati dall'architetto Attilio Lapadula.\nL'8 giugno 2014 il locale \u00e8 stato definitivamente chiuso e i dipendenti ricollocati altrove.\nDal 27 maggio 2021 la storica sede del Caff\u00e8 Aragno ospita un Apple Store."}
{"id": "1233613", "revid": "124041159", "url": "https://it.wikipedia.org/wiki?curid=1233613", "title": "Magic Boy", "text": "Magic Boy era un periodico mensile di fumetti e rubriche rivolto ad un pubblico maschile edito da Mattel che pubblicava contemporaneamente anche Magic Girl, rivolto invece a un pubblico femminile.\nStoria editoriale.\nLa serie esord\u00ec nell'agosto 1987 con periodicit\u00e0 trimestrale pubblicando solo due numeri per poi riprendere a maggio 1988 per una seconda seria a mensile della quale vennero pubblicati 32 numeri fino al marzo 1991. La prima serie era una rivista trimestrale rivolta a un pubblico adolescenziale maschile che nacque come strumento promozionale pubblicando brevi storie a fumetti incentrate su personaggi dei fumetti ispirate a prodotti della Mattel. La seconda serie presentava servizi e fumetti con personaggi come BraveStarr e I dominatori dell'universo realizzati da autori italiani, perdendo l'iniziale funzione promozionale per divenire una rivista di fumetti e rubriche vera e propria. Con il n\u00b0 29 cambia completamente formula diventando una rivista di fumetti d'avventura come Gli Aristocratici di Alfredo Castelli e Ferdinando Tacconi, Lupo Alberto di Silver, Milo Marat di bonvi, Silas Finn di Tiziano Sclavi e Giorgio Cavazzano o riduzioni a fumetti di romanzi realizzati da Mino Milani e Dino Buzzelli.\nIl primo numero usc\u00ec nell'agosto del 1987, a seguito di una massiccia campagna pubblicitaria attraverso canali privati come Odeon TV, Italia 7 e Junior Tv, ovvero quelli in cui venivano trasmessi la quasi totalit\u00e0 dei cartoni animati basati su personaggi della Mattel.\nI primi due numeri uscirono a cadenza trimestrale. In seguito al successo di vendita, \"Magic Boy\" divenne un mensile, il cui primo numero \u00e8 uscito nel mese di maggio del 1988, per poi terminare le pubblicazioni nel mese di aprile del 1991. Ogni numero costava 5000 lire e includeva un gadget che poteva essere un oggetto come un portachiavi, una fibbia o un semplice giocattolo; ai primi due numeri della rivista vennero allegati un totale di ben sei timbri relativi ad altrettanti personaggi di He-Man e i dominatori dell'universo, insieme ad un supporto di plastica in cui collocarli.\nIl periodico \u00e8 nato come raccolta di fumetti basati sui giocattoli prodotti all'epoca dalla Mattel. Ogni mese proponeva storie sui seguenti personaggi:\ne inoltre \"Fumetto sport\" (un fumetto in cui ogni mese veniva spiegata brevemente la storia e le regole di uno sport diverso) e \"Risate MAGIChe\" (singole vignette in cui la mascotte della rivista, un mago di nome Magic, si trovava in situazioni buffe o imbarazzanti).\nA partire dal 1989, due fumetti basati su personaggi originali hanno sostituito Captain Power e BraveStarr. Entrambi erano creati da Sauro Pennacchioli, ma erano sempre legati ai giocattoli Mattel:\nOltre ai fumetti, Magic Boy conteneva anche rubriche di vario genere. La pi\u00f9 importante era chiamata \"Magic Zoom\" e ogni mese trattava un argomento di geografia, storia o scienze. Altre rubriche erano dedicate alla descrizione di una professione come aiuto orientativo per i ragazzi, alla presentazione dei film del momento, alle interviste con personaggi famosi e alla spiegazione di trucchi per i giochi del Nintendo Entertainment System (quest'ultima era la traduzione italiana dell'analoga rubrica presente sulla rivista statunitense \"Nintendo Power\"). C'erano anche pagine dedicate ai lettori, comprendenti la rubrica della posta (\"Caro Magic\"), l'angolo degli scambi (\"La Bancarella\") e due pagine in cui venivano pubblicati disegni mandati dai lettori (\"Club Fantasia\").\n\"Magic Boy\" ha interrotto le uscite nel settembre del 1990 col numero 28, tornando in edicola nel dicembre dello stesso anno con uno stile totalmente diverso, ispirato alle raccolte di fumetti degli anni settanta e comprendenti titoli come:\n\"Magic Boy\" chiuse con il numero 32.\nNote.\n2 Video Boy https://imgur.com/a/4KobUy4"}
{"id": "1233614", "revid": "729019", "url": "https://it.wikipedia.org/wiki?curid=1233614", "title": "Superliga 1999-2000 (Slovacchia)", "text": "L'edizione 1999-2000 della Corgo\u0148 Liga vide la vittoria finale dell'ASK Inter Slovnaft Bratislava.\nCapocannoniere del torneo fu Szil\u00e1rd N\u00e9meth (ASK Inter Slovnaft Bratislava), con 16 reti."}
{"id": "1233615", "revid": "76963", "url": "https://it.wikipedia.org/wiki?curid=1233615", "title": "Alison Lohman", "text": "Biografia.\nFiglia di un architetto e di una panettiera, a soli cinque anni presta la sua voce al film d'animazione giapponese \"Nausica\u00e4 della Valle del vento\", a nove anni debutta in teatro nel musical ispirato a \"Tutti insieme appassionatamente\" e negli anni seguenti partecipa a svariate produzioni teatrali che le fanno guadagnare diversi premi e la portano a lavorare, come vocalist, al fianco di mostri sacri come Frank Sinatra e Bob Hope. Dopo alcune partecipazioni televisive, come ad un episodio della serie TV \"Settimo cielo\", ottiene un ruolo nel film \"Il tredicesimo piano\". Si diploma alla Royal Academy of Dramatic Art di Londra e viene accettata alla \"New York University\", ma preferisce concentrarsi sulla sua carriera cinematografica.\nNel 2002 ottiene il ruolo di Astrid nel drammatico \"White Oleander\" al fianco di attrici del calibro di Michelle Pfeiffer, Robin Wright Penn e Ren\u00e9e Zellweger, l'anno seguente - all'et\u00e0 di ventiquattro anni - ottiene il ruolo della figlia quattordicenne del protagonista nel film di Ridley Scott \"Il genio della truffa\", e grazie a questo ruolo viene scelta da Tim Burton per interpretare Sandra Bloom da giovane in \"Big Fish - Le storie di una vita incredibile\". Nel 2005 lavora nel film di Atom Egoyan \"False verit\u00e0\" e nel 2007 recita in \"La leggenda di Beowulf\" di Robert Zemeckis. Nel 2008 sostituisce l'attrice Ellen Page, divenendo la protagonista dell'horror \"Drag Me to Hell\" di Sam Raimi. Dopo diversi anni di inattivit\u00e0, torna a recitare nel 2015 nel film \"The Vatican Tapes\", diretto dal marito Mark Neveldine.\nVita privata.\nDal 19 agosto 2009 \u00e8 sposata con il regista Mark Neveldine con cui ha due figli.\nDoppiatrici italiane.\nNelle versioni in italiano, Alison Lohman \u00e8 doppiata da:"}
{"id": "1233616", "revid": "110157", "url": "https://it.wikipedia.org/wiki?curid=1233616", "title": "Bernhardsthal", "text": "Bernhardsthal \u00e8 un comune austriaco di 1 606 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1971 ha inglobato i comuni soppressi di Katzelsdorf e Reintal."}
{"id": "1233625", "revid": "1305772", "url": "https://it.wikipedia.org/wiki?curid=1233625", "title": "Regione di Pavlodar", "text": "La regione di Pavlodar \u00e8 una regione del Kazakistan nordorientale, ai confini con la Russia (Kraj di Altaj e oblast' di Omsk e Novosibirsk). Confina inoltre con le regioni kazake di Aqmola, Qara\u01e7andy, del Kazakistan Settentrionale e Orientale.\nIl territorio regionale, fra i pi\u00f9 piccoli a livello nazionale, si estende su una zona pianeggiante tagliata a met\u00e0 nel senso della lunghezza (sudest-nordovest) dal corso del fiume Irty\u0161; la parte sudoccidentale \u00e8 interessata invece dalle Alture del Kazakistan.\nLa regione ha clima freddo, dalle caratteristiche molto pi\u00f9 simili a quelle della Siberia sudoccidentale con la quale confina; di conseguenza la vegetazione \u00e8 costituita dalla steppa (\"steppa di Kulunda\", per la maggior parte in Russia).\nLa presenza umana \u00e8 trascurabile: la densit\u00e0 abitativa media \u00e8 di poco superiore ai 6 abitanti/km\u00b2; le citt\u00e0 principali sono il capoluogo Pavlodar, Ekibast\u016bz, Aqsu, e raccolgono pi\u00f9 di met\u00e0 della popolazione.\nDistretti.\nLa regione \u00e8 suddivisa in 10 distretti (\"audan\") e 3 citt\u00e0 autonome (\"qalasy\"): Aqsu, Ekibast\u016bz e Pavlodar.\nI distretti sono:"}
{"id": "1233627", "revid": "125449304", "url": "https://it.wikipedia.org/wiki?curid=1233627", "title": "Museo Picasso (Parigi)", "text": "Il mus\u00e9e Picasso \u00e8 una galleria pubblica d'arte, ospitata nel palazzo Sal\u00e9, che si trova in Francia a Parigi nel quartiere Le Marais, all'indirizzo rue de Thorigny, 5. Contiene principalmente opere di Pablo Picasso.\nStoria.\nIl palazzo.\nPalazzo Sal\u00e9, l'\"h\u00f4tel particulier\" che ospita la collezione d'arte, \u00e8 stato costruito tra il 1656 e il 1659 per conto di Pierre Aubert, signore di Fontenay, un esattore fiscale che si era arricchito raccogliendo la tassa sul sale (il nome del palazzo significa \"salato\"). L'architetto chiamato alla progettazione fu Jean Boullier di Bourges, conosciuto anche come \"Boullier de Bourges\"; il palazzo \u00e8 considerato uno dei migliori edifici storici del Marais.\nIl palazzo nel corso del tempo \u00e8 passato varie volte di mano; tra i suoi occupanti vi furono l'ambasciata della Repubblica di Venezia (1671), ed in seguito Fran\u00e7ois de Neufville, duca di Villeroi. Fu espropriato dallo stato durante la rivoluzione francese e nel 1815 divent\u00f2 una che ebbe tra i suoi studenti Honor\u00e9 de Balzac; ha anche ospitato la Scuola municipale di arti e mestieri. Nel 1964 fu acquistato dal comune di Parigi e nel 1968 ottenne lo status di monumento storico. Tra il 1974 e il 1980 fu sottoposto a lavori di restauro diretti da Bernard Vitry e Bernard Fonquernie della sovrintendenza al patrimonio monumentale.\nNel 1968 la Francia ha promulgato una legge che permette agli eredi di pagare le tasse di successione con opere d'arte anzich\u00e9 con il denaro, dal momento che l'arte \u00e8 considerata un fattore fondamentale per lo sviluppo culturale del paese. Questa forma di pagamento \u00e8 chiamata \"dation\" ed \u00e8 comunque consentita solo in circostanze particolari.\nLa collezione.\nPalazzo Sal\u00e9 fu scelto come sede del museo dedicato a Pablo Picasso dopo un acceso dibattito sia a livello cittadino che nazionale. Fu indetto un concorso per stabilire chi dovesse occuparsi di progettarne la struttura e, nel 1976 tra le quattro proposte presentate fu scelta quella di Roland Simounet. \nDominique Bozo, uno dei curatori del patrimonio museale nazionale, selezion\u00f2 quali opere dell'artista spagnolo fossero adatte a fare parte della \"dation Picasso\". la sua selezione fu in seguito rivista da Jean Leymarie e ratificata nel 1979. Comprendeva opere di Picasso realizzate con tutte le tecniche e risalenti a tutti i periodi dell'artista, caratterizzandosi particolarmente per la sua eccellente raccolta di sculture. Subito dopo la morte di Jacqueline Picasso avvenuta nel 1986, la figlia offr\u00ec una nuova \"dation\". La collezione ha inoltre acquisito anche altre opere sia acquistandole che grazie a donazioni.\nPicasso una volta disse: \u00abSono il pi\u00f9 grande collezionista di opere di Picasso del mondo\u00bb. Al momento della morte aveva infatti accumulato un'enorme raccolta di proprie opere, che andavano da semplici schizzi a veri e propri capolavori.\nIl museo Picasso contiene pi\u00f9 di 3.000 opere di Picasso tra cui disegni, ceramiche e dipinti. \u00c8 inoltre completato dalla collezione personale dell'artista, che comprende opere di C\u00e9zanne, Degas, Rousseau, Seurat, de Chirico e Matisse. Sono presenti anche alcuni antichi bronzi Iberici ed una vasta raccolta di arte primitiva. Uno degli aspetti che pi\u00f9 colpiscono del museo \u00e8 che contiene un ampio numero di opere che Picasso dipinse dopo aver compiuto il settantesimo anno di et\u00e0.\nLa direzione del museo ha compiuto un notevole sforzo per fornire ai visitatori informazioni addizionali. Ad esempio, alle opere di Picasso successive al 1950 si accompagnano i lavori dei vignettisti dell'epoca che le parodiavano o ne facevano la caricatura. Esistono alcune stanze adibite ad ospitare esposizioni tematiche, ma si \u00e8 generalmente preferito seguire un ordine cronologico nel presentare dipinti, disegni, sculture e stampe. Sono esposti anche reperti di altro tipo come fotografie, manoscritti, ritagli di giornali dell'epoca che contribuiscono ad aumentare le informazioni sul contesto in cui l'artista operava.\nAl secondo piano c'\u00e8 una zona speciale a disposizione per esposizioni temporanee. Il terzo piano contiene invece la biblioteca, il settore documentazioni ed archivi (chiuso al pubblico ma a disposizione per eventuali ricerche)e gli uffici dei curatori.\nAl momento il direttore del museo \u00e8 Anne Baldassarri."}
{"id": "1233629", "revid": "76430", "url": "https://it.wikipedia.org/wiki?curid=1233629", "title": "RV 723", "text": ""}
{"id": "1233633", "revid": "767487", "url": "https://it.wikipedia.org/wiki?curid=1233633", "title": "12 Gold Bars Vol. 2", "text": "12 Gold Bars Vol. 2 \u00e8 una raccolta di successi pubblicata dalla rock band inglese Status Quo nel 1984.\nIl disco.\n\u00c8 il seguito della omonima antologia pubblicata dalla Vertigo nel 1980 e racchiude 11 singoli pubblicati dalla band tra il 1980 ed il 1984, pi\u00f9 la cover del brano \"The Wanderer\" incisa appositamente per l'occasione.\nL'album si piazza al 12\u00ba posto delle classifiche inglesi.\nSingoli: \"The Wanderer\" (n. 7 UK).\nLe sessioni di registrazione del brano \"The Wanderer\" costituiscono le ultime incisioni della band in studio con Alan Lancaster al basso.\nTracce.\nLato A\nLato B"}
{"id": "1233635", "revid": "1573940", "url": "https://it.wikipedia.org/wiki?curid=1233635", "title": "Scrittura gaelica", "text": "Il termine scrittura gaelica \u00e8 la traduzione dall'irlandese della frase cl\u00f3 Gaelach (pronunciata ) che fa riferimento ad una famiglia di caratteri della scrittura insulare usati per scrivere l'irlandese e usati tra il XVI ed il XX secolo. Talvolta tutti i caratteri gaelici vengono definiti \"celtici\" o \"onciali\".\nCaratteristiche.\nOltre le 26 lettere dell'alfabeto latino i caratteri gaelici includono tutte le vocali con accento acuto (\u00c1\u00e1 \u00c9\u00e9 \u00cd\u00ed \u00d3\u00f3 \u00da\u00fa) cos\u00ec come un insieme di consonanti con il punto sovrascritto (), e il segno tironiano \u201cet\u201d \"\", usato per \"agus\" 'e' in irlandese. I caratteri gaelici comprendono anche la forma insulare delle lettere \"s\" e \"r\", ed anche un certo numero di legature utilizzate nei primi esempi di stampa gaelica e derivate dalla tradizione dei manoscritti. La \"i\" minuscola \u00e8 segnata senza punto (da non confondere con la \"\u0131\" turca) e le lettere \"d\", \"f\", \"g\" e \"t\" hanno la forma insulare.\nMolti dei caratteri gaelici moderni includono la forma gaelica per le lettere \"j\", \"k\", \"q\", \"v\", \"w\", \"x\", \"y\" e \"z\", tipicamente comprendono anche le vocali delle altre Lingue celtiche. Fanno distinzione anche tra &amp; e (cos\u00ec come la stampa tradizionale), sebbene alcuni fonts moderni, in modo errato, sostituiscano la E commerciale con la nota tironiana in quanto entrambe valgono \"e\".\nOrigine.\nIl primo carattere gaelico fu creato nel 1571 per un catechismo commissionato da Elisabetta I per convertire gli irlandesi al culto protestante.\nUso.\nLa stampa in scrittura gaelica rimane comune in Irlanda fino alla met\u00e0 del XX secolo. Oggi viene usata solamente per stampe decorative; ad esempio, un certo numero di giornali irlandesi continua a stampare il nome della testata in scrittura gaelica ed \u00e8 anche molto usato per le insegne dei pub, le cartoline di auguri e la segnaletica. Il grammatico della lingua cornica Edward Lhuyd us\u00f2 la forma gaelica delle consonanti per indicare suoni quali [\u00f0] e [\u03b8].\nLa scrittura gaelica nell'Unicode.\nIn Unicode la G insulare, segno \"\" (), e codificata unicamente perch\u00e9 \u00e8 usata di regola al posto del carattere (non gaelico) latino per alcune funzioni, di solito per delle trascrizione fonetiche.\nEsempi.\nLa prima frase irlandese nelle due figure recita: \"Chuaigh b\u00e9 mh\u00f3rsh\u00e1ch le dl\u00fathsp\u00e1d f\u00edorfhinn tr\u00ed hata mo dhea-phorc\u00e1in bhig\", \u00e8 un pangramma che significa 'Una donna molto soddisfatta vuole una vanga spessa e veramente bianca dal cappello del mio piccolo, bello e grassoccio maiale'. La seconda frase recita \"Duibhlinn/Ceanannas an cl\u00f3 a \u00fas\u00e1idtear anseo\" 'Duibhlinn/Ceannanas \u00e8 il carattere qui usato'. La seconda frase usa la forma accorciata delle lettere \"r\" e \"s\"; la prima usa le forme lunghe."}
{"id": "1233636", "revid": "1361571", "url": "https://it.wikipedia.org/wiki?curid=1233636", "title": "Enrico IV alla battaglia d'Ivry", "text": "Enrico IV alla battaglia d'Ivry \u00e8 un dipinto di Pieter Paul Rubens, a olio su tela (367x693 cm), realizzato nel 1627, su incarico della regina di Francia Maria de' Medici. \nStoria e descrizione.\nAttualmente quest'opera \u00e8 conservata alla Galleria degli Uffizi, a Firenze, citt\u00e0 nella quale si trova dall'epoca dell'acquisto, fatto nel 1687, da Cosimo III de' Medici."}
{"id": "1233639", "revid": "35804", "url": "https://it.wikipedia.org/wiki?curid=1233639", "title": "Pallacorda ai Giochi della IV Olimpiade", "text": "Il torneo di pallacorda ai Giochi della IV Olimpiade fu il secondo torneo olimpico (il primo ed unico ad avere valore ufficiale), tenutosi dal 18 al 28 maggio 1908 presso il \"Queen's Club\" di Londra.\nParteciparono 11 atleti, di cui 9 britannici e 2 statunitensi. Avrebbe dovuto prendervi parte anche il campione francese, de Luze, che per\u00f2 poi non si present\u00f2.\nIl torneo venne vinto dallo statunitense Jay Gould II, vincitore del Campionato dilettanti di pallacorda nel 1907 e nel 1908, che batt\u00e9 in finale il britannico Eustace Miles (gi\u00e0 battuto altre quattro volte in precedenza). La medaglia di bronzo and\u00f2 a Neville Bulwer-Lytton, conte di Lytton, che batt\u00e9 Arthur Page 3 set a 0 nella finale per il 3\u00ba posto del 28 maggio."}
{"id": "1233640", "revid": "116944", "url": "https://it.wikipedia.org/wiki?curid=1233640", "title": "Scrittura irlandese", "text": ""}
{"id": "1233644", "revid": "1318658", "url": "https://it.wikipedia.org/wiki?curid=1233644", "title": "Onega (citt\u00e0)", "text": "Onega \u00e8 una citt\u00e0 situata nell'Oblast' di Arcangelo, nella Russia europea settentrionale, centro amministrativo dell'omonimo distretto.\nGeografia fisica.\nLa citt\u00e0 \u00e8 situata alla foce del fiume omonimo, sulla sua sponda destra, con qualche abitazione sulla sponda sinistra, e si affaccia sulla baia di Onega, nel Mar Bianco. Il clima di Onega \u00e8 caratterizzato da lunghi inverni freddi e da brevi estati fresche.\nStoria.\nIl villaggio di Ust'Onega esisteva gi\u00e0 nel 1137, poich\u00e9 \u00e8 citato su alcuni documenti scritti. Esso \u00e8 rappresentato inoltre in una mappa del territorio di Velikij Novgorod del XIII secolo. Fu costruita poi, nel novecento, la ferrovia Arcangelo-Murmansk.\nPopolazione.\nLa citt\u00e0 di Onega, dal 1989 a oggi, ha avuto un notevole calo demografico: nel 1989 contava 26.070 abitanti; nel 2007, invece, solo 22.500 abitanti."}
{"id": "1233645", "revid": "767487", "url": "https://it.wikipedia.org/wiki?curid=1233645", "title": "White Oleander", "text": "White Oleander \u00e8 un film del 2002 diretto da Peter Kosminsky, tratto dal romanzo di Janet Fitch.\nTrama.\nLa bionda artista concettuale Ingrid Magnussen viene condannata a trentacinque anni di carcere dopo aver avvelenato il proprio amante con un veleno estratto dall'oleandro bianco. La donna lascia la figlia adolescente Astrid, che non ha mai conosciuto il padre: l'uomo infatti ha abbandonato la famiglia per un'altra donna quando Astrid aveva solo sei mesi. I servizi sociali mandano la ragazza, molto bella e con i capelli lunghi e biondi, a vivere con l'ex spogliarellista Starr Thomas. La donna \u00e8 molto religiosa e sostiene di aver accettato Ges\u00f9 come suo salvatore, nonostante il suo comportamento e i suoi vestiti dicano il contrario. Starr vive con Ray, un uomo sposato che per\u00f2 non vede la moglie e il figlio da cinque anni, e alcuni figli, sia suoi che adottati. Quando Ray passa del tempo con Astrid, la donna si ingelosisce e ricomincia a bere finch\u00e9 una notte tenta di uccidere la ragazza, sparandole una pallottola che ferisce Astrid alla spalla. Astrid, dopo essere stata ricoverata in ospedale, viene mandata in un istituto dove si trovano numerosi ragazzi che vivono situazioni simili alla sua. L\u00ec, incontrer\u00e0 delle ragazze aggressive che la picchiano poich\u00e9 invidiose della sua bellezza; allora Astrid si taglia i capelli come segno di protesta. L\u00ec conosce Paul, un fumettista di cui si innamora.\nSuccessivamente viene accolta da un'altra famiglia, in cui c'\u00e8 Claire Richards, una donna fragile che tenta di sfondare come attrice. \u00c8 sposata, ma il marito \u00e8 spesso all'estero per lavoro. Nel tempo sviluppa un grande affetto ricambiato verso Astrid, ma dopo che il marito geloso la lascia, la donna perde il suo lato allegro. Dopo una visita dalla madre di Astrid in prigione, Claire si suicida con un'overdose di pillole ed \u00e8 proprio Astrid a trovarla morta di fianco a lei al suo risveglio. L'adolescente \u00e8 costretta a tornare all'istituto dove rimane per qualche tempo, finch\u00e9 la sua assistente sociale non le rimedia una nuova famiglia. Nonostante questa sia perfetta per la ragazza e si prospettino come delle persone gentili e amorevoli, Astrid decide di andare a vivere con una donna russa che si guadagna da vivere prendendo vestiti gettati nella spazzatura, aggiustandoli e vendendoli al mercato. Con lei vivono altre ragazze, tutte con un tono punk. Anche Astrid decider\u00e0 di tingersi i capelli di nero e di vestirsi come loro.\nL'avvocata della madre vorrebbe convincerla a testimoniare a suo favore. Astrid, che aveva fatto visita alla madre ma che le aveva detto di non volerla pi\u00f9 vedere, accetta di andare a parlarle. Ingrid le chiede se pu\u00f2 testimoniare a suo favore. Astrid accetta ma in cambio vuole sapere la verit\u00e0 su tutto: se ha davvero ucciso il suo fidanzato, chi era suo padre, perch\u00e9 ha spinto Claire al suicidio. Ingrid risponde alle domande della figlia, la quale tenta ancora di convincerla a lasciarla andare, scontando la sua pena, ma poi rispetta il patto e le dice che testimonier\u00e0 a suo favore. Astrid e Paul vanno dunque al processo della madre di lei aspettando di essere convocati dall'avvocata. Il processo per\u00f2 finisce inaspettatamente in anticipo e, chiedendo cosa sia successo, alla ragazza dicono che la madre ha deciso di tenerla fuori da questa storia, lasciandola finalmente andare. Due anni dopo Paul e Astrid vivono insieme a New York e la ragazza, di nuovo con i capelli biondi e lunghi, ricorda le sue vicende, per ognuna delle quali ha creato una valigia a tema contenente i suoi ricordi."}
{"id": "1233649", "revid": "71433", "url": "https://it.wikipedia.org/wiki?curid=1233649", "title": "White oleander", "text": ""}
{"id": "1233653", "revid": "135224", "url": "https://it.wikipedia.org/wiki?curid=1233653", "title": "Federico di Danimarca", "text": "Biografia.\nIstruzione e servizio militare.\nIl principe ha frequentato la scuola elementare alla Krebs' Skole dal 1974 al 1981, dal 1974 al 1976 come studente privato al Palazzo di Amalienborg e dalla classe terza alla Krebs' Skole. Nel periodo 1982\u20141983 ha frequentato l'\u00c9cole des Roches in Normandia, Francia. Nel 1986 si \u00e8 diplomato alla Scuola Superiore \u00d8regaard Gymnasium.\nHa studiato all'Universit\u00e0 di Harvard dal 1992\u20141993 sotto il nome di Frederik Henriksen, frequentando i corsi di scienze politiche. In seguito gli fu assegnata una posizione per tre mesi nella missione ONU danese a New York nel 1994. Ha conseguito la laurea di Scienze Politiche all'Universit\u00e0 di Aarhus nel febbraio 1995. Federico fu in seguito nominato Primo segretario all'Ambasciata Danese a Parigi dall'ottobre 1998 all'ottobre 1999.\nHa completato gli studi militari, principalmente come sommozzatore (danese: \"Fr\u00f8mand\", \"uomo rana\") nelle forze speciali navali danesi.\nNel periodo dal 2001 al 2002 ha terminato l'addestramento al Collegio Reale di Difesa Danese. \u00c8 rimasto attivo nel campo della difesa, e nel periodo 2002-2003 \u00e8 stato ufficiale al Comando di Difesa della Danimarca, e dal 2003 professore nell'Istituto di Strategia al Collegio Reale di Difesa Danese. Nell'aprile 2004 \u00e8 stato nominato comandante della marina, colonnello luogotenente nell'esercito e colonnello luogotenente nelle forze aeree.\nMatrimonio e figli.\nNella seduta del Consiglio di Stato dell'8 ottobre 2003 la regina Margherita II ha dato il suo consenso al matrimonio dell'erede al trono con Mary Donaldson, consulente di marketing australiana, che Federico aveva incontrato alle Olimpiadi estive del 2000 a Sydney. Il matrimonio si \u00e8 tenuto il 14 maggio 2004 alla Cattedrale di Copenaghen, nella capitale danese.\nIl 25 aprile 2005 la corte reale danese ha annunciato che la Principessa era incinta del primo figlio, e il 15 ottobre 2005 \u00e8 nato il bambino: come tradizione della Casa Reale, in cui gli eredi al trono si chiamano Federico o Cristiano, il neonato \u00e8 stato battezzato Christian Valdemar Henri John il 21 gennaio 2006.\nIl 26 ottobre 2006 la corte reale ha annunciato che la principessa era di nuovo incinta del secondo figlio. Il 21 aprile 2007 \u00e8 nata una bambina, la prima principessa danese dal 1946. \u00c8 stata battezzata il 1\u00ba luglio 2007 con il nome di Isabella Henrietta Ingrid Margrethe.\nIl 6 agosto 2010 la corte reale ha annunciato che la principessa era di nuovo incinta e attendeva due gemelli.\nL'8 gennaio 2011 sono nati Vincent Frederik Minik Alexander e 26 minuti dopo Josephine Sophia Ivalo Mathilde; i neonati sono stati battezzati il 14 aprile."}
{"id": "1233655", "revid": "798140", "url": "https://it.wikipedia.org/wiki?curid=1233655", "title": "Caff\u00e8 Defilla", "text": "Il Gran Caff\u00e8 Defilla \u00e8 un locale storico sito in corso Giuseppe Garibaldi 4 a Chiavari, nel Tigullio, nella citt\u00e0 metropolitana di Genova. Fa parte dei Locali storici d'Italia. \nStoria.\nNel 1914 Giuseppe Defilla acquist\u00f2 dalla famiglia Sanguineti la loro osteria, che si trovava ben situata nel centro della citt\u00e0, con l'idea di trasformare il locale in un raffinato punto d'incontro. Il Defilla, ebbe subito molto successo e divenne il centro della vita mondana e culturale del Tigullio, in anni in cui il Levante ligure attirava frequentatori illustri. All'epoca era il maggior caff\u00e8 della Liguria, dotato di ben quindici vetrine, e posto di fronte al Teatro Cantero, che ha anch'esso un'illustre storia di mondanit\u00e0 e di cultura.\nLa famiglia Defilla trasform\u00f2 il locale in una vera e propria istituzione della citt\u00e0. Durante la seconda guerra mondiale per sottolineare la \"neutralit\u00e0\" del locale giocarono con la loro origine elvetica, dipingendo sulla saracinesca la bandiera della Svizzera. \nTra i suoi frequentatori si ricordano molte note figure del mondo dello spettacolo come Rita Hayworth, Alberto Sordi, Tot\u00f2 e il ligure Gino Paoli. Tra i politici, i presidenti della Repubblica Antonio Segni e Sandro Pertini e il Senatore a vita Giulio Andreotti.\nAncora oggi considerato il pi\u00f9 grande caff\u00e8 ligure, il Defilla ha aggiunto un'enoteca ristorante considerata fra le pi\u00f9 fornite della regione. "}
{"id": "1233656", "revid": "339392", "url": "https://it.wikipedia.org/wiki?curid=1233656", "title": "Nikita Khru\u0161\u010d\u0451v", "text": ""}
{"id": "1233658", "revid": "149485", "url": "https://it.wikipedia.org/wiki?curid=1233658", "title": "Ginnastica ai Giochi della IV Olimpiade", "text": "Le competizioni di ginnastica alla IV Olimpiade furono rappresentate da due eventi che si sono svolti allo Stadio di White City di Londra tra il 14 e il 16 luglio 1908.\nPartecipanti.\nUn totale di 327 ginnasti provenienti da 14 nazioni parteciparono alla IV Olimpiade:"}
{"id": "1233662", "revid": "287204", "url": "https://it.wikipedia.org/wiki?curid=1233662", "title": "Novodvinsk", "text": "Novodvinsk () \u00e8 una citt\u00e0 della Russia, situata nell'Oblast' di Arcangelo, a 20 chilometri a sud del capoluogo amministrativo della regione, Arcangelo. La citt\u00e0 sorge sulla sponda sinistra del fiume Dvina.\nStoria.\nLa citt\u00e0 di Novodvinsk \u00e8 stata fondata nel 1936 con il nome di Voro\u0161ilovskij e ha ricevuto lo status di villaggio urbano nel 1941. Nel 1957 \u00e8 stata rinominata con il nome di Pervomajskij. Nel 1977 ha assunto l'attuale denominazione e ha ottenuto lo status di citt\u00e0.\nPopolazione.\nNovodvinsk, dal 1989 a oggi, ha avuto un notevole calo demografico: infatti, nel 1989 contava 50.183 abitanti, mentre nel 2007 contava 42.300 abitanti."}
{"id": "1233663", "revid": "110157", "url": "https://it.wikipedia.org/wiki?curid=1233663", "title": "Bockflie\u00df", "text": "Bockflie\u00df \u00e8 un comune austriaco di 1 358 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233664", "revid": "767487", "url": "https://it.wikipedia.org/wiki?curid=1233664", "title": "In the Army Now (album)", "text": "In the Army Now \u00e8 il 17\u00b0 album di studio inciso dalla rock band inglese Status Quo, pubblicato per la prima volta nell'agosto del 1986.\nIl disco.\nFortemente rinnovata nella formazione con gli innesti di John 'Rhino' Edwards al basso e di Jeff Rich alla batteria, la band inglese torna ad attaccare il mercato discografico a tre anni dall'ultima fatica in studio, proponendosi con una nuova immagine ed un prodotto pienamente conforme agli standard pop della met\u00e0 degli anni ottanta.\nGrazie all'intervento del produttore Pip Williams, viene portata a compimento la fase di ricerca che porta a setacciare nuovi percorsi musicali e massiccio si rivela l'uso di tastiere, sofisticazioni sonore ed effetti sintetici di vario tipo.\nAssai curato in ogni dettaglio ma lontanissimo dal classico boogie rock proposto nel decennio precedente, il nuovo sound consente al gruppo di rivolgersi anche alle nuove generazioni di teenager, mentre la \"title track\", pubblicata come singolo, diviene uno dei pi\u00f9 grandi successi della lunga carriera della band.\nL'album sale al settimo posto e staziona per 23 settimane nelle charts britanniche.\nDal disco vengono estratti quattro singoli, tutti entrati nelle top 20: \"Rollin' Home\" (n. 9 in UK), \"Red Sky\" (n. 19 UK), \"In the Army Now\" (n. 2 UK) e \"Dreamin\"' (n. 15 UK).\nDeluxe Edition 2018.\nIl 17 agosto 2018, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1986, con il sound completamente restaurato e rimasterizzato.\nNel secondo CD sono inclusi tutti i brani incisi quali \"lato B\" dei singoli, versioni \"remix\" dei brani principali e alcuni brani dal vivo.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1986, in versione restaurata e rimasterizzata.\nCD 2\nContiene tutti i brani incisi quali \"lato B\" dei singoli, versioni \"remix\" dei brani principali e alcuni brani dal vivo."}
{"id": "1233673", "revid": "110157", "url": "https://it.wikipedia.org/wiki?curid=1233673", "title": "Drasenhofen", "text": "Drasenhofen \u00e8 un comune austriaco di 1 163 abitanti nel distretto di Mistelbach, in Bassa Austria.\nGeografia fisica.\nDrasenhofen si trova al confine con la Repubblica Ceca e condivide la frontiera con il comune di Mikulov (nella regione della Moravia Meridionale)."}
{"id": "1233675", "revid": "78273", "url": "https://it.wikipedia.org/wiki?curid=1233675", "title": "Salvation army", "text": ""}
{"id": "1233680", "revid": "110157", "url": "https://it.wikipedia.org/wiki?curid=1233680", "title": "Falkenstein (Austria)", "text": "Falkenstein \u00e8 un comune austriaco di 447 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233681", "revid": "767487", "url": "https://it.wikipedia.org/wiki?curid=1233681", "title": "Ain't Complaining", "text": "Ain't Complaining \u00e8 il diciottesimo album di studio inciso dalla rock band inglese Status Quo, pubblicato per la prima volta nel giugno del 1988.\nIl disco.\nLa pubblicazione del disco \u00e8 inizialmente prevista per il mese di ottobre del 1987, col titolo di \"The Fighter\". Tuttavia, a causa di alcune incaute esibizioni dal vivo nel Sudafrica dell'apartheid, si innescano delle feroci polemiche e la band (a pari di quanto gi\u00e0 accaduto per altri artisti quali Queen, Black Sabbath, Rod Stewart, Elton John, Frank Sinatra e molti altri) viene inclusa in una \"blacklist\" di musicisti sgraditi alle Nazioni Unite.\nInterviene anche la Vertigo Records che chiede agli Status Quo di approfittarne per meditare e rifinire al meglio le nuove incisioni. L'album viene pubblicato solo otto mesi dopo, nel giugno 1988, quando, in seguito ad una serie infinita di iniziative benefiche, il gruppo viene cancellato dalla lista nera e ufficialmente riabilitato.\nDopo i consensi ottenuti col precedente \"In the Army Now\", l'album presenta la band all'apice delle contaminazioni pop, con suoni campionati e sofisticate sperimentazioni elettroniche. Il lavoro va al n. 12 UK e guadagna comunque il disco d'oro, ma sono in molti a ritenere che gli Status Quo, da sempre una della migliori rock band del Regno Unito, stavolta siano andati troppo oltre con l'uso dell'elettronica.\nSingoli: \"Ain't Complaining\" (n. 19 UK), \"Who Gets the Love?\" (n. 34 UK), \"Burning Bridges\" (n. 5 UK).\nTra le \"bonus tracks\" della ristampa CD del 2006 \u00e8 incluso anche il brano \"Running All Over the World\" (n. 17 UK), inciso dalla band per beneficenza a sostegno di \"Sport Aid\".\nLa quarta traccia \"Another Shipwreck\" \u00e8 in realt\u00e0 cover di un brano composto dal tastierista Andy Bown, gi\u00e0 inclusa nel suo album da solista \"Good Advice\" del 1979.\nCol brano \"Burning Bridges\" gli Status Quo centrano per la trentottesima volta le \"charts\" britanniche dei singoli pi\u00f9 venduti stabilendo un nuovo record. Il primato verr\u00e0 con gli anni pi\u00f9 volte ritoccato dalla stessa band (i singoli entrati in classifica ammontano oggi a pi\u00f9 di sessanta).\nDeluxe Edition 2018.\nIl 28 settembre 2018, viene pubblicata la \"deluxe edition\" dell'album contenente tre CD.\nNel primo disco viene riprodotto fedelmente l'album del 1988, con il sound completamente restaurato e rimasterizzato.\nNel secondo CD sono inclusi, tra l'altro, tutti i brani incisi quali \"lato B\" dei singoli e le versioni \"estese\" dei singoli \"Ain't Complaining\", \"Who Gets the Love?\", \"Burning Bridges\" e \"Running All Over the World\".\nIl terzo CD comprende brani tratti da un concerto live tenuto presso la \"Wembley Arena\" di Londra il 7 luglio 1988.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico della rivista musicale britannica \"Classic Rock\".\nTracce Deluxe Edition.\nCD 1\nContiene l'album originale del 1988, in versione restaurata e rimasterizzata.\nCD 2\nContiene tutti i brani incisi quali \"lato B\" dei singoli, le versioni \"estese\" dei singoli \"Ain't Complaining\", \"Who Gets the Love?\", \"Burning Bridges\" e \"Running All Over the World\" e altro materiale.\nCD 3\nInclude brani tratti da un concerto tenuto il 7 luglio 1988 presso la \"Wembley Arena\" di Londra."}
{"id": "1233683", "revid": "633110", "url": "https://it.wikipedia.org/wiki?curid=1233683", "title": ".38 Special", "text": "La .38 Special \u00e8 un tipo di cartuccia per arma corta, prevalentemente revolver prodotta dalla Smith &amp; Wesson.\nVenne progettata nel 1902 per equipaggiare i revolver delle forze di polizia statunitensi.\nCaratteristiche.\nNon essendo dotata di potenza molto elevata, in molti casi i componenti delle forze di polizia ritennero necessario avere a disposizione armi pi\u00f9 efficaci. Per questa ragione sono state in seguito allestite versioni in questo calibro dotate di maggior potenza (denominate .38 Special + P) o con pallottola pi\u00f9 pesante, come per la .38 Special 200 grani. Ma, essendo uguale la dimensione esterna della cartuccia, il loro uso in revolver a struttura particolarmente leggera, come ad esempio il Colt Cobra poteva essere pericoloso. In seguito progettata la pi\u00f9 potente .357 Magnum che, avendo un bossolo pi\u00f9 lungo, necessita di armi progettate appositamente per quel tipo di cartuccia, anche se alcune armi camerate per il .357 di solito possono sparare anche cartucce .38 Special."}
{"id": "1233684", "revid": "110157", "url": "https://it.wikipedia.org/wiki?curid=1233684", "title": "Fallbach", "text": "Fallbach \u00e8 un comune austriaco di 816 abitanti nel distretto di Mistelbach, in Bassa Austria. Vi sorge il castello di Loosdorf, dove nel 1813 nacque Alexander von Bach."}
{"id": "1233685", "revid": "198277", "url": "https://it.wikipedia.org/wiki?curid=1233685", "title": "Associazione Calcio Fiorentina 1982-1983", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1982-1983.\nStagione.\nDopo l'ottimo campionato della stagione passata, a Firenze si tent\u00f2 di gettare le basi per l'apertura di un ciclo vincente.\nAlla partenza di uno dei protagonisti della precedente stagione, Vierchowod, si sopper\u00ec con innesti di qualit\u00e0, come l'argentino Passarella e Celeste Pin. Altri arrivi furono quelli di Patrizio Sala, Alessandro Bertoni, Giuseppe Bellini, Federico Rossi, del giovane Mario Bortolazzi e del rientrante Manzo, mentre vennero aggregati alla prima squadra i giovani Carobbi e Cecconi.\nSubito eliminata inaspettatamente da Coppa Italia e Coppa UEFA, la squadra viola deluse le attese anche in campionato. La stagione fu condizionata dalla lunga assenza di Daniel Bertoni, alle prese con un'epatite virale. Con un quinto posto finale la Fiorentina manc\u00f2 anche la qualificazione alle coppe europee.\nMaglie e sponsor.\nLo sponsor ufficiale e fornitore di materiale tecnico per la stagione 1982-1983 fu J.D. Farrow's.\nOrganigramma societario.\nArea direttiva\nArea tecnica\nArea sanitaria"}
{"id": "1233686", "revid": "78273", "url": "https://it.wikipedia.org/wiki?curid=1233686", "title": "Semigallia", "text": ""}
{"id": "1233687", "revid": "110157", "url": "https://it.wikipedia.org/wiki?curid=1233687", "title": "Gaubitsch", "text": "Gaubitsch \u00e8 un comune austriaco di 870 abitanti nel distretto di Mistelbach, in Bassa Austria. Nel 1973 il comune \u00e8 stato soppresso e accorpato a quello di Unterstinkenbrunn nel nuovo comune di Gartenbrunn, ma nel 1995 Gaubitsch e Unterstinkenbrunn hanno riacquistato la loro autonomia amministrativa."}
{"id": "1233688", "revid": "110157", "url": "https://it.wikipedia.org/wiki?curid=1233688", "title": "Gaweinstal", "text": "Gaweinstal \u00e8 un comune austriaco di 3 865 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\"). Nel 1972 ha inglobato i comuni soppressi di Atzelsdorf, H\u00f6bersbrunn, Martinsdorf, Pellendorf e Schrick."}
{"id": "1233689", "revid": "1652635", "url": "https://it.wikipedia.org/wiki?curid=1233689", "title": "La leggenda di Beowulf", "text": "La leggenda di Beowulf (\"Beowulf\") \u00e8 un film del 2007 diretto da Robert Zemeckis, adattamento cinematografico del poema epico \"Beowulf\".\nIl film \u00e8 stato presentato in anteprima a Londra il 13 novembre 2007, mentre \u00e8 uscito nelle sale cinematografiche in contemporanea mondiale il 16 novembre 2007. In Italia \"La leggenda di Beowulf\" \u00e8 stato distribuito in formato 3D in alcuni cinema fra i quali otto cinema multisala. Dal film \u00e8 stato tratto un fumetto, \"Beowulf\", scritto e disegnato da Neil Gaiman (sceneggiatore della pellicola) e Roger Avary.\nIl film ha ricevuto recensioni moderatamente positive da parte della critica, che si \u00e8 complimentata per gli effetti visivi, il motion capture e la recitazione mentre criticava gli aspetti dell'interpretazione del poema, ma il film ha avuto prestazioni inferiori al botteghino, avendo guadagnato solo $ 196,4 milioni con un budget di $ 150 milioni.\nTrama.\nDanimarca, 507 d.C.: un grande festeggiamento nella reggia di Heorot, dimora di Hrothgar, Re della Danimarca, divenuto potente e famoso in tutto il mondo per aver ucciso un drago e altri mostri che infestavano le terre del nord, sveglia Grendel, un mostruoso troll/orco particolarmente sensibile ai rumori forti, che si presenta nel salone e comincia a devastarlo uccidendo tutti i soldati e le donne che gli si parano davanti. Hrothgar, afferrata una spada, lo affronta apertamente ma il mostro si rifiuta e scappa nelle fiamme blu una volta capito chi ha davanti. Il re chiede aiuto e in suo soccorso arriva Beowulf, un grande guerriero dei Geati, a capo di 14 uomini valorosi. L'eroe, gi\u00e0 cimentatosi in gloriose imprese contro serpenti marini e giganti di ghiaccio, non ha alcun timore della creatura demoniaca e giura di liberare la Danimarca da questa maledizione. Scopriamo, inoltre, che il demone Grendel ha una madre, una creatura marina dalla pelle dorata, la quale lo rimprovera di essersi rivelato agli uomini contro i suoi ordini, essendo pericolosi e intenzionati ad ucciderlo come hanno ucciso molti della loro specie.\nEntrato nella reggia di Heorot, Beowulf ha una discussione con Unferth, primo consigliere di Re Hrothgar, che, ubriaco, rivela ai presenti nella sala che il geata, nonostante la sua fama di guerriero, aveva perso una gara di nuoto con Breca il possente. L'eroe non nega l'affermazione del danese, ma rivela un particolare a lui ignoto. Egli aveva perso la gara perch\u00e9 aveva affrontato nove mostri marini, enormi rettili giganti con un occhio solo armato solo di un coltello. Segue un flashback dove si vede Beowulf che sconfigge le bestie accecandole e smembrandole con la sua lama, finch\u00e9 una sirena lo trascina in fondo al mare e lo seduce, facendogli perdere la sfida, sintomo che l'eroe \u00e8 altamente vulnerabile alla lussuria che lo acceca e lo avvampa facendogli dimenticare il suo onore. Dopo aver definitivamente messo a tacere Unferth, rinfacciandogli di non aver potuto nulla contro il mostro e di aver in passato ucciso i suoi fratelli secondo le dicerie locali, Beowulf conferma la sua decisione di uccidere Grendel ad ogni costo.\nDopo aver festeggiato e aver assaggiato il dorato idromele del re, Beowulf si prepara ad affrontare Grendel: si libera dell'armatura, dato che vuole affrontarlo ad armi pari, e ordina ai suoi uomini di cantare a squarciagola. Il mostro non si fa attendere e poco dopo la sua apparizione riesce a uccidere tre dei geati. Dopo una lunga lotta Beowulf lo ferisce all'orecchio, spaccandogli il timpano, e gli recide un braccio a mani nude. Grendel, spaventato e moribondo, fa ritorno nella sua caverna dove muore tra le braccia della madre.\nCos\u00ec come il re gli aveva promesso, Beowulf ottiene in premio la Coppa del Drago, un calice d'oro rubato dall'anziano sovrano anni prima al drago che uccise, come ringraziamento del servizio prestato. I pericoli non sono per\u00f2 terminati e si aggravano quando entra in scena la Madre di Grendel che uccide tutti i guerrieri rimasti per vendicare l'uccisione del figlio, a eccezione di Wiglaf che aveva deciso la notte precedente di stare fuori e di non festeggiare. Qui Hrothgar rivela a Beowulf l'esistenza di tale creatura, creduta morta da tempo: un essere antico e immortale, definito da molti come un demone. Il re afferma che nei tempi antichi ne esistevano molti altri della loro razza, ma vennero in seguito tutti cacciati e uccisi dagli uomini e che ora lei \u00e8 l'ultima rimasta della sua specie.\nBeowulf decide di affrontarla ed entra nella sua tana, un acquitrino nascosto nella brughiera. Entrando nella grotta, trova il corpo di Grendel e dopo poco anche la madre, trasformatasi in una seducente donna per far abbassare la guardia all'eroe. Lo persuade a unirsi a lei dopo avergli promesso gloria e ricchezza per tutta la sua vita, finch\u00e9 la Coppa del Drago ricevuta in premio che avrebbe dovuto donarle non fosse tornata nelle mani dello stesso. Questi cede alla tentazione e ha un rapporto con il mostro.\nTornato a Heorot, Beowulf ottiene nuovamente onori e gloria da tutti, ma Hrothgar intuisce come sono andate le cose. Capendo che la maledizione deve continuare, Hrothgar, esaltato fino alla pazzia, decide di dare in eredit\u00e0 a Beowulf tutto il regno e la sua giovane moglie, la dolce e gentile regina Wealtheow come ricompensa. Essendo i suoi incubi terminati una volta per tutte, il monarca la fa finita e si suicida buttandosi dalla finestra del castello precipitando sulle spiagge del mare. Un riflesso dorato sotto la spuma si avvicina rapidamente per poi portare via il suo corpo. Con l'improvvisa scomparsa del re, Beowulf diventa re dei Danesi, come promessogli dall'amante mostruosa, e nei successivi anni espande il suo impero e diventa famoso in tutto il mondo come l'ammazzamostri e l'eroe.\nMa presto Beowulf si rende conto di aver commesso un grave errore: negli anni del suo regno, la cristianizzazione sostituisce i riti pagani presenti durante la sua giovinezza e a malincuore vede il tempo degli eroi e dei mostri svanire, \"siamo noi uomini i mostri adesso Wiglaf\", rendendosi conto del male che ha compiuto e di come egli sia ormai ridotto senza uno scopo nella vita. \u00c8 il perfetto eroe ma non ha mostri da combattere o cause per cui battersi, \u00e8 un guerriero formidabile ma non pu\u00f2 pi\u00f9 affrontare nessuno in duello in quanto la maledizione gli impedisce di perdere o anche di morire, costringendolo a convivere con il peso dei suoi peccati, delle sue menzogne. Trovatosi, come Hrothgar prima di lui, rinnegato dalla regina, e incapace di avere figli, la sua unica consolazione \u00e8 la sua giovane amante Ursula, una giovane cortigiana profondamente innamorata di lui, che lo crede un eroe e un uomo coraggioso e perfetto come tutti.\nProprio durante il giorno in cui si sarebbero celebrate le sue imprese, la Coppa del Drago viene ritrovata dal servo dell'ormai vecchio Unferth e di conseguenza Beowulf comincia a temere per la sorte della sua gente. I suoi incubi prendono forma la sera seguente, quando un enorme drago dorato devasta una cittadina vicina, uccidendo la maggior parte della gente e facendo rivivere a molti il periodo ormai lontano in cui Grendel devastava il territorio danese. Il drago rivela di essere figlio di Beowulf e della madre di Grendel e di volere vendetta per essere stato abbandonato dal padre per tanto tempo.\nAssieme a Wiglaf, il re ritorna alla grotta della Madre di Grendel per cercare di trovare un compromesso con lei, ma senza successo. Il drago (figlio mezzo sangue nato dal rapporto tra Beowulf e la seducente generatrice di demoni) appare e comincia un inseguimento che termina su una delle torri del castello reale: Beowulf riesce a tagliare il patagio della bestia, la rende incapace di sputare fuoco, ma non riesce a colpirle il cuore. Decide quindi di sacrificare un braccio per raggiungere l'organo e facendo cos\u00ec lo uccide, precipitando sulle scogliere poste sotto il palazzo. Il drago prende fattezze umane di un ragazzo con la pelle dorata. Beowulf accarezza il suo viso con un velo di tristezza per avere a malincuore ucciso suo figlio. Wiglaf cerca di soccorrere il suo signore, che perisce poco dopo e, a causa della sua morte eroica, ne viene celebrato il funerale vichingo; sfortunatamente, Beowulf non riesce ad avvisare in tempo il prode Wiglaf della verit\u00e0 riguardante la Madre di Grendel, che aveva trovato la sua vendetta per la morte del figlio. In seguito ella appare, seducente e tentatrice, al nuovo Re Wiglaf.\nDifferenze dal poema.\nUno degli obiettivi di Robert Zemeckis, Neil Gaiman e Roger Avary era di espandere il poema originale cos\u00ec come \u00e8 stato registrato. Beowulf \u00e8 generalmente considerato un racconto pagano scritto da monaci cristiani, che per Zemeckis e Avary rappresentava la possibilit\u00e0 che la storia originale fosse stata manomessa per adattarsi meglio alla sensibilit\u00e0 cristiana. Per loro questa \u00e8 una spiegazione ragionevole per gli elementi critici della storia che sono assenti dal poema, come l'identit\u00e0 del padre di Grendel, il motivo per cui si astiene dall'attaccare Hrothgar e la mancanza di prove che la madre di Grendel sia stata uccisa.\nPer ripristinare questi punti, hanno offerto la propria interpretazione delle motivazioni alla base del comportamento di Grendel e di quanto accaduto nella grotta della madre di Grendel, giustificandolo sostenendo che Beowulf agisce come un narratore inaffidabile nella parte del poema in cui descrive la sua battaglia con la madre di Grendel. Avary ha affermato che il loro obiettivo era \"\"rimanere pi\u00f9 fedeli alle lettere dell'epopea, ma leggere tra le righe e trovare verit\u00e0 pi\u00f9 grandi che erano state esplorate prima\", mentre Gaiman ha commentato, \"la gloria di Beowulf \u00e8 che ti \u00e8 permesso di raccontarlo\"\" per la presenza di molti altri adattamenti che ne offrivano la propria interpretazione.\nQueste scelte li hanno anche aiutati a collegare meglio il terzo atto al secondo della loro sceneggiatura, che \u00e8 diviso nel poema da un intervallo di 50 anni. \nAlcune delle modifiche apportate dal film, come notato dagli studiosi, includono: \nQuesta non \u00e8 la prima volta che il tema di una relazione tra Beowulf e la madre di Grendel \u00e8 stato esplorato da Gaiman. Nella sua raccolta di racconti del 1998, Smoke and Mirrors, la poesia \"Bay Wolf\" \u00e8 una rivisitazione di Beowulf in un ambiente moderno. In questa storia, Beowulf come narratore \u00e8 ambiguo su quello che \u00e8 successo tra la madre di Grendel e lui.\nProduzione.\nIl film si avvale della motion capture, tecnica che impiega attori in carne e ossa per animare modelli tridimensionali. \u00c8 stato distribuito anche in formato 3D ed \u00e8 stato prodotto interamente in computer grafica. Il doppiaggio e la cattura dei movimenti degli attori sono iniziate il 26 settembre 2006 e si sono svolte interamente all'interno degli studi cinematografici della Warner Bros. situati a Los Angeles. Le registrazioni in generale sono terminate a febbraio 2007. Il budget per la realizzazione \u00e8 stato di circa 150.000.000 $.\nDistribuzione.\nEdizione home video.\nIl film \u00e8 stato messo in commercio in DVD, nel mercato italiano il 19 marzo 2008, disponibile nelle edizioni disco singolo e doppio e in alta definizione Blu-ray Disc.\nAccoglienza.\nIncassi.\nIl film ha ottenuto un discreto successo al debutto nelle sale, ed \u00e8 arrivato all'incasso internazionale di circa $196.400.000.\nAltri media.\nVideogioco.\n\u00c8 stato prodotto anche che si basa sulla trama del film, disponibile per: PC, PS3, Xbox 360, Wii e Nintendo DS e PSP.\nMerchandising.\n\u00c8 stato creato da Reiner Knizia l'omonimo gioco da tavolo, distribuito in Italia dalla Nexus Editrice ed originariamente distribuito dalla Fantasy Flight Games; il gioco \u00e8 un riadattamento dei precedenti \"Kingdoms\" e \"auf Heller und Pfennig\".\nFumetto.\nIl film \u00e8 stato tratto dalla sceneggiatura di Neil Gaiman e Roger Avary, da cui ne era stato tratto un fumetto in un volume unico."}
{"id": "1233690", "revid": "81228", "url": "https://it.wikipedia.org/wiki?curid=1233690", "title": "Daniel Ricardo Bertoni", "text": ""}
{"id": "1233692", "revid": "111965592", "url": "https://it.wikipedia.org/wiki?curid=1233692", "title": "Kotlas", "text": "Kotlas () \u00e8 una citt\u00e0 della Russia, situata nell'Oblast' di Arcangelo. La citt\u00e0 \u00e8 situata nel punto in cui il fiume Vy\u010degda si immette nel fiume Dvina Settentrionale.\nEconomia.\nLa citt\u00e0 di Kotlas \u00e8 un centro industriale. Nella citt\u00e0 \u00e8 stata sviluppata l'industria di legno, i cantieri navali, l'industria elettromeccanica. Inoltre a Kotlas \u00e8 presente un complesso di industria agroalimentare.\nAereo.\nKotlas \u00e8 inoltre servita da un aeroporto civile con i voli di linea giornalieri per il capoluogo dell'Oblast' di Arcangelo effettuati dalla compagnia aerea russa l'Aeroflot-Nord. A Kotlas inoltre c'\u00e8 anche una base aerea militare.\nNave.\nLa citt\u00e0 di Kotlas \u00e8 un importante porto.\nReno.\nLa Stazione di Kotlas si trova lungo un'importante linea delle Ferrovie russe che collega la regione di Arcangelo alla Repubblica dei Komi."}
{"id": "1233693", "revid": "110157", "url": "https://it.wikipedia.org/wiki?curid=1233693", "title": "Gnadendorf", "text": "Gnadendorf \u00e8 un comune austriaco di 1 129 abitanti nel distretto di Mistelbach, in Bassa Austria."}
{"id": "1233698", "revid": "110157", "url": "https://it.wikipedia.org/wiki?curid=1233698", "title": "Gro\u00dfengersdorf", "text": "Gro\u00dfengersdorf \u00e8 un comune austriaco di 1 490 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233699", "revid": "110157", "url": "https://it.wikipedia.org/wiki?curid=1233699", "title": "Gro\u00dfebersdorf", "text": "Gro\u00dfebersdorf \u00e8 un comune austriaco di 2 203 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233700", "revid": "110157", "url": "https://it.wikipedia.org/wiki?curid=1233700", "title": "Gro\u00dfharras", "text": "Gro\u00dfharras \u00e8 un comune austriaco di 1 117 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\"). Nel 1969 ha inglobato il comune soppresso di Diepolz e nel 1971 quello di Zwingendorf."}
{"id": "1233701", "revid": "110157", "url": "https://it.wikipedia.org/wiki?curid=1233701", "title": "Gro\u00dfkrut", "text": "Gro\u00dfkrut (fino al 1922 B\u00f6hmischkrut) \u00e8 un comune austriaco di 1 579 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233703", "revid": "729019", "url": "https://it.wikipedia.org/wiki?curid=1233703", "title": ".44 Magnum", "text": "La .44 Magnum \u00e8 una cartuccia per arma corta prodotta da Smith &amp; Wesson negli U.S.A. a partire dal 1955.\nRealizzata con il contributo di Elmer Keith, \u00e8 stata considerata per molto tempo la pi\u00f9 potente cartuccia realizzata per arma corta.\nCaratteristiche.\nDeriva dalla calibro \".44 Special\" per allungamento del bossolo ad una lunghezza di 32,64\u00a0mm. Inizialmente la pallottola aveva un peso di 250 grani che fu poi ridotto a 240 (circa 15,6 grammi).\nPer la cartuccia \".44 Magnum\" fu creato il revolver \u201cSmith &amp; Wesson 29\u201d chiamato anche \"revolver dalle cinque viti\", o \"S&amp;W modello .44 Magnum\".\nLa fama.\nHa avuto molto successo specialmente negli Stati Uniti d'America dove sono molto apprezzati i grossi calibri (in America del Nord con queste cartucce \u00e8 permessa anche la caccia con il revolver). In Europa il successo \u00e8 stato minore, poich\u00e9, essendo permessa la caccia solo con l'arma lunga, si trova pi\u00f9 conveniente usare munizioni di maggior potenza (per il cinghiale, per es., si preferisce la .30-06 Springfield). Per l'arma corta molti ritengono che la cartuccia in questione sia di una certa potenza e di non facile gestibilit\u00e0, preferendole ad esempio la .357 Magnum, dotata anch'essa di buona potenza, ma pi\u00f9 gestibile.\nIl successo in America \u00e8 dovuto anche, probabilmente, al cinema, dove le armi corte in questo calibro hanno avuto, in un certo senso, un ruolo da protagoniste in alcune pellicole, anche se i loro effetti devastanti sono in gran parte opera della fantasia dei registi, dell'abilit\u00e0 degli esperti di effetti speciali e della tendenza recente alle scene spettacolari. I pi\u00f9 noti dei genere sono i film con protagonista \"Harry Callaghan\" (interpretato da Clint Eastwood) e il film cult \"Taxi Driver\", diretto da Martin Scorsese con Robert De Niro."}
{"id": "1233704", "revid": "287204", "url": "https://it.wikipedia.org/wiki?curid=1233704", "title": "San Giustino Valdarno", "text": "San Giustino Valdarno (gi\u00e0 \"San Giustino al Borro\") \u00e8 una frazione del comune di Loro Ciuffenna in provincia di Arezzo.\nGeografia fisica.\nSorge sul fianco meridionale dell'Alpe di Santa Trinit\u00e0, alle pendici del Pratomagno, lungo la strada provinciale dei Setteponti, che con i suoi 50\u00a0km, da Reggello conduce ad Arezzo. Si trova a 311 m s.l.m. ed \u00e8 lambito alla sua destra dal torrente Agna di Pratovalle che fluisce dal poggio dell'Anciolina. Il territorio su cui sorge il paese \u00e8 dolcemente collinare, ma circondato da zone montuose che nei tempi antichi erano rivestite da secolari foreste nelle quali trovarono rifugio lupi (nuovamente presenti da alcuni anni), cervi e persino orsi.\nStoria.\nIl paese odierno si \u00e8 costituito attorno alla pieve romanica e lungo il torrente Agna. Sulla collina soprastante, dove sono stati rinvenuti diversi materiali archeologici di epoca romana, \u00e8 tradizione fosse insediata la primitiva pieve che, nel pi\u00f9 antico documento del 1011, \u00e8 chiamata \"Cabiamus\" dal probabile nome dell'abitato romano. \nLa zona circostante San Giustino, \u00e8 stata giustamente dal Tracchi segnalata per l'importanza archeologica: resti di fabbricati antichi sono stati rinvenuti a Baccano, dove passava la \"Cassia Vetus\" e in una zona detta \"Il Tesoro\" ed ancora nella valle dell'Agna in localit\u00e0 \"Vinca\" sono state individuate le fondamenta di una costruzione di 22 m. per 10 m. e tracce diverse di colture e terrazzamenti. Un'altra tradizione vuole infatti che nella zona esistesse un romitorio cristiano dove sarebbe stato catturato il martire san Donato, che avrebbe dato quindi alla zona il nome (il \"San Donato de Venka\" - da Salmi, 1965-67).\nNel XIV secolo dipendono dalla pieve di San Giustino le seguenti chiese:\nL'odierna pieve fu elevata alla dignit\u00e0 di arcipretura ad opera di don Burali, il quale, secondo l'uso del tempo, la volle arricchire con stucchi e rifiniture barocche. La chiesa \u00e8 stata riportata negli anni sessanta alla sua originale bellezza per iniziativa del parroco don Valente Moretti in collaborazione con lo storico e critico d'arte Mario Salmi.\nBorghi.\nIntorno a San Giustino Valdarno si trovano affascinanti borghi ricchi di storia quali Campogialli, Casamona, Il Borro, Pratovalle, Roveraia e Traiana.\nMonumenti e luoghi d'interesse.\nAntico mulino.\nIn via Alessandro Marchese del Borro si trova l'antico mulino di San Giustino Valdarno, oggi trasformato in abitazioni private, la cui presenza \u00e8 documentata almeno nel 1765.\nCappella Casa d'Agna.\nAll'interno dell'azienda agricola Casa d'Agna, situata nei pressi di San Giustino Valdarno, si trova un'antica cappella, la cui presenza \u00e8 documentata almeno nel 1765.\nCappella della Vergine Maria.\nIn via Alessandro Marchese del Borro \u00e8 presente un'antica cappella dedicata alla Vergine Maria, la cui presenza \u00e8 documentata almeno nel 1765.\nPieve di San Giustino.\nLa pieve di San Giustino \u00e8 il pi\u00f9 significativo edificio storico presente: pieve romanica del XII secolo, in arenaria a tre navate con copertura lignea, divisa da arcate impostate su otto pilastri e due colonne sormontate da capitelli scolpiti. Secondo la tradizione una pi\u00f9 antica pieve di S. Giustino, chiamata Cabiano in un documento del 1011, era ubicata sulle pendici del vicino colle di Baccano.\nSociet\u00e0.\nTradizioni e folclore.\nLa sacra rappresentazione vivente della Crocifissione sta diventando un tradizionale appuntamento primaverile che anima il paese di San Giustino e attrae numerosi visitatori. Bench\u00e9 di origini recenti, si inserisce in una tradizione delle rievocazioni liturgiche, assai radicata in Toscana e nel Valdarno (per es. a Terranuova Bracciolini). Ha la struttura itinerante di una processione, con soste suggestive in tappe dedicate: l'orto degli olivi, il processo, la condanna e il cammino verso il Golgota per la crocifissione.\nIstituzioni, enti e associazioni.\nGrande importanza riveste, nel paese di San Giustino Valdarno, la Confraternita della Misericordia fondata nel 1897.\nNel 1793 un gruppo di persone si riun\u00ec per dare vita ad una associazione che doveva ispirarsi alle parole del Vangelo, le parole di Cristo. La Compagnia di Santa Croce eretta in San Giustino, ebbe origine nel febbraio 1793, e per deliberazione emessa dagli Ascritti nell'Adunanza plenaria del di 14 ottobre 1894, ha assunto l'attuale denominazione di Pia Associazione di Misericordia. Questo \u00e8 quanto si pu\u00f2 leggere nel primo articolo dello statuto della Misericordia di San Giustino, composto da ottantasette articoli e approvato nel dicembre 1897 dal Re Umberto I. \nNel documento vengono alla luce informazioni importanti e anche curiose su come si doveva svolgere l'opera della Compagnia, come possiamo leggere in vari articoli:\nCome si pu\u00f2 immaginare sarebbe impossibile oggi rispettare i 3\u00a0km di raggio d'azione e portare il ferito a casa e non all'ospedale, ma leggendo questi articoli non si pu\u00f2 non soffermarci in una riflessione, di come la vita in tutti i suoi aspetti \u00e8 cambiata e forse migliorata.\nParlando della storia della Misericordia non si pu\u00f2 dimenticare di parlare di Don Angelo Sarocchi, uno dei fondatori della Misericordia di San Giustino che alla sua morte avvenuta nel 1895 lasci\u00f2 in eredit\u00e0 alla nostra Confraternita tutti i suoi averi comprendenti l'attuale palazzo sede della Misericordia e due piccoli appezzamenti di terreno. Il 14 maggio 1897 la Compagnia di Santa Croce in San Giustino cambia nome divenendo Misericordia, questo nome \u00e8 rimasto invariato per pi\u00f9 di 100 anni, come l'impegno svolto dalla Confraternita.\nEconomia.\nLe attivit\u00e0 del passato erano prevalentemente legate alla configurazione del territorio, vi si coltivavano: la vite, l'olivo e i cereali. Una fonte importante di sostentamento era l'allevamento ovino, grazie ai numerosi pascoli montani, e quella del baco da seta. Attivit\u00e0 artigianali si svilupparono per la trasformazione dei prodotti primari: quali la lavorazione della seta.\nL'economia attuale non ha pi\u00f9 fondamento sull'agricoltura, che viene ad essere sempre importante nell'economia familiare ma che rappresenta una risorsa integrativa ad altre fonti di guadagno. La forza lavoro oggi si orienta verso il settore industriale, artigianale e commerciale. \nGrazie al suo clima, mite d'inverno e fresco d'estate, San Giustino Valdarno \u00e8 considerata un'interessante zona turistica."}
{"id": "1233705", "revid": "110157", "url": "https://it.wikipedia.org/wiki?curid=1233705", "title": "Hausbrunn", "text": "Hausbrunn \u00e8 un comune austriaco di 834 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233706", "revid": "110157", "url": "https://it.wikipedia.org/wiki?curid=1233706", "title": "Herrnbaumgarten", "text": "Herrnbaumgarten \u00e8 un comune austriaco di 944 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233711", "revid": "110157", "url": "https://it.wikipedia.org/wiki?curid=1233711", "title": "Hochleithen", "text": "Hochleithen \u00e8 un comune austriaco di 1 151 abitanti nel distretto di Mistelbach, in Bassa Austria."}
{"id": "1233712", "revid": "144796", "url": "https://it.wikipedia.org/wiki?curid=1233712", "title": "Battaglia dell'Alte Veste", "text": "La battaglia dell'Alte Veste fu un significativo scontro avvenuto durante la fase svedese della guerra dei trent'anni, tra l'esercito svedese comandato dal re Gustavo II Adolfo e le forze imperiali di Albrecht von Wallenstein; le forze svedesi subirono una cocente sconfitta.\nSvolgimento della campagna e dello scontro.\nDopo la dura sconfitta subita dal conte di Tilly nella battaglia di Breitenfeld, seguita da una nuova disfatta nella battaglia di Rain in cui trov\u00f2 la morte Tilly stesso, l'Imperatore del Sacro Romano Impero non disponeva di truppe sufficienti a fermare l'avanzata di Gustavo Adolfo e delle truppe svedesi; si vide quindi costretto a richiamare in servizio il generale Albrecht von Wallenstein, precedentemente esonerato, che, grazie alla sua abilit\u00e0 di reclutare ed organizzare truppe, riusc\u00ec a formare un esercito per contrastare gli svedesi.\nGustavo decise di trincerarsi presso Norimberga, che fu presto investita dalle truppe imperiali, nell'estate del 1632; la posizione svedese si fece a questo punto notevolmente difficile, perch\u00e9 il territorio di Norimberga non poteva garantire il supporto logistico per due grossi eserciti; l'armata di Gustavo rimase presto a corto di cibo e rifornimenti, e alcune gravi epidemie cominciarono a mietere molte vittime.\nGustavo decise di tentare di forzare il blocco, attirando Wallenstein fuori dalle sue posizioni per accettare uno scontro, ma i tentativi furono inutili; si risolse quindi a tentare un assalto alla posizione chiave dell\"'Alte Veste\" (vecchia fortezza), un castello diroccato posto in cima ad una collina boscosa, da cui sarebbe stato possibile dominare le posizioni imperiali con l'artiglieria. Wallenstein era tuttavia ben preparato a questa mossa, avendo ordinato di fortificare la posizione con lavori di scavo e abbattute, per frantumare l'attacco avversario.\nL'assalto infatti procedette con grande difficolt\u00e0, e le truppe svedesi presto si trovarono esitanti davanti alle posizioni fortificate nemiche, colpite da un pesante fuoco; un tentativo di sbloccare la situazione da parte svedese con l'invio di alcune unit\u00e0 di cavalleria appiedata non ebbe successo. Wallenstein ordin\u00f2 una sortita di cavalleria che riusc\u00ec ad isolare parte delle forze avversarie, e solo un provvidenziale contrattacco da parte della riserva di cavalleria svedese evit\u00f2 un disastro completo.\nAlla fine dello scontro, gli svedesi erano stati duramente battuti, e, nonostante l'arrivo di rinforzi alcuni giorni dopo, l'esercito i Gustavo Adolfo si trovava in difficili condizioni. Fortunatamente per gli svedesi, Wallenstein sopravvalut\u00f2 il colpo subito dall'avversario, e, stimando che la campagna fosse ormai conclusa, disperse la sua armata, permettendo a Gustavo di batterlo, pur a prezzo della vita, nella battaglia di L\u00fctzen del 16 novembre 1632."}
{"id": "1233715", "revid": "599013", "url": "https://it.wikipedia.org/wiki?curid=1233715", "title": "Tata", "text": ""}
{"id": "1233720", "revid": "33689", "url": "https://it.wikipedia.org/wiki?curid=1233720", "title": "Prestigiatore", "text": ""}
{"id": "1233724", "revid": "729019", "url": "https://it.wikipedia.org/wiki?curid=1233724", "title": "EBuddy", "text": "eBuddy \u00e8 un web &amp; mobile messenger che supporta vari programmi di messaggistica istantanea, tra cui MSN Messenger, Yahoo! e AIM. Coloro che hanno problemi nel download di questi programmi sono abituali utenti di eBuddy.\nInformazioni generali.\neBuddy \u00e8 una compagnia privata olandese con sede ad Amsterdam. Il 26 ottobre 2006 un comunicato stampa riport\u00f2 che eBuddy ricevette un venture capital da Capital Partners, un gruppo di ventur capital olandese.\nStoria.\nIl creatore di eBuddy \u00e8 Paulo Taylor. L'idea gli venne quando con un amico fece una scommessa in cui diceva che sarebbe riuscito a portare MSN al lavoro su un telefono cellulare. Lavorando a tempo pieno per una compagnia di internet, Paulo occup\u00f2 le sue ore rimanenti a lavorare per un'applicazione di MSN su telefonino. Dopo varie settimane vinse la sua scommessa e caric\u00f2 l'applicazione su un server. Fu qui che i visitatori gli chiesero se potesse creare una versione web; Paulo decise quindi di passare al livello successivo.\nIl 9 settembre 2003 Paulo cre\u00f2 con l'aiuto di due collaboratori Everywhere-MSN.com. Tuttavia la Microsoft rivendic\u00f2 il dominio, cosicch\u00e9 poco dopo il 4 dicembre 2003 il dominio cambi\u00f2 in e-Messenger.net. Il 1\u00ba maggio 2004, e-Messenger si un\u00ec in corporazione. Prese l'attuale nome di eBuddy il 1\u00ba giugno 2006\nCaratteristiche.\neBuddy offre un'opzione di registrazione sicura. Gli utenti possono anche indicare se vogliono accedere in maniera invisibile. Questo programma include un'impostazione per la presenza di pi\u00f9 finestre di conversazione simile alla funzione del tabbed browsing.\nLa versione beta distribuita nel giugno 2007 supporta pi\u00f9 network di Messaggistica Istantanea in una sola interfaccia, anche se non \u00e8 possibile accedere con pi\u00f9 account alla volta.\nMobile.\nLa versione MIM, compatibile con telefoni cellulari, PDA, PlayStation Portable, Nintendo DS pu\u00f2 essere utilizzata solo su dispositivi che supportano il WAP e xHTML; il programma J2ME, disponibile dal giugno 2007, \u00e8 una versione scaricabile per telefoni cellulari.\nRiconoscimenti.\nNel gennaio 2007, eBuddy vince il premio \"Best Dutch App\" ai Dutch Web2.0 Awards organizzati da Blue Ace."}
{"id": "1233727", "revid": "125308547", "url": "https://it.wikipedia.org/wiki?curid=1233727", "title": "Costruzioni pi\u00f9 alte di Torino", "text": "Storia.\nAnticamente, Torino possedeva soltanto le piccole torri di avvistamento romane, via via superate nel tempo in altezza dai campanili delle chiese. Ne rimane una del X secolo, la torre campanaria di Sant'Andrea del Santuario della Consolata (di 40 m), che fu presto superata in altezza sia dalle cupole di chiese che dai relativi campanili. Fra le prime in ordine coronologico, la cupola di San Lorenzo (1687), di 50 metri, quindi la cima della Cappella della Sacra Sindone del Duomo (63 metri) del 1693, con l'adiacente torre campanaria dello Juvarra del 1720 (60 metri). Nei dintorni, la Basilica Mauriziana di Santa Croce (cupola di 58 metri), sempre di fine Settecento.\nNel 1880, il campanile di Santa Zita in quartiere San Donato, con i suoi 83 metri ottenne, ed ancora detiene, non solo il primato su tutti i campanili torinesi, ma anche quello fra i pi\u00f9 alti d'Italia.\nSulla collina torinese, ovviamente, le costruzioni furono da sempre le pi\u00f9 alte per natura. La cupola di Santa Maria al Monte dei Cappuccini spiccava, gi\u00e0 nel 1656, a 40 metri dal suolo che, a sua volta, era a 283 metri s.l.m., mentre la cupola di Superga dal 1730 svetta a 75 metri dal suolo, a sua volta a un'altitudine di 762 metri s.l.m.\nNel Centro storico, la Mole Antonelliana arriv\u00f2 all'altezza di 167,5 metri nell'anno 1889 e rimane ancora l'edificio pi\u00f9 alto del centro della citt\u00e0.\nGrattacieli.\nIl primo grattacielo torinese comparve nel 1933 con la Torre Littoria di Piazza Castello (87 metri, 109 compresa l'antenna), ma altri grattacieli furono successivamente costruiti col \"boom\" edilizio degli anni sessanta-settanta, con torri ad uso residenziale alte circa 50 metri.\nNel 1957 venne terminato il Grattacielo Lancia nel quartiere Borgo San Paolo; la Torre BBPR di Piazza Statuto, di 60 metri, comparve nel 1960; il grattacielo-ospedale CTO (Centro Traumatologico Ortopedico), di 75 metri, nel 1961. Il Palazzo della Provincia (65 metri) di Corso Inghilterra fu costruito nel 1962, mentre il Grattacielo Rai di via Cernaia/Piazza XVIII Dicembre nel 1966, poi via via tutti gli altri. Nel 1967 l'architetto Nino Rosani progett\u00f2 la nuova sede dei laboratori CSELT, compresa la caratteristica torre di 75 metri.\nLo stesso \"skyline\" fu modificato anche in periferia, dapprima verso nord (1980), con le Torri Di Vittorio di Corso Giulio Cesare - zona Pietra Alta, alte 70 metri, ben visibili per chi arriva dall'autostrada Milano-Torino, quindi con la costruzione di un piccolo gruppo di tre torri in corso Mortara, rispettivamente di 78, 74 e 72 metri di altezza, che ospitarono una parte del villaggio Media di Torino 2006.\nAnche altre due strutture di significativa altezza furono conseguenza delle Olimpiadi invernali del 2006: l'arco olimpico (69 metri) di quartiere Lingotto, che sostiene una passerella pedonale a scavalco del passante ferroviario, e il Braciere Olimpico (57 metri) dello Stadio nel quartiere Santa Rita, che detiene il primato di braciere pi\u00f9 alto di tutti i tempi (olimpiadi estive incluse). Una variante dello stesso anno (2006) alle norme del vecchio piano regolatore e della divisione urbanistica, che prevedeva l'obbligo di non costruire edifici pi\u00f9 alti della Mole Antonelliana, fu limitato esclusivamente al centro storico della citt\u00e0, dando quindi il via ad un ulteriore cambiamento dell'odierno profilo di Torino.\nNacquero quindi delle polemiche per la costruzione del Grattacielo Intesa Sanpaolo, pi\u00f9 a ovest, in zona Cit Turin. Iniziato nel dicembre 2008, termin\u00f2 nel maggio 2013, con un'altezza complessiva di 167,25 metri (cio\u00e8 25\u00a0cm in meno della Mole).\nL'attuale Grattacielo della Regione Piemonte, posto a sud della citt\u00e0 in zona Nizza Millefonti e oggi nella fase finale della costruzione, svetta a 205-209 metri d'altezza, superando la Mole di pi\u00f9 di 30 metri. Il progetto, anch'esso non esente da polemiche, fu presentato alla Giunta regionale il 20 novembre 2007 dall'architetto Massimiliano Fuksas.\nImpianti e ciminiere.\nAltre altezze furono raggiunte anche dalle fabbriche e da edifici e manufatti industriali : \nAnche i due principali impianti di trattamento rifiuti raggiungono altezze significative.\nLa discarica di Basse di Stura, in servizio dal dopoguerra fino al 31 dicembre 2009, sorge nella zona nord di Torino fra la tangenziale nord e la sponda sinistra del Torrente Stura, ha una capacit\u00e0 complessiva di quasi 20 milioni di metri cubi e si estende su una superficie di quasi un milione di metri quadri.\nLa parte pi\u00f9 alta \u00e8 costituita dal lotto 3, che al momento della chiusura nel 2006 si elevava fino a 66 m, ma che a seguito degli assestamenti post-chiusura si \u00e8 ridotta a 52 m.\nIl termovalorizzatore del Gerbido, costruito nella zona sud di Torino ed entrato in funzione nell'aprile 2013, con il suo camino alto 120 metri \u00e8 diventato uno degli edifici che caratterizzano la \"skyline\" di Torino. Il \"design\" dell'impianto \u00e8 stato affidato a Stile Bertone. \nSulla sua sommit\u00e0 \u00e8 stata realizzata una terrazza panoramica \u2013 servita da un ascensore trasparente esterno all'impianto \u2013 dalla quale i visitatori possono godere di un'emozionante prospettiva sulla citt\u00e0 e sull'arco alpino. \nProgetti non realizzati.\nDiversi furono gli ambiziosi progetti in altezza, mai realizzati ed in particolare, sono stati evidenziati due grandi progetti del XX secolo:\nIl futuro.\nIl profilo di Torino potrebbe mutare nel futuro, grazie a diversi grandi progetti in fase di discussione, ma di concretizzazione ancora dubbia, per varie motivazioni economiche ed ambientali (anno 2020) :"}
{"id": "1233729", "revid": "486946", "url": "https://it.wikipedia.org/wiki?curid=1233729", "title": "Lampascioni", "text": ""}
{"id": "1233730", "revid": "1781005", "url": "https://it.wikipedia.org/wiki?curid=1233730", "title": "Lexus RX", "text": "La Lexus RX \u00e8 un SUV nella gamma delle auto Lexus, prodotta in pi\u00f9 serie a partire dal 1997\nLexus RX (XU10).\nIl concetto della RX, ovvero una via di mezzo tra una berlina di lusso ed un SUV, nasce nella primavera del 1993.\nNel tardo 1995 il progetto viene definitivamente approvato dai vertici della Toyota ed affidato nelle mani di Makoto Oshima, che insieme al suo team ha impiegato poco pi\u00f9 di un anno per sviluppare la vettura. La vettura, praticamente pronta, viene presentata ancora sotto forma di concept al Salone dell'automobile di Chicago.\nL'auto si fece notare soprattutto per alcune soluzioni stilistiche all'avanguardia per l'epoca, come il terzo finestrino posteriore triangolare, gli specchietti retrovisori montati sulle portiere (per ridurre fruscii e resistenza aerodinamica), il portellone posteriore con spoiler integrato e i fanali posteriori trasparenti. Lo schema cromatico esterno \u00e8 bicolore, con la parte bassa della carrozzeria verniciata in grigio.\nGli interni nella RX sono curati e lussuosi, con un inserto in legno che corre lungo la plancia. Quest'ultima \u00e8 imponente, dotata di un display per controllare alcune funzioni del veicolo come la climatizzazione e ingloba la leva del cambio (solitamente montata sul pavimento), in modo da lasciare spazio aggiuntivo per portaoggetti aggiuntivi nella parte bassa dell'abitacolo. Erano disponibili con sovrapprezzo le finiture in pelle per i sedili.\nABS, quattro Airbag e cinque poggiatesta erano di serie e solo durante il 1999 si poteva avere a pagamento il controllo elettronico della stabilit\u00e0, successivamente diventato di serie. L'auto \u00e8 stata sottoposta a diversi crash test ottenendo risultati positivi.\nLa prima serie \u00e8 restata in commercio sino al 2003.\nLexus RX (XU30).\nRinnovata nel 2003 con la presentazione della seconda serie, nella gamma \u00e8 stata aggiunta oltre alla \"RX 350\" (276 CV) anche la versione ibrida \"RX 400h\" che sfruttando la tecnologia gi\u00e0 presente sulla Toyota Prius viene equipaggiata con un 3.3 benzina accompagnato da due motori elettrici (uno davanti e uno dietro). La potenza complessiva sviluppata \u00e8 di 272 CV. Queste caratteristiche la rendono una delle SUV pi\u00f9 ecologiche del mondo, oltre che la prima fuoristrada ibrida ad essere stata immessa sul mercato.\nLa seconda serie, dopo aver subito un leggero facelift nel 2007 \u00e8 restata in produzione fino al 2008.\nLexus RX (AL10).\nLa terza serie di RX \u00e8 stata presentata al salone dell'automobile di Los Angeles nel 2008 per essere commercializzata dalla fine dell'anno in Giappone e nel resto del mondo a partire dall'anno successivo.\nAnche per questa nuova generazione, prodotta sia in Giappone che negli stabilimenti in Canada, sono restate le motorizzazioni a benzina, affiancate sempre dalla versione ibrida.\nNel 2012 \u00e8 stata sottoposta ad un facelift ed \u00e8 restata in produzione sino al 2015.\nLexus RX (AL20).\nLa quarta serie di RX \u00e8 stata presentata al salone dell'automobile di New York nell'aprile 2015, quando la casa nipponica ha anche dichiarato di aver superato i 2,1 milioni di modelli RX prodotti. Per il mercato europeo il debutto \u00e8 avvenuto al salone dell'automobile di Francoforte di settembre."}
{"id": "1233733", "revid": "1833487", "url": "https://it.wikipedia.org/wiki?curid=1233733", "title": "Pelle di foca", "text": "La pelle di foca, o tessilfoca \u00e8 uno strumento indispensabile alla pratica dello sci alpinismo e dello sci escursionismo. Originariamente, donde il nome, costituita da strisce conciate di pelle animale, \u00e8 attualmente una banda di tessuto sintetico adesiva da un lato e ricoperta dall'altro di fibra tessile orientata.\nApplicata sotto gli sci, permette, grazie all'orientamento anisotropo delle fibre, di scorrere solo in avanti senza poi scivolare indietro, e quindi di affrontare una salita innevata anche ripida, eventualmente abbinandola, se le condizioni del manto nevoso lo richiedono, a ramponcini da sci (rampant o coltelli).\nTipologie.\nLe pelli si distinguono per modalit\u00e0 di assemblaggio allo sci, per forma e per composizione delle stesse.\nForma.\nLe pelli possono essere \"dritte\", ovvero a bordi rettilinei, oppure sciancrate. Fino a qualche anno fa era normale usare esclusivamente pelli dritte, con l'avvento, anche nello scialpinismo, di sci sciancrati \u00e8 nata la necessit\u00e0 di adattare le pelli alla forma degli sci, altrimenti la progressione sarebbe difficile soprattutto su neve dura e nei traversi. Le pelli possono essere comprate insieme allo sci, oppure tagliate su di esso partendo da un nastro largo almeno quanto coda e punta dello sci. Idealmente, la pelle deve coprire l'intera soletta dello sci, ma lasciare scoperte le lamine.\nComposizione.\nEsistono in pelo sintetico, naturale (lana mohair) e misto: le pelli sintetiche sono in genere pi\u00f9 economiche, hanno una mediocre scorrevolezza (in avanti) e una buona tenuta (allo scivolamento all'indietro), le pelli in mohair sono costose ma pi\u00f9 scorrevoli, qualit\u00e0 che le rende apprezzate dagli agonisti, inoltre si consumano pi\u00f9 facilmente. Le pelli miste generalmente sono fatte con fibre mescolate naturali e sintetiche e sono un buon compromesso tra le propriet\u00e0 dei due tipi di pelo, sono anche abbastanza durevoli.\nPer calcolare le prestazioni di un tipo di pelle \u00e8 necessario tenere conto anche della lunghezza del filo e della sua usura.\nModalit\u00e0 di attacco.\nOriginariamente le pelli erano attaccate agli sci solo con alcuni ganci. Adesso le pelli fanno tutte uso di colla per aderire agli sci, fatta eccezione per alcuni tipi di pelle ad adesione molecolare, comunque sono sempre necessari ganci per aiutare la tenuta della pelle allo sci. Questi possono essere due: uno in coda fisso e uno elastico in punta, oppure un solo anello non elastico a agganciare la punta dello sci. Per le gare di sci alpinismo si usano invece pelli con un solo gancio elastico in punta, in modo che sia facilissimo staccare la pelle nel momento opportuno.\nLe pelli con un solo gancio sono pi\u00f9 corte dell'intero sci e tagliate a semicerchio a una qualche distanza dalla coda. Essendo pi\u00f9 corte e non avendo il gancetto dietro che fa attrito con la neve, sono pi\u00f9 scorrevoli delle pelli con due ganci. Perch\u00e9 siano utilizzabili al meglio, la colla delle pelli deve essere rinnovata periodicamente (colla in tubetto, per manutenzione impegnativa, o spray, per applicazioni e asciugature veloci) e le pelli devono essere asciutte nel momento dell'applicazione, cos\u00ec come la soletta dello sci.\nUso.\nLe pelli di foca sono il principale strumento per la pratica dello scialpinismo e dello sci-escursionismo, devono essere applicati allo sci prima della progressione in salita e smontate prima di ogni discesa, perch\u00e9 rallentano lo sci. Andrebbero preferibilmente applicate al caldo sulla soletta (temperatura ambiente) al chiuso e ripassate prima di mettere gli sci ai piedi. Dopo aver smontato le pelli, possono essere attaccate tra di loro o ripiegate su loro stesse strato adesivo su strato adesivo, oppure attaccate a una specifica carta protettiva di nylon generalmente fornita all'acquisto delle pelli.\nPer permettere alle pelli di scorrere al meglio sulla neve e impedire che si formino sotto di esse fastidiosi zoccoli di neve, \u00e8 opportuno applicare ad esse uno strato di sciolina (in blocchetti e spray) oppure trattarle con impermeabilizzante specifico; in caso invece che una pelle si scollasse durante una gita dallo sci, \u00e8 bene avere con s\u00e9 un rotolo di robusto nastro adesivo (generalmente viene usato il nastro cosiddetto \"americano\", reperibile in ferramenta) o cerotto in tela per fissare nuovamente la pelle allo sci."}
{"id": "1233736", "revid": "6606", "url": "https://it.wikipedia.org/wiki?curid=1233736", "title": "Torre delle Moline", "text": ""}
{"id": "1233742", "revid": "1355461", "url": "https://it.wikipedia.org/wiki?curid=1233742", "title": "Martiri di Otranto", "text": "I santi Antonio Primaldo e compagni martiri, conosciuti anche semplicemente come Martiri di Otranto, sono gli 813 abitanti della citt\u00e0 salentina di Otranto uccisi il 14 agosto 1480 dai Turchi guidati da Gedik Ahmet Pasci\u00e0, per aver rifiutato la conversione all'Islam dopo la caduta della loro citt\u00e0. Sono stati canonizzati il 12 maggio 2013 da Papa Francesco; erano stati dichiarati beati il 14 dicembre 1771 da papa Clemente XIV.\nStoria.\nIl 28 luglio 1480 una flotta turca del sultano dell'Impero ottomano Maometto II proveniente da Valona, forte di 90 galee, 40 galeotte e altre navi, per un totale di circa 150 imbarcazioni e 18.000 soldati, si present\u00f2 sotto le mura di Otranto.\nLa citt\u00e0 resistette strenuamente agli attacchi, ma la sua popolazione di soli 2.000 abitanti non pot\u00e9 opporsi a lungo ai bombardamenti. Infatti il 29 luglio la guarnigione e tutti gli abitanti abbandonarono il borgo nelle mani dei Turchi, ritirandosi nella cittadella mentre questi ultimi cominciavano le loro razzie anche nei casali vicini.\nQuando Gedik Ahmet Pasci\u00e0 chiese la resa ai difensori, questi si rifiutarono e in risposta le artiglierie turche ripresero il bombardamento.\nL'11 agosto, dopo 15 giorni d'assedio, Gedik Ahmet Pasci\u00e0 ordin\u00f2 l'attacco finale durante il quale riusc\u00ec a sfondare le difese e a espugnare anche il castello.\nNel massacro che ne segu\u00ec, tutti i maschi di oltre quindici anni furono uccisi, mentre le donne e i bambini furono ridotti in schiavit\u00f9. Secondo alcune ricostruzioni storiche, i morti furono in totale 12.000 ( 9.000-10.000 turchi) e i ridotti in schiavit\u00f9 5.000, comprendendo anche le vittime dei territori della penisola salentina intorno alla citt\u00e0.\nVani furono i primi tentativi di riconquista, organizzati tra agosto e ottobre del 1480 da Re Ferdinando di Napoli, che richiam\u00f2 alla guerra il figlio Alfonso d'Aragona e allest\u00ec una flotta con l'aiuto del cugino (Ferdinando il Cattolico) e del Regno di Sicilia (vi furono navi provenienti da varie parti d'Europa). Dopo tredici mesi Otranto venne riconquistata dagli Aragonesi, guidati da Alfonso d'Aragona, figlio del Re di Napoli.\nIl racconto cattolico.\nI superstiti e il clero si erano rifugiati nella cattedrale a pregare con l'arcivescovo Stefano Pendinelli. Gedik Ahmet Pasci\u00e0 ordin\u00f2 loro di rinnegare la fede cristiana, ma ricevendone un netto rifiuto, irruppe con i suoi uomini nella cattedrale e li cattur\u00f2. Furono quindi tutti uccisi, mentre la chiesa, in segno di spregio, fu ridotta a stalla per i cavalli.\nParticolarmente barbara fu l'uccisione dell'anziano arcivescovo Stefano Pendinelli, il quale incit\u00f2 i superstiti a rivolgersi a Dio in punto di morte. Fu infatti sciabolato e fatto a pezzi con le scimitarre, mentre il suo capo mozzato fu infilzato su una picca e portato per le vie della citt\u00e0.\nIl comandante della guarnigione Francesco Largo venne invece segato vivo. \nA capo degli Otrantini - che il 12 agosto si erano opposti alla conversione all'Islam - era anche il vecchio sarto Antonio Pezzulla, detto \"Il Primaldo\".\nIl 14 agosto Gedik Ahmet Pasci\u00e0 fece legare i superstiti e li fece trascinare sul vicino colle della Minerva, dove ne fece decapitare almeno 800, costringendo i parenti ad assistere alle esecuzioni. Il primo a essere decapitato fu Antonio Primaldo. La tradizione tramanda che il suo corpo, dopo la decapitazione, rest\u00f2 ritto in piedi, a dispetto degli sforzi dei carnefici per abbatterlo, sin quando l'ultimo degli Otrantini non fu martirizzato.\nDurante quel massacro le cronache raccontano che un turco, tal Berlabei, si convert\u00ec nel vedere il modo in cui gli otrantini morivano per la loro fede e sub\u00ec anche lui il martirio, impalato dai suoi stessi compagni d'arme.\nTra gli 813 martiri d'Otranto, si ricorda per l'eroica morte, in testimonianza della fede, la figura di Macario Nachira, colto monaco basiliano, appartenente a un'antica e nobile famiglia di Viggiano (oggi Uggiano la Chiesa).\nReliquie.\nIl 13 ottobre 1481 i corpi degli Otrantini trucidati furono trovati incorrotti e vennero successivamente traslati nella Cattedrale di Otranto.\nA partire dal 1485, una parte dei resti di quei martiri furono trasferiti a Napoli e riposano nella chiesa di Santa Caterina a Formiello, dove furono collocati sotto l'altare della Madonna del Rosario (che ricorda la vittoria definitiva delle truppe cristiane sugli Ottomani nella famosa battaglia di Lepanto); successivamente furono collocati nella cappella delle reliquie, consacrata da papa Benedetto XIII, e solo dal 1901 deposte sotto l'altare in cui si trovano oggi. Una \"recognitio canonica\", effettuata tra il 2002 e il 2003, ne ha ribadito l'autenticit\u00e0.\nNel 1888 l'arcivescovo Francesco Bressi, metropolita di Otranto e amministratore apostolico di Bovino, don\u00f2 parte delle reliquie al Santuario di Santa Maria di Valleverde in Bovino, dove attualmente si trovano nella cripta della nuova basilica in un'artistica urna in alabastro opera di Pasquale Garofalo di Bovino in sostituzione dell'ormai fatiscente vecchia urna in legno.Parte delle reliquie di Antonio Primaldo sono state trasferite a Surano dove dal 14 al 16 di agosto si festeggiano insieme a San Rocco e alla Madonna Assunta, proclamati anche Patroni di Surano, appunto perch\u00e9 Primaldo era abitante del paesino leccese Surano.\nReliquie dei santi martiri sono venerate in molti luoghi della Puglia (in particolare nel Salento) a Napoli, Venezia, Milano e anche in Francia (a Tours) e in Spagna.\nCulto.\nUn processo canonico, iniziato nel 1539, termin\u00f2 il 14 dicembre 1771, allorch\u00e9 papa Clemente XIV dichiar\u00f2 beati gli 800 trucidati sul colle della Minerva, autorizzandone il culto; da allora essi sono protettori di Otranto.\nIn vista di una possibile canonizzazione, su richiesta dell'arcidiocesi di Otranto, il processo \u00e8 stato riaperto, confermando in pieno le conclusioni del precedente. Papa Benedetto XVI, il 6 luglio 2007, ha emanato un decreto in cui riconosce il martirio di Antonio Primaldo e dei suoi concittadini uccisi \"in odio alla fede\".\nIl 20 dicembre 2012 Benedetto XVI nell'udienza privata con il cardinale Angelo Amato, prefetto della Congregazione delle Cause dei Santi, ha autorizzato la Congregazione a promulgare il Decreto riguardante il miracolo della guarigione della suora Francesca Levote, attribuito all'intercessione dei beati Antonio Primaldo e compagni martiri. Sono stati canonizzati da Papa Francesco il 12 maggio 2013, secondo quanto annunziato da papa Benedetto XVI l'11 febbraio 2013.\nMusica, letteratura, teatro, cinema.\nIl tema dei Santi Martiri otrantini \u00e8 presente sia in ambito letterario che musicale: la scrittrice Maria Corti \u00e8 la penna di un apprezzato romanzo di ambientazione storica: \"L'ora di tutti\".\nIn campo letterario c'\u00e8 Nostra Signora dei Turchi (romanzo) di Carmelo Bene, riadattato poi cinematograficamente nel 1968 con l'omonimo film Nostra Signora dei Turchi aggiudicandosi il premio speciale della giuria durante la 33\u00aa edizione della Mostra internazionale d'arte cinematografica di Venezia e successivamente messo in scena dal 1967 al 1973 nei teatri italiani con Nostra Signora dei Turchi (teatro).\nNel 1994 \u00e8 stato pubblicato \"I cavalieri della settima luna\", opera a fumetti che ripercorre la strage di Otranto, scritta e disegnata da Giorgio Fersini ed edita da Martano Editrice.\nIn ambito musicale e teatrale, invece, la vicenda degli 800 martiri \u00e8 presente in:"}
{"id": "1233744", "revid": "253287", "url": "https://it.wikipedia.org/wiki?curid=1233744", "title": "Acquadolce Cirenaica", "text": ""}
{"id": "1233746", "revid": "110157", "url": "https://it.wikipedia.org/wiki?curid=1233746", "title": "Kreuttal", "text": "Kreuttal \u00e8 un comune austriaco di 1 421 abitanti nel distretto di Mistelbach, in Bassa Austria."}
{"id": "1233748", "revid": "647919", "url": "https://it.wikipedia.org/wiki?curid=1233748", "title": "Beati martiri idruntini", "text": ""}
{"id": "1233750", "revid": "110157", "url": "https://it.wikipedia.org/wiki?curid=1233750", "title": "Kreuzstetten", "text": "Kreuzstetten \u00e8 un comune austriaco di 1 581 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233751", "revid": "1767941", "url": "https://it.wikipedia.org/wiki?curid=1233751", "title": "Carlos N\u00fa\u00f1ez", "text": "Biografia.\nSin dai primi anni della sua attivit\u00e0, Carlos N\u00fa\u00f1ez \u00e8 diventato una parte fondamentale della musica celtica della Galizia. Ha collaborato con artisti come Ry Cooder, Sin\u00e9ad O'Connor, The Chieftains, Altan e La Vieja Trova Santiaguera.\nIl suo primo album, A Irmandade Das Estrelas del 1996 ha venduto 100.000 copie, vantando la collaborazione di Nightnoise, Luz Casal, Tino di Geraldo, Tr\u00edona N\u00ed Domhnaill e M\u00edche\u00e1l \u00d3 Domhnaill, Kepa Junkera, Ry Cooder, The Chieftains, e Dulce Pontes.\nDa allora ha iniziato a includere nella sua musica elementi berberi e flamenco, con influenze pi\u00f9 marcatamente celtiche e tradizionali.\nNell'ultimo periodo della sua vita, dal 2005, si concentra soprattutto in colonne sonore. Rielabora, con la sua band e il valido aiuto del fratello Xurxo, batterista e arrangiatore, molte colonne sonore di film famosi, come Il padrino.\nNel 2005 collabora con Alejandro Amenabar nell colonna sonora del famoso film Mare Dentro, premiato al festival del Cinema di Venezia con particolare attenzione alla colonna sonora.\nNel 2006 partecipa alla colonna sonora di Gedo Senki, I racconti di Terramare, dalla quale incider\u00e0 un disco per ora solo pubblicato in Giappone.\nNel 2007, infine lavora con artisti come Ry\u016bichi Sakamoto attore, musicista e compositore eccellente, partecip\u00f2 al cast de L'ultimo imperatore e cre\u00f2 il video \"Rain\" per Madonna, Hans Zimmer (il creatore della colonna sonora di molti film, tra cui Madagascar, King Arthur, Shark Tale, Pirati dei Caraibi, I Simpson, L'ultimo Samurai, Spirit, The Ring, Pearl Harbor...) .\nNell'Agosto 2011 partecipa al 40\u00ba Festival Internazionale della Zampogna di Acquafondata.\nParteciper\u00e0 ancora alla colonna sonora di Manuale d'amore 2 insieme a Patrizia Laquidara."}
{"id": "1233752", "revid": "110157", "url": "https://it.wikipedia.org/wiki?curid=1233752", "title": "Laa an der Thaya", "text": "Laa an der Thaya \u00e8 un comune austriaco di 6 224 abitanti nel distretto di Mistelbach, in Bassa Austria; ha lo status di citt\u00e0 (\"Stadtgemeinde\")."}
{"id": "1233755", "revid": "4327", "url": "https://it.wikipedia.org/wiki?curid=1233755", "title": "Monaco Mirante", "text": ""}
{"id": "1233756", "revid": "1543377", "url": "https://it.wikipedia.org/wiki?curid=1233756", "title": "The Long Road", "text": "The Long Road \u00e8 il quarto album della rock band canadese Nickelback, rilasciato il 23 settembre 2003 e registrato ai Greenhouse Studios di Vancouver. Si tratta dell'ultimo disco di Ryan Vikedal come batterista della band.\nL'album ha ottenuto tre dischi di platino negli Stati Uniti, dove ha venduto oltre 3 milioni di copie. A livello mondiale ha venduto oltre 5 milioni di copie e, nel 2003, \u00e8 stato l'unico disco a superare i 2 milioni nel mondo. Ha debuttato alla sesta posizione della classifica Billboard 200.\nTracce.\nTesti scritti da Chad Kroeger, eccetto dove segnato; musica composta da Nickelback eccetto dove segnato.\nDurata totale: 40:27\nTracce bonus (Edizione Speciale).\nDurata totale: 51:19"}
{"id": "1233758", "revid": "4327", "url": "https://it.wikipedia.org/wiki?curid=1233758", "title": "Commenda (Maruggio)", "text": ""}
{"id": "1233759", "revid": "110157", "url": "https://it.wikipedia.org/wiki?curid=1233759", "title": "Ladendorf", "text": "Ladendorf \u00e8 un comune austriaco di 2 234 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233764", "revid": "118150536", "url": "https://it.wikipedia.org/wiki?curid=1233764", "title": "Mistelbach", "text": "Mistelbach (informalmente anche Mistelbach an der Zaya) \u00e8 un comune austriaco di 11 314 abitanti nel distretto di Mistelbach, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Nel 1972 ha inglobato i comuni soppressi di Ebendorf, Eibesthal, Fr\u00e4ttingsdorf, H\u00f6rersdorf, H\u00fcttendorf, Kettlasbrunn, Lanzendorf, Paasdorf e Siebenhirten."}
{"id": "1233765", "revid": "113757", "url": "https://it.wikipedia.org/wiki?curid=1233765", "title": "Certaldo Fest", "text": ""}
{"id": "1233766", "revid": "287204", "url": "https://it.wikipedia.org/wiki?curid=1233766", "title": "Pulkovo Airlines", "text": ""}
{"id": "1233768", "revid": "110157", "url": "https://it.wikipedia.org/wiki?curid=1233768", "title": "Neudorf bei Staatz", "text": "Neudorf bei Staatz \u00e8 un comune austriaco di 1 442 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233772", "revid": "110157", "url": "https://it.wikipedia.org/wiki?curid=1233772", "title": "Niederleis", "text": "Niederleis \u00e8 un comune austriaco di 842 abitanti nel distretto di Mistelbach, in Bassa Austria."}
{"id": "1233773", "revid": "58420", "url": "https://it.wikipedia.org/wiki?curid=1233773", "title": "EURO 2000", "text": ""}
{"id": "1233778", "revid": "767487", "url": "https://it.wikipedia.org/wiki?curid=1233778", "title": "Ottenthal", "text": "Ottenthal \u00e8 un comune austriaco di 574 abitanti nel distretto di Mistelbach, in Bassa Austria."}
{"id": "1233780", "revid": "486946", "url": "https://it.wikipedia.org/wiki?curid=1233780", "title": "Cheddar cheese", "text": ""}
{"id": "1233782", "revid": "110157", "url": "https://it.wikipedia.org/wiki?curid=1233782", "title": "Pillichsdorf", "text": "Pillichsdorf \u00e8 un comune austriaco di 1 147 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233785", "revid": "6923", "url": "https://it.wikipedia.org/wiki?curid=1233785", "title": "Mario Borciani", "text": "Formazione e attivit\u00e0 didattica\nFiglio d'arte (\u00e8 figlio di Paolo Borciani e di Elisa Pegreffi, rispettivamente primo e secondo violino del celebre Quartetto Italiano), ha compiuto i suoi studi a Milano. Si \u00e8 diplomato al Conservatorio di Milano in pianoforte con Bruno Canino, prefezionandosi poi con Dieter Weber a Vienna e con Guido Agosti a Siena. Ha contemporaneamente compiuto gli studi classici presso il Liceo G. Berchet. Ha inoltre studiato composizione con Franco Donatoni, Massimo Toffoletti e Bruno Bettinelli. Ha insegnato pianoforte principale dal 1976 nei Conservatori di Riva del Garda, Parma, Como e Piacenza; dal 1997 al 2020 ha insegnato presso il Conservatorio Giuseppe Verdi di Milano dove ha anche tenuto, per sedici anni, la cattedra di Lettura a prima vista per il Triennio e per il Biennio superiore.\nAll'attivit\u00e0 di pianista, che lo ha visto attivo in Italia, all'estero e sul mercato discografico, ha via via affiancato e poi privilegiato quella di compositore per il teatro. In tale veste ha collaborato con numerose istituzioni:\nHa composto musiche di scena per numerose compagnie teatrali pubbliche e private:\nNel 1998-1999 ha organizzato e diretto il Festival Risvegli di Primavera al Teatro dei Filodrammatici di Milano per cui ha scritto e messo in scena numerosi spettacoli musicali. Fra questi ha ideato la Serata Beatles: tredici compositori italiani di svariate tendenze si sono cimentati nella trascrizione quartettistica di alcune canzoni dei Fab-Four.\nCon la moglie Anna Zapparoli, attrice e cantante, ha realizzato i seguenti spettacoli di cui ha composto le musiche:\nNel 1997 insieme alla moglie ha fondato la compagnia \"Dual Band\" che nel corso degli anni si \u00e8 specializzata in musical da camera. Di ogni spettacolo curano ogni segmento: dalla drammaturgia musicale alla messa in scena; ogni spettacolo viene proposto sia in italiano che in inglese.\nNel 2005 ha donato alla biblioteca del Conservatorio Giuseppe Verdi di Milano l'intera collezione di famiglia, costituita da circa 700 pubblicazioni per quartetto d'archi e per complessi da camera con archi, che spaziano dal '700 a tutto il '900.\nTeatro (elenco completo)\n1977 Majkovskij Orso-comunista"}
{"id": "1233786", "revid": "110157", "url": "https://it.wikipedia.org/wiki?curid=1233786", "title": "Poysdorf", "text": "Poysdorf \u00e8 un comune austriaco di 5 507 abitanti nel distretto di Mistelbach, in Bassa Austria; ha lo status di citt\u00e0 (\"Stadtgemeinde\").\nGeografia antropica.\nFrazioni.\nIl comune contiene dieci frazioni (fra parentesi il numero di abitanti al 31 ottobre 2011): Altruppersdorf (359), Erdberg (270), F\u00f6llim (156), Ketzelsdorf (207), Kleinhadersdorf (410), Poysbrunn (368), Poysdorf (2559), Walterskirchen (471), Wetzelsdorf (528) e Wilhelmsdorf (191); i comuni catastali (\"Katastralgemeinden\") in cui \u00e8 ripartito il territorio comunale sono Altruppersdorf, Erdberg, F\u00f6llim, H\u00f6bertsgrub, Ketzelsdorf, Kleinhadersdorf, Passauerhof, Poysbrunn, Poysdorf, Walterskirchen, Wetzelsdorf e Wilhelmsdorf."}
{"id": "1233787", "revid": "1318658", "url": "https://it.wikipedia.org/wiki?curid=1233787", "title": "Hampi", "text": "Hampi (in lingua kannada: \u0cb9\u0c82\u0caa\u0cc6, \"Hampe\") \u00e8 un villaggio che si trova nella parte settentrionale dello stato indiano del Karnataka, sulle rive del fiume Tungabhadra. Hampi si trova fra le rovine dell'antica citt\u00e0 di Vijayanagara, capitale dell'omonimo impero che fior\u00ec fra il XIV ed il XVII secolo, anche se probabilmente il villaggio esisteva gi\u00e0 quando la citt\u00e0 fior\u00ec. Ancor oggi qui si trova un importante centro religioso come il Tempio Virupaksha.\nPresso Hampi si trova un gran numero di edifici e monumenti che apparteneva in origine all'antica citt\u00e0 e, proprio a causa del fatto che esso \u00e8 ubicato al centro dell'antico sito di Vijayanagara, il villaggio oggi esistente viene spesso confuso con l'antica citt\u00e0, con cui ha in comune anche alcune delle antiche strade cerimoniali. Hampi \u00e8 a volte chiamato \"la citt\u00e0 delle rovine\" e nel 1986 \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nHampi \u00e8 identificata con il mitologico Kishkindha, il regno dei V\u0101nara che viene nominato nel poema epico R\u0101m\u0101ya\u1e47a. Il primo insediamento nel sito di Hampi risale storicamente agli inizi del I secolo d.C. Fra il 1336 e il 1565 esso form\u00f2 uno dei cuori della capitale dell'impero Vijayanagara. Questo luogo venne scelto a causa del suo valore strategico: Hampi era infatti protetta dal fiume Tungabhadra da un lato e da colline facilmente difendibili dagli altri tre lati. La citt\u00e0 venne distrutta dagli imperatori musulmani.\nIl nome \"Hampi\" \u00e8 una versione anglicizzata della parola originale \"Hampe\", che a sua volta deriva da \"Pampa\", l'antico nome del fiume Tungabhadra. Nel corso degli anni ci si \u00e8 riferiti ad Hampi anche coi nomi di Vijayanagara (confondendo il villaggio con la grande citt\u00e0 capitale dell'impero) e Virupakshapura (da \"Virupaksha\", la divinit\u00e0 protettrice dei sovrani dell'impero).\nVi sono centinaia di siti archeologici che sorgono nel villaggio o nelle immediate vicinanze di Hampi. Fra di essi spiccano i numerosissimi templi ind\u00f9, alcuni dei quali sono ancor oggi attivi centri religiosi, oltre a palazzi e padiglioni ben conservati, realizzati in blocchi di granito di forma variegata, con architettura e sistemi di irrigazione moderni. \nHampi \u00e8 nota in Asia come il pi\u00f9 grande museo a cielo aperto della regione, che nel suo periodo d'oro, nel XVI secolo raggiunse centinaia di migliaia di abitanti e una bellezza paragonata a quella della Roma imperiale.\nGeografia.\nHampi si trova a 350 chilometri da Bangalore, 250 chilometri da Bijapur e 75 chilometri da Bellary. Hospet, a 13 chilometri, \u00e8 la pi\u00f9 vicina sede di taluk. Le attivit\u00e0 economiche principali sono legate all'agricoltura e al turismo. Nel mese di novembre il governo statale organizza l'annuale festival dedicato a Vijayanagar. Nella regione sono recentemente state scoperte alcune zone in cui abbondano il manganese e i minerali ferrosi, la cui estrazione ha contribuito allo sviluppo economico dell'area. Tuttavia lo sfruttamento delle miniere \u00e8 stato eccessivamente aumentato a causa della crescita sui mercati internazionali del prezzo dei minerali, mettendo in pericolo il sito storico e archeologico di Hampi.\nSito Archeologico.\nTempio Virupaksha.\nIl \"tempio Virupaksha\" \u00e8 posto ai piedi della collina chiamata Hemakuta ed \u00e8 ora il centro del piccolo villaggio di Hampi, nonch\u00e9 la sua maggiore attrazione turistica.\nAll'ingresso della struttura templare \u00e8 presente un imponente gopura di oltre 50m. La struttura risale in gran parte agli inizi del XIX secolo, quando vennero intrapresi notevoli lavori di ristrutturazione. Sfortunatamente non ci sono documenti storici per risalire ai costruttori ed ai committenti di questi lavori.\nNonostante la sua storia relativamente recente, il \"gopura\" presenta la tipica struttura che deriva da modelli dell'architettura Tamil dell'XI e XII secolo, con una torre a forma piramidale, suddivisa in pi\u00f9 piani con altezze via via minori e che termina con uno \"shala\" con la volta a forma di barile e con due \"kalasha\", pinnacoli dorati.\nTempio Vittala.\nIl tempio, uno dei pi\u00f9 grandiosi esempi dell'arte e della architettura religiosa dell'impero Vijanagar, \u00e8 dedicato a Vitthala, incarnazione di Vishnu il preservatore.\nPrima del tempio vi \u00e8 un ampio bazar, con strada porticata lunga 945 m. e larga circa 40m. , che collega il complesso templare con la base della collina dove si trova la \"Porta Talarigatta\", che permetteva l'ingresso nella citt\u00e0.\nLungo la strada sono possono ancora ammirare alcune piccole strutture:\nIl nome del fondatore non \u00e8 noto, ma i due maggiori re, Krishna Deva Raya e Achyuta Deva Raya, lo ampliarono durante il XVI secolo. Tuttavia i lavori si interruppero a causa della conquista musulmana e perci\u00f2 il tempio rimase incompiuto.\nPrima del santuario principale si trova la grande sala aperta (\"mahamandapa\") costruita su una piattaforma rialzata e con colonne con incisioni ricercate; inoltre, percuotendo le colonne ad altezze diverse si ottengono note musicali diverse. Per questo motivo sono note con nome di \"colonne che suonano\". Fu fatta costruire da un generale nel 1554, pochi anni prima della conquista e distruzione della citt\u00e0.\nNel cortile \u00e8 presente il carro di pietra, dedicato a Garu\u1e0da, ricavato da un unico blocco di granito.\nBilancia del re.\nConosciuta anche con i nomi di \"Tula Bhara\" o di \"Tula Purushadana\", la bilancia del re \u00e8 posta a breve distanza dal tempio Vittala ed \u00e8 composta da due colonne finemente incise, alte circa 5 m; le colonne fanno da sostegno ad una trave di circa 4 m, che ha tre anelli per l'inserimento delle catene.\nUna delle due colonne ha un bassorilievo che rappresenta un re (probabilmente Krishna Deva Raya), attorniato da due consorti.\nSecondo la tradizione, la bilancia veniva utilizzata in date molto particolari (come, per esempio, i giorni delle incoronazioni, i giorni delle eclissi...) per pesare il sovrano ed regalare ai sacerdoti il peso corrispondente in oro o pietre preziose.\nStalle degli elefanti.\n\u00c8 una struttura rettangolare del XVI secolo con undici imponenti cupole, che viene considerata come le \"stalle degli elefanti\" reali.\nSulla facciata sono presenti archi di ingressi per le varie stanze interne, ognuno dei quali \u00e8 separato dall'altro da nicchie poco profonde. Le rovine nei pressi della cupola centrale lasciano pensare alla presenza di una loggia al piano superiore. Le cupole sono alternativamente circolari ed ottagonali ed, inoltre, vi sono resti di stucchi sia all'interno che sulle pareti esterne.\nAlloggiamenti delle guardie.\nLa struttura che \u00e8 posta sul lato settentrionale del cortile delle porte \u00e8 stato identificato come la sede degli alloggiamenti della guardia personale del sovrano. La facciata forma una galleria elevata con undici archi acuti, da cui probabilmente si poteva assistere alla parata che si svolgeva al di sotto.\nAll'interno del palazzetto a livello del terreno c'\u00e8 una piccola corte a cielo aperto, circondata da quattro porticati. Vi sono esposte numerose stele scoperte in Hampi.\nTempio di Krishna.\nIl tempio di Krishna fu costruito nel 1515 da Krishna Deva Raya per celebrare la sua vittoriosa campagna contro la dinastia Gajapati che regnava in Orissa. Secondo la tradizione, dal forte di \"Udayagiri\", localizzato nell'attuale Andhra Pradesh, riport\u00f2 una statua di \"Bala Krishna\", ovvero Krishna bambino, che fu posta in questo tempio. La statua non \u00e8 pi\u00f9 presente in questo tempio ed ora pu\u00f2 essere vista nel Goverment State Museum a Chennai.\nDavanti al tempio, verso est, si estende un ampio viale con portici ai lati, che a suo tempo era un bazar della citt\u00e0, ma che \u00e8 posto pi\u00f9 in basso rispetto al tempio e con una scalinata che li collegava.\nTempio Achyuta Raya.\nIl tempio fu dedicato alla divinit\u00e0 \"Tiruvengalanath\", altro nome del dio Venkateshwara e fu costruito nel 1534 da Salakaraju Tirumaladeva, ufficiale e cognato del re Achyuta Deva Raya.\nMonolite di Lakshmi Narasimha.\nIl monolite \"Lakshmi Narasimha\", alto circa 6,7 m, rappresenta la quarta reincarnazione di Vishnu.\nNarasi\u1e43ha viene rappresentato seduto sulle spire del serpente Adishesha, il guardiano sacro di Vishnu; le sette teste del serpente formano una sorta di baldacchino che protegge Narasimha stesso, sulla cui fronte \u00e8 posta la \"Kirtimukha torana\".\nIl tetto del santuario che proteggeva il monolite \u00e8 andato perduto, fatto che ha causato danni importanti alla stessa statua: le quattro braccia sono state spezzate e sono andate perse, unitamente agli attributi stretti tra le mani; anche la statua della sua sposa Lakshmi, che avrebbe dovuto trovarsi alla sua sinistra, \u00e8 andata perduta.\nLa statua fu consacrata nel 1528 dal sacerdote Krishnabhatta su ordine di Krishna Deva Raya, come riportato da un'iscrizione ritrovata nelle vicinanze.\nTempio del Badavilinga.\nAccanto al monolite \"Lakshmi Narasimha\" si trova il \"tempio del Badavilinga\"; si tratta di una camera cubica contenente al suo interno un linga monolitico alto circa 3m., posto su un piedistallo circolare. La camera \u00e8 allagata dall'acqua di una vicina sorgente, cos\u00ec da formare un piccolo stagno con il linga al centro.\nZenana.\nL'area denominata \"Zenana\" (o anche \"Zanana\" \u00e8 delimitata da alte mura su tutti e quattro i lati, con porte di ingresso a nord e nord-est. Sono presenti anche tre torri di guardia a est, sud-est e nord.\nLo stile degli edifici presenti \u00e8 quello indo-islamico. \nLotus Mahal.\nL'edificio molto probabilmente serviva da palazzo per gli incontri del re con i propri ministri, come viene suggerito da una stampa del 1799.\nSerbatoi per l'acqua.\nUna delle pi\u00f9 recenti scoperte nell'area di Durbar \u00e8 costituita da due serbatoi per conservare l'acqua. Il serbatoio pi\u00f9 piccolo copre un'area di circa 22 metri quadrati e \u00e8 profondo circa 7 metri. Ha cinque livelli distinti, ciascuno dotato di scalini e ogni rampa \u00e8 in posizione sfalsata rispetto alla precedente. Si ritiene che questo serbatoio fosse riservato agli usi della famiglia reale e per scopi religiosi.\nSono stati ritrovati segni fatti dai costruttori per indicare la direzione, la riga e la posizione dei vari mattoni.\nSempre nelle vicinanze \u00e8 stato scoperto un altro serbatoio, pi\u00f9 grande, con un'area di 73 x 27 m.\nAnegondi.\nSulla riva opposta del fiume Tungabhadra si trova il villaggio di Anegondi, di costruzione precedente all'epoca di Vijayanagar. \u00c8 raggiungibile solo attraversando il fiume con le tradizionali barche fatte in vimini; era in costruzione un ponte per collegare le due rive del fiume, ma sfortunatamente \u00e8 crollato nel gennaio 2009, prima ancora che i lavori terminassero.\nLa cittadella di Anegondi \u00e8 circondata da mura massicce ed al suo interno, nella piazza principale, si trova il palazzo \"Kalyan Mahal\" con accanto un tempio e una porta del XIV secolo."}
{"id": "1233788", "revid": "1305772", "url": "https://it.wikipedia.org/wiki?curid=1233788", "title": "The State (album)", "text": "The State \u00e8 il secondo album in studio della rock band canadese Nickelback. Dal disco sono stati estratti quattro singoli, il primo dei quali fu \"Leader of Men\", seguito poi da \"Old Enough\", \"Breathe\" e \"Worthy to Say\". Raggiunse la 130\u00aa posizione della Billboard 200, battendo cos\u00ec il risultato del precedente album \"Curb\" che si era fermato al 182\u00ba posto. Si tratta del primo lavoro della band ad ottenere una certificazione sia in Canada che negli Stati Uniti. L'album \u00e8 uscito poi in Europa nel 2001, ma senza avere successo come in Nord America.\nStoria.\n\"The State\" fu registrato nel corso del 1998 e successivamente rilasciato soltanto in Canada, con una copertina differente da quella attuale, come registrazione indipendente. Nel settembre 1999 fu pubblicato nuovamente per il mercato canadese attraverso la EMI Canada con una versione rinnovata della cover. L'anno seguente fu rilasciato in Canada e per la prima volta anche negli Stati Uniti dalla Roadrunner Records con la versione definitiva della copertina, che rappresenta un ragazzino rinchiuso in una cella.\nI Nickelback registrarono il loro primo video ufficiale per \"Leader of Men\" che fece incrementare notevolmente la notoriet\u00e0 del gruppo. Infatti il singolo raggiunse la top 10 della classifica americana Mainstream Rock e ci rimase per dieci settimane. Il secondo singolo estratto fu \"Old Enough\", seguito poi da \"Breathe\", anch'esso top 10 negli Stati Uniti come il primo singolo, e \"Worthy To Say\".\nPer promuovere il disco il gruppo cominci\u00f2 un lungo tour quello stesso anno accompagnato da altre band. Nel marzo 2001 la band vinse il suo primo Juno Award come \"Miglior Gruppo Emergente\".\nTracce.\nTesti scritti da Chad Kroeger; musica composta dai Nickelback.\nDurata totale: 38:50"}
{"id": "1233790", "revid": "123930444", "url": "https://it.wikipedia.org/wiki?curid=1233790", "title": "Buco di Viso", "text": "Il Buco di Viso o Buco delle Traversette (Pertuis du Viso o Tunnel de la Traversette in lingua francese, \"P\u00ebrtus d\u00ebl Viso\" in lingua piemontese, \"Pert\u00fas d\u00f3u Visol\" in lingua occitana) \u00e8 una galleria scavata nella roccia lunga circa 75 metri che collega l'Italia con la Francia mettendo in comunicazione i territori comunali di Crissolo e Ristolas. Si trova in Piemonte, nel territorio della provincia di Cuneo, alle pendici del monte Granero, sotto il versante che separa la valle Po da quella francese del \"Queyras\", ad un'altitudine di 2.882\u00a0m s.l.m. poco pi\u00f9 in basso rispetto al colle delle Traversette a quota 2.950\u00a0m. \u00c8 noto per essere stato il primo traforo alpino della storia e rappresenta una delle pi\u00f9 antiche opere di ingegneria civile realizzate in alta montagna.\nStoria.\nGenesi del progetto.\nLa realizzazione di quest'opera nacque dalla volont\u00e0 del suo promotore, il marchese di Saluzzo Ludovico II Del Vasto. Di orientamento politico filofrancese e ostile ai Savoia che minacciavano l'autonomia del suo marchesato, egli stipul\u00f2 un accordo con il re di Napoli Renato d'Angi\u00f2, che ricopriva anche la carica di conte di Provenza e, pertanto, era vassallo del re di Francia Luigi XI.\nLo scopo del \"Buco di Viso\" fu quello di incrementare i traffici commerciali permettendo un passaggio pi\u00f9 agevole alle carovane mercantili che necessitavano di attraversare la barriera imposta dalle Alpi. In tal modo si creava una valida alternativa al pi\u00f9 pericoloso Colle delle Traversette, il cui difficoltoso attraversamento procurava non pochi danni alle spedizioni. Inoltre il transito attraverso il traforo, realizzato ad una quota pi\u00f9 bassa del valico, avrebbe incrementato anche i giorni utili per i passaggi delle merci poich\u00e9 gi\u00e0 con le prime nevicate il Colle delle Traversette diveniva impraticabile.\nIl \"Buco di Viso\" fu dunque un'opera necessaria che metteva in comunicazione il piccolo territorio del Marchesato di Saluzzo con le regioni della Provenza e del Delfinato.\nL'accordo per la sua realizzazione venne sancito ad Arles il 22 settembre 1478 e i lavori di scavo della galleria ebbero inizio nell'estate del 1479, allo scioglimento delle nevi. \nPer questa ragione i lavori furono interrotti nel periodo invernale e vennero completati alla fine dell'estate del 1480 sotto la direzione degli ingegneri Martino di Albano e Baldassarre di Alpeasco, con un costo complessivo di 12.000 fiorini.\nL'incremento del traffico.\nDal completamento dei lavori avvenuto nel 1481 vi fu un aumento del traffico commerciale e il \"Buco di Viso\" divenne un percorso strategico per il transito delle merci. Le esportazioni del marchesato comprendevano vino, riso, canapa e olio di noce, viceversa, le importazioni dalla Francia verso Saluzzo riguardavano prevalentemente stoffe, broccati e cavalli ma poich\u00e9 il piccolo marchesato non aveva sbocchi sul mare, il traforo acquis\u00ec un'importanza fondamentale per l'importazione del sale dalle saline di Aigues-Mortes. Fu cos\u00ec che il \"Buco di Viso\" divenne presto, come in molti altri valichi del territorio dell'Italia settentrionale, elemento cruciale di una rotta commerciale di estrema importanza, tant'\u00e8 che dal 1482 la gabella di Revello registrava un transito annuo di oltre 20.000 sacchi di sale, oltre a svariata altra merce.\nIl \"Buco di Viso\" fu utilizzato anche per ragioni militari e nel 1486 fu lo stesso marchese Lodovico II a servirsi del traforo per organizzare la sua fuga in Francia e, successivamente, se ne servirono anche i medesimi sovrani francesi. \nNel 1494 vi transit\u00f2, infatti, anche il re di Francia Carlo VIII con il suo esercito e l'artiglieria, per effettuare spostamenti strategici utili allo schieramento nella Battaglia di Fornovo. Nel 1499 lo percorse Luigi XII e nel 1525 il successore Francesco I, che con il suo esercito si diresse in Italia per combattere contro l'imperatore Carlo V. In quest'occasione il traforo e il sentiero vennero anche ampliati per renderli pi\u00f9 praticabili al passaggio dell'artiglieria.\nIl declino.\nIn seguito al Trattato di Lione del 1601 il Marchesato di Saluzzo, che aveva difeso la sua indipendenza per oltre tre secoli, venne annesso al Ducato di Savoia e pertanto il \"Buco di Viso\" perse la sua importanza strategica, vedendo alternare sporadiche aperture a lunghi periodi di chiusura. Successivamente il duca Carlo Emanuele I di Savoia, per non compromettere il flusso di traffico commerciale dei valichi del Moncenisio e del Monginevro, sui quali i Savoia esercitavano diritti daziali da lungo tempo, ne ordin\u00f2 l'ostruzione; malgrado ci\u00f2 dalla parte francese venne riaperto ma fu nuovamente richiuso su ordine dei Savoia.\nNel corso degli anni successivi il \"Buco di Viso\" rimase chiuso; a questo contribuirono anche frane dovute agli eventi stagionali e al disgelo ma anche ragioni politico-militari come la guerra della Grande Alleanza e la Guerra di successione spagnola che contrappose il Ducato di Savoia al Regno di Francia.\nTuttavia non mancarono richieste di riapertura come testimonia una delibera dell'attiguo comune di Crissolo del 1781 che recita:\nCi\u00f2 nonostante per tutto il XVIII secolo il passaggio rimase impraticabile e si dovette attendere il 1837 quando, anche per via di un crescente flusso migratorio verso la Francia, vi fu un parziale e sommario ripristino su iniziativa volontaria degli abitanti della valle Po. Il traforo fu riaperto ma il transito risultava difficoltoso poich\u00e9 in alcuni tratti si poteva procedere soltanto a carponi ed era economicamente sconveniente poich\u00e9 era impossibile portare con s\u00e9 gli animali da soma.\nLa riapertura.\nIl \"Buco di Viso\" vide la riapertura definitiva il 25 agosto del 1907 grazie a un finanziamento del governo italiano presieduto da Giovanni Giolitti e al contributo della sezione di Torino del \"CAI\" presieduta da Ubaldo Valbusa.\nNell'autunno del 1998 sono stati nuovamente effettuati alcuni lavori di rimozione dei detriti lapidei finanziati dalla sezione di Saluzzo del Rotary Club, grazie ai quali il transito all'interno della galleria \u00e8 tornato a essere praticabile.\nLa ristrutturazione.\nDopo importanti lavori di rinforzo del tunnel il 15 ottobre 2014 \u00e8 stata inaugurata la riapertura della galleria.\nDescrizione.\nCaratteristiche tecniche.\nPosta ad un'altitudine di 2.882\u00a0m s.l.m. in direzione Est-Ovest e a 80 metri sotto la dentellata cresta del monte Granero, la galleria in origine misurava circa 100 metri di lunghezza mentre attualmente \u00e8 lunga circa 75 a causa dell'erosione dei fianchi della montagna su entrambi i versanti.\nLe cronache del tempo riportano che la galleria fu scavata con \u00abferro, fuoco, acqua bollente e aceto\u00bb, pertanto il tracciato \u00e8 leggermente curvo e in pendenza verso la parte italiana, poich\u00e9 nello scavo si sono seguite le zone di foliazione della roccia formata prevalentemente da scisti cloritici anfibolici.\nL'interno \u00e8 privo di illuminazione e ha un'altezza media di 2,5 metri per circa 2 di larghezza, ovvero dimensioni appena sufficienti a far passare un mulo caricato da due some laterali. Il transito \u00e8 libero e si pu\u00f2 effettuare agevolmente solo nei mesi estivi poich\u00e9, secondo gli accordi tra gli operai forestali della Regione Piemonte insieme con il \"Parco del Monviso\" e il \"Parc du Queyras\", viene effettuata a scopo protettivo la chiusura invernale per evitare che la neve si accumuli nella galleria ostruendo il passaggio e recando danni alla struttura.\nPer percorrere la galleria \u00e8 necessaria una torcia ed \u00e8 consigliabile un caschetto di protezione; l'aria presente all'interno \u00e8 satura di umidit\u00e0 e la temperatura sensibilmente pi\u00f9 bassa di quella esterna.\nL'entrata sul versante italiano \u00e8 pi\u00f9 agevole di quella francese, che \u00e8 pi\u00f9 angusta poich\u00e9 ostruita da sfasciumi di rocce e dalla neve fino a estate inoltrata. La lieve pendenza verso il versante italiano favoriva un frequente interramento con detriti portati dal disgelo ma a ci\u00f2 si \u00e8 posto rimedio con la recente installazione di una struttura paravalanghe in corrispondenza dell'accesso sul versante francese.\nTecnica costruttiva.\nLe difficolt\u00e0 tecniche di realizzazione dell'opera furono notevoli. Bisogna considerare che all'altitudine di 2.882\u00a0metri la copertura nevosa \u00e8 presente per circa otto mesi all'anno, pertanto i tempi di lavoro furono necessariamente concentrati all'estate inoltrata, quando per\u00f2 si possono verificare fenomeni meteorologici anche violenti. In aggiunta a ci\u00f2 a quell'epoca i mezzi esplosivi, oggi ritenuti fondamentali nello scavo di gallerie, erano totalmente sconosciuti; inoltre, essendo state altrettanto sconosciute le tecniche che permettessero un accurato rilievo topografico, l'attacco nello scavo del traforo fu portato avanti procedendo verosimilmente dal solo versante italiano, a grande discapito della velocit\u00e0 esecutiva. \nL'esiguit\u00e0 della sezione dell'unico cantiere, infine, consentiva un utilizzo limitatissimo di manodopera, con un impiego di massimo due o tre uomini nel fronte di avanzamento.\nIl procedimento costruttivo utilizzato fu quello antico descritto da Diodoro Siculo. \nEsso consisteva nell'alternare le operazioni di scavo a quelle di accatastamento di legname da ardere contro la parete rocciosa; incendiando la legna le fiamme intaccavano la roccia, che subiva un primo processo di calcinazione a seguito del quale si screpolava e si fendeva frammentandosi gradualmente. In seguito la manovalanza bagnava la roccia con grandi quantit\u00e0 di una soluzione di acqua bollente e aceto, gettata con forza al fine di disgregarla anche internamente. A quel punto la roccia diveniva sufficientemente friabile per essere lavorata con efficacia con picconi e pali in legno che venivano incastrati con forza e fatti agire nelle fessure che si erano venute a formare con le fasi precedenti.\nOvviamente l'intero procedimento doveva essere necessariamente ripetuto con una certa frequenza, a mano a mano che il fronte dello scavo progrediva.\nAscensione al Buco di Viso.\nIl percorso per raggiungere il \"Buco di Viso\" parte dal Pian del Re, dove nasce il fiume Po, a circa 2.020 metri di altitudine, imboccando il sentiero \"V16\" che porta al colle delle Traversette. L'ascesa non \u00e8 trascurabile (800\u00a0m di dislivello) ma le pendenze sono abbastanza dolci e in totale l'escursione dura in media dalle due alle tre ore per tratta.\nPoco pi\u00f9 a valle dell'entrata italiana della galleria, in una zona detritica denominata Pian Mait a circa 2.700\u00a0m di altitudine, ci sono i resti di una piccola caserma della Guardia di Frontiera.\nLa difficolt\u00e0 complessiva del percorso \u00e8 valutata in E (escursionismo facile) dal Parodi.."}
{"id": "1233792", "revid": "113757", "url": "https://it.wikipedia.org/wiki?curid=1233792", "title": "Festival di Certaldo", "text": ""}
{"id": "1233793", "revid": "110157", "url": "https://it.wikipedia.org/wiki?curid=1233793", "title": "Rabensburg", "text": "Rabensburg \u00e8 un comune austriaco di 1 108 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233794", "revid": "124142971", "url": "https://it.wikipedia.org/wiki?curid=1233794", "title": "Philharmonie Berlin", "text": "La Philharmonie \u00e8 una sala da concerto di Berlino, sita nel Kulturforum. Sede dei Berliner Philharmoniker, la costruzione fu progettata dall'architetto tedesco Hans Scharoun negli anni sessanta del XX secolo.\nStoria.\nDopo il secondo conflitto mondiale, Berlino fu uno dei principali teatri europei della guerra Fredda: ridotta a un cumulo di macerie in seguito all'intervento militare delle truppe alleate, la citt\u00e0 si trov\u00f2 ben presto divisa in due blocchi contrapposti, facenti capo al comunismo sovietico e al capitalismo occidentale. Questa bipartizione, urbanistica ma anche ideologica, si digross\u00f2 nel 1961, anno in cui culmin\u00f2 con il traumatico epilogo dell'erezione del muro di Berlino.\nIn seguito alla costruzione del muro, Berlino Ovest si ritrov\u00f2 tuttavia priva di una sala da concerto in quanto l'antico plesso della Philharmonie, oltre a recare le gravose ferite della seconda guerra mondiale, era rimasto nella parte est della citt\u00e0. Si decise, dunque, di costruirne una nuova sede nell'ambito di un grandioso centro culturale denominato Kulturforum e plasmato secondo dettami architettonici esplicitamente moderni, nella prospettiva di ostentare al mondo intero il grado di civilizzazione occidentale, vivace e libero, in contrapposizione agli stenti tetri e opprimenti del blocco sovietico. Il progetto fu affidato nel 1956 ad Hans Scharoun, il quale - dopo l'emarginazione professionale subita durante la dittatura di Hitler - era ritornato a operare pi\u00f9 alacremente che mai.\nLa costruzione, costata 17 milioni di marchi (36 milioni di euro attuali al netto dell'inflazione), fu solennemente inaugurata il 15 ottobre 1963, dopo quattro anni di lavori, con l'esecuzione della nona sinfonia di Beethoven e fu sin da subito considerata uno dei capolavori non solo di Scharoun ma dell'intero Movimento Moderno.\nDescrizione.\nScharoun forgi\u00f2 la Philharmonie di Berlino in modo da esaltarne le potenzialit\u00e0 acustiche, cercando di agevolare la formazione di un'osmosi tra l'area del podio, dove viene prodotta la musica, e i palchi, dove essa viene ascoltata. Scharoun, in altre parole, nella sua Philharmonie cerca di preservare una continuit\u00e0 ottimale tra l'architettura e la musica: ci\u00f2 \u00e8 lampante soprattutto nel podio del direttore d\u2019orchestra.\nIl podio, elemento che Scharoun rende estremamente flessibile e ampio (\u00e8 mobile in senso sia verticale sia orizzontale, si estende per circa 330 metri quadrati), \u00e8 disposto centralmente rispetto agli ascoltatori, che non risultano dunque gerarchicamente subordinati al direttore d'orchestra (come invece avveniva nelle sale tradizionali), ed \u00e8 munito di parapetti dalle giaciture opportunamente studiate per favorire una diffusione sonora agevole e uniforme. A esigenze di natura acustica risponde persino la copertura, la quale - oltre a costituire l'elemento terminale della Philharmonie e a determinarne in maniera decisiva la configurazione volumetrica, fluttuando plasticamente nello spazio come se fosse una vela o un firmamento - garantisce pure ottime prestazioni acustiche, essendo costituita da tre superfici convesse che, compenetrandosi, riescono ad assicurare un tempo di riverberazione di 2,2 secondi, perfetto per l'esecuzione di musica sinfonica. Scharoun, vale la pena sottolinearlo, dirige questo fluire di onde non per ragioni meramente estetiche, o di facciata, bens\u00ec secondo un approccio progettuale che mira al massimo rendimento funzionale:\nEccezionale peculiarit\u00e0 del podio \u00e8, come gi\u00e0 accennato, la sua centralit\u00e0 rispetto al pubblico: i 2200 posti a sedere dell'auditorium, in questo modo, si dispongono ad anfiteatro intorno ad esso, con il direttore che cessa di agire come una barriera tra l'orchestra e il pubblico, nel segno del ferreo sogno scharouniano per cui \u00abascoltare la musica \u00e8 un evento collettivo che unisce ascoltatori e musicisti\u00bb. L'intero programma progettuale della Philharmonie, d'altronde, prende le mosse dal trinomio architettura-uomo-musica: si pensi, ad esempio, alle 136 piramidi a base triangolare distribuite sulla copertura per assorbire i bassi, agli elementi curvi di poliestere sospesi sull'orchestra che, impedendo la dissipazione dei suoni, garantiscono un notevole vigore acustico, o ai dieci altoparlanti montati sul podio per assicurare un'acustica chiara e forte, o ancora al massiccio impiego di legno kambala, materiale utilizzato negli schienali delle poltrone e nei rivestimenti delle pareti perimetrali per contrastare eventuali perdite di frequenze. Persino l'involucro esterno dell'edificio risponde all'esigenza di frantumare meglio i suoni e di adattarsi all'organizzazione pentagonale interna, configurandosi come un'irruenta aggregazione di pareti convesse dal profilo ondulato: ancora una volta, dunque, Scharoun nel fare architettura non parte da presupposti estetici bens\u00ec funzionalisti, tanto che quando alcuni suoi studenti gli domandarono provocatoriamente se fosse appagato dall'impatto estetico della facciata egli rispose: \u00abPerch\u00e9, la Philharmonie ha una facciata?\u00bb. Ci\u00f2 malgrado l'intero organismo edilizio non \u00e8 privo di certe suggestioni poetiche, tanto che sono stati in molti a paragonarlo organicamente ad un paesaggio naturale dove i posti sembrano aprirsi come dei vigneti (\"vineyards\") lungo dei dolci pendii digradanti verso il fondovalle, costituito dall'orchestra.\nDi grande interesse anche la struttura della Philharmonie, risolto in un sistema portante in calcestruzzo armato. Per realizzare la copertura, in tutta la sua flessuosit\u00e0, sono state adottate tre solette gravanti su cinque capriate in precompresso gettate su luci notevoli (sino a 52 metri). Importanti anche le qualit\u00e0 illuminotecniche dell'organismo edilizio, plasmato da una luce che, penetrando nell'interno del foyer da aperture variamente conformate, esalta la consistenza materica dei vari oggetti colpiti e, soprattutto, dilata la percezione dello spazio architettonico con grande espressivit\u00e0."}
{"id": "1233795", "revid": "1543377", "url": "https://it.wikipedia.org/wiki?curid=1233795", "title": "Gazzetta di Reggio", "text": "La Gazzetta di Reggio \u00e8 un quotidiano italiano fondato a Reggio Emilia nel 1981. \u00c8 diffuso principalmente nella provincia reggiana.\nStoria.\nUna prima \"Gazzetta di Reggio\" fu pubblicata in piena epoca risorgimentale, tra l'ottobre 1859 ed il settembre 1863. Un secondo quotidiano, chiamato \"La Nuova Gazzetta di Reggio\" usc\u00ec in edicola tra il 1950 ed il gennaio 1977, quando a fronte di difficolt\u00e0 finanziarie anche questa seconda iniziativa editoriale dovette chiudere i battenti. Cos\u00ec il 3 marzo 1981 usc\u00ec una terza \"Gazzetta di Reggio\", diretta da Umberto Bonafini ed edita dal Gruppo Mondadori. Successivamente ha fatto parte del gruppo editoriale GEDI-la Repubblica, fino al 14 dicembre 2020.\nDal 15 dicembre 2020, insieme ai giornali \"Gazzetta di Modena\", \"La Nuova Ferrara\" ed \"Il Tirreno\" \u00e8 edita dal gruppo Gruppo SAE \u2013 Sapere Aude Editori S.p.A.\nDiffusione.\nDati Ads - Accertamenti Diffusione Stampa"}
{"id": "1233797", "revid": "110157", "url": "https://it.wikipedia.org/wiki?curid=1233797", "title": "Schrattenberg", "text": "Schrattenberg \u00e8 un comune austriaco di 804 abitanti nel distretto di Mistelbach, in Bassa Austria."}
{"id": "1233799", "revid": "110157", "url": "https://it.wikipedia.org/wiki?curid=1233799", "title": "Staatz", "text": "Staatz \u00e8 un comune austriaco di 1 954 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\"), ma in passato ha avuto quello di citt\u00e0 (\"Stadtgemeinde\")."}
{"id": "1233801", "revid": "110157", "url": "https://it.wikipedia.org/wiki?curid=1233801", "title": "Stronsdorf", "text": "Stronsdorf \u00e8 un comune austriaco di 1 613 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233803", "revid": "599013", "url": "https://it.wikipedia.org/wiki?curid=1233803", "title": "Gianfranco Petris", "text": "Cessata l'attivit\u00e0 agonistica, ha vissuto a Sauris di Sopra (Ud), paese d'origine del padre, dove ha realizzato un piccolo albergo, lo \"Slalom\", che ha gestito per alcuni anni. Indi, dopo aver conseguito l'abilitazione, \u00e8 stato a lungo maestro di sci, prima al Passo dello Stelvio successivamente a Livigno. \u00c8 scomparso nel 2018 all'et\u00e0 di 82 anni nella sua casa di Trepalle.\nCarriera.\nClub.\nMilita nel nelle stagioni 1954-55 e 1955-56 giocando 40 partite e segnando 11 reti in Serie B.\nDalla stagione 1956-57 gioca per la , qui esordisce in Serie A il 30 settembre 1956 contro il . In totale con gli alabardati gioca 31 partite e segna 5 reti in serie A e 32 partite e 18 reti in serie B.\nNel 1958 viene acquistato dalla . Con la maglia viola conquista una Coppa Italia e una Coppa delle Coppe. A Firenze, nel suo periodo pi\u00f9 rilevante, colleziona 166 presenze in campionato andando a segno 43 volte. Perse le finali di Coppa delle Coppe 1961-1962 e di Coppa Italia 1958 e 1959-1960.\nNel 1964 passa alla dove gioca solamente 11 partite segnando un unico gol, per concludere poi, nel 1966, la sua carriera con il , scendendo in campo 23 volte in serie B e realizzando 2 centri.\nLa sua ultima partita di serie A risale al 24 aprile 1965 a Torino dove la Lazio viene sconfitta per 2 a 0.\nPetris \u00e8 l'autore della prima rete italiana in Coppa delle Coppe, avendo segnato con la Fiorentina la rete di apertura nella vittoria in trasferta per 3-0 col Lucerna del 23 novembre 1960, sfida di andata del primo turno della prima edizione.\nNazionale.\nGianfranco Petris esord\u00ec in Nazionale nel 1958 pur militando in Serie B nella : gioc\u00f2 la gara contro l' valida per la Coppa Internazionale, segnando il gol del temporaneo 1-1. . Le sue presenze in maglia azzurra furono in tutto quattro e quello dell'esordio rimase il suo unico gol in nazionale. \u00c8 l'ultimo calciatore della Triestina ad aver giocato nella Nazionale maggiore italiana."}
{"id": "1233804", "revid": "1442080", "url": "https://it.wikipedia.org/wiki?curid=1233804", "title": "Dove Pan", "text": "Il Dove Pan \u00e8 un classico gioco di prestigio in cui l'illusionista fa comparire una colomba da una pentola con coperchio.\nL'effetto \u00e8 composto da una pentola in ottone o alluminio abbinata ad un coperchio con un orlo molto profondo il quale si attacca alla pentola quando chiusa. Normalmente la pentola ha un diametro di circa 25 cm e profonda circa 7\u00a0cm. Il Dove Pan \u00e8 un comune oggetto nei negozi di prestidigitazione.\nDurante la presentazione il mago mostra al pubblico che la pentola \u00e8 vuota quindi metter\u00e0 al suo interno del liquido infiammabile (spesso viene usata la benzina) infine dar\u00e0 fuoco, con un fiammifero o un accendino, all'interno della stessa provocando una fiammata di sicuro effetto. Spesso questo passo poco prima di alimentare il liquido infiammabile varia da mago a mago (es. rottura di un uovo, polveri \"magiche\", ecc.).\nMetodo.\nIl cosiddetto \"gimmick\", cio\u00e8 la trovata o trucco, del Dove Pan risiede nel coperchio. L'orlo profondo del coperchio cela una pentola supplementare (o rivestimento), il cosiddetto doppio fondo spesso usato nei giochi di prestigio. Quando il coperchio \u00e8 disposto sulla pentola, il rivestimento si posiziona all'interno di quest'ultima assomigliando alla pentola principale quando era vuota. Prima che la prestidigitazione cominci, il doppio fondo pu\u00f2 essere riempito con volatili e come gi\u00e0 detto, vengono usate specialmente colombe ma anche conigli oppure altri animali e oggetti che possono entrare nello spazio a disposizione. Il mago non deve mostrare il lato del coperchio al pubblico, soprattutto mentre effettua il trucco."}
{"id": "1233807", "revid": "183581", "url": "https://it.wikipedia.org/wiki?curid=1233807", "title": "Casse rameica", "text": ""}
{"id": "1233809", "revid": "92723", "url": "https://it.wikipedia.org/wiki?curid=1233809", "title": "Gazzetta di Modena", "text": "La Gazzetta di Modena \u00e8 il principale quotidiano di Modena e provincia.\nIl giornale \u00e8 appartenuto al gruppo editoriale GEDI-la Repubblica fino al 14 dicembre 2020.\nDal 15 dicembre 2020, insieme ai giornali Gazzetta di Reggio, La Nuova Ferrara, Il Tirreno, \u00e8 edita dal gruppo Gruppo SAE \u2013 Sapere Aude Editori S.p.A..\nStoria.\nDal 1859 al 1877.\nFu fondata il 20 giugno 1859, nove giorni dopo il passaggio della citt\u00e0 dal Ducato di Modena e Reggio al Regno di Sardegna.\nNel 1877 il governo scelse l'altro quotidiano cittadino \"Il Panaro\" come \u00abGiornale officiale per le inserzioni degli atti giudiziari ed amministrativi\u00bb. La Gazzetta fu assorbita dal giornale concorrente, che usc\u00ec con la doppia titolazione \"Il Panaro - Gazzetta di Modena\".\nDal 1911 ad oggi.\nIl 17 giugno 1911 usc\u00ec a Modena la \"Gazzetta dell'Emilia-Corriere di Modena\". La testata nacque sulle ceneri della \"Gazzetta dell'Emilia\" (1868-1911), quotidiano fondato a Bologna nel 1868. Chiuso all'inizio di giugno 1911, il giornale fu rifondato a Modena. La nuova testata rec\u00f2 l'indicazione \"Anno LII\", per indicare una continuit\u00e0 ideale con la \"Gazzetta di Modena\", fondata 52 anni prima. Nel 1914 chiuse \"Il Panaro\"; da allora la \"Gazzetta dell'Emilia\" rimase il principale quotidiano della citt\u00e0.\nNel 1945, dopo la fine della Seconda guerra mondiale, il giornale fu sospeso dagli Alleati per la sua compromissione con la Repubblica Sociale Italiana. Nacque \"L'Unit\u00e0 democratica\", organo nel Comitato di Liberazione Nazionale modenese.\nNel secondo dopoguerra il quotidiano riprese il proprio nome originale.\nDirettori.\nNel 1911, quando la \"Gazzetta dell'Emilia\" riprese la pubblicazione a Modena, ne era direttore Cesare Viaggi: questi continu\u00f2 la guida del giornale per altri 26 anni.\nDurante gli ultimi anni del fascismo, dal 15 aprile 1940 la direzione fu affidata a Giuseppe Bertoni e dal 16 maggio 1942 a Rodolfo Monti.\nDopo il 25 luglio 1943, venne nominato direttore il vecchio antifascista Erminio Porta, per tanti anni costretto al silenzio. Con la proclamazione della Repubblica Sociale Italiana, dopo l'8 settembre 1943, fu chiamato alla direzione del giornale Enrico Cacciari, di posizioni oltranziste: se ne giunse all'arresto. La guida dal gennaio 1944 pass\u00f2 a Vittorio Querel, dalla linea meno fanatica, che per questo fu accusato di connivenza con il Comitato di Liberazione Nazionale. Il 21 aprile 1945 fu l'ultimo giorno della \"Gazzetta\": il giorno successivo la prima pagina annunciava finalmente la liberazione della citt\u00e0 sotto la testata \"L'Unit\u00e0 democratica\", organo del CLN, diretto nuovamente da Erminio Porta.\nDalla rifondazione come \"Nuova Gazzetta di Modena\", nel 1981, si avvicendarono alla direzione Candido Bonvicini, Umberto Marchesini, Carlo Accorsi e Pier Vittorio Marvasi fino al 1988.\nNel dicembre 1988 inizi\u00f2 la direzione di Antonio Mascolo, che si protrasse per vent'anni, fino al 25 marzo 2008. Gli succedette Claudio Salvaneschi.\nDa met\u00e0 marzo 2012 al 10 gennaio 2019 il direttore del quotidiano fu Enrico Grazioli. Sostitu\u00ec il predecessore, Antonio Ramenghi, passato alla direzione del \"Mattino di Padova\".\nDall'11 gennaio 2019 al 14 dicembre 2020 \u00e8 stata direttore Roberta Giani.\nIn concomitanza con il cambiamento di propriet\u00e0, il 15 dicembre 2020 \u00e8 divenuto direttore Giacomo Bedeschi."}
{"id": "1233812", "revid": "287204", "url": "https://it.wikipedia.org/wiki?curid=1233812", "title": "Perlativo", "text": "Il caso perlativo \"esprime che qualcosa si \u00e8 spostato 'attraverso' o 'lungo' il referente o il nome contraddistinto da tale desinenza. Il caso si trova nelle lingue australiane aborigene kuku-yalanji e in tocario. "}
{"id": "1233813", "revid": "1305772", "url": "https://it.wikipedia.org/wiki?curid=1233813", "title": "Curb (album)", "text": "Curb \u00e8 l'album di esordio della rock band canadese Nickelback. Registrato ai Turtle Recording Studios di Richmond, British Columbia con il produttore Larry Anschell, fu rilasciato nel 1996 soltanto in Canada. Dopo la firma della band per la Roadrunner Records nel 1999, \"Curb\" fu pubblicato nel resto del mondo il 25 giugno 2002.\nDopo il rilascio del primo EP, \"Hesher\", precedentemente nello stesso anno, i Nickelback registrarono il loro primo album in studio. Parte del materiale fu prodotto a partire dal 1993, e fu scritto principalmente dal cantante e chitarrista della band Chad Kroeger, nonostante siano accreditati tutti e quattro i membri. Sono presenti quattro tracce gi\u00e0 pubblicate nel precedente EP: \"Where?\", \"Left\", \"Fly\" e \"Window Shopper\".\nAl suo rilascio internazionale, nel 2002, \"Curb\" esord\u00ec alla posizione 182 nella Billboard 200 e alla 185 nella UK Albums Chart. Il disco \u00e8 stato certificato oro in Canada e argento nel Regno Unito. \"Fly\" fu l'unico singolo, accompagnato anche da un video musicale, dell'album.\nIl disco.\nLa maggior parte del materiale dell'album di esordio fu scritto dal leader della band Chad Kroeger, a partire dal 1993, che fu notevolmente influenzato dalla musica popolare a Seattle in quel periodo, il grunge. \nLa traccia omonima all'album fu scritta dopo che un amico dei fratelli Kroeger, di nome Kirby, fu coinvolto in un incidente stradale nel quale il guidatore dell'altro veicolo era la propria fidanzata dell'epoca, che rimase uccisa nell'impatto. Parlando dell'incidente, Kroeger ha ricordato: \"Lui si trovava su una collina nel bel mezzo del nulla, su una strada sterrata, e ha avuto un impatto frontale con un altro veicolo. Kirby \u00e8 saltato fuori dalla propria auto sanguinante, picchiando piuttosto male a terra, dopodich\u00e9 ha aperto la porta dell'altra auto e si \u00e8 trovato di fronte la sua ragazza. [...] Ho provato a immaginare come poteva sentirsi in quel momento, ed \u00e8 da l\u00ec che venuta questa canzone.\"\n\"Curb\" fu registrato nel gennaio 1996 ai Turtle Recording Studios di Richmond, British Columbia. \n\"Fly\" e \"Window Shopper\" sono stati ripresi direttamente dal primo EP della band \"Hesher\", registrato ai Crosstown Studios di Vancouver, British Columbia, e rilasciato precedentemente nello stesso anno. \n\"Where?\" e \"Left\" furono anch'essi rilasciati su \"Hesher\", ma sono stati registrati nuovamente per il nuovo album. \"Just For\" fu riproposta nell'album del 2001 Silver Side Up.\nTracce.\nTesti scritti da Chad Kroeger; musica composta da Nickelback, eccetto dove segnato.\nDurata totale: 46:24"}
{"id": "1233814", "revid": "110157", "url": "https://it.wikipedia.org/wiki?curid=1233814", "title": "Ulrichskirchen-Schleinbach", "text": "Ulrichskirchen-Schleinbach \u00e8 un comune austriaco di 2 607 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233815", "revid": "767487", "url": "https://it.wikipedia.org/wiki?curid=1233815", "title": "Unterstinkenbrunn", "text": "Unterstinkenbrunn \u00e8 un comune austriaco di 565 abitanti nel distretto di Mistelbach, in Bassa Austria. Nel 1973 il comune \u00e8 stato soppresso e accorpato a quello di Gaubitsch nel nuovo comune di Gartenbrunn, ma nel 1995 Gaubitsch e Unterstinkenbrunn hanno riacquistato la loro autonomia amministrativa."}
{"id": "1233816", "revid": "287204", "url": "https://it.wikipedia.org/wiki?curid=1233816", "title": "Dragons Forever. Il cinema di azione e arti marziali", "text": "Dragons Forever. Il cinema di azione e arti marziali \u00e8 un saggio sul cinema di arti marziali scritto dallo scrittore e maestro di arti marziali Stefano Di Marino.\nNato come semplice ampliamento del saggio precedente, \"Bruce &amp; Brandon Lee. I segreti del cinema di arti marziali\" (scritto con lo pseudonimo di Stephen Gunn), il saggio ha acquisito una forma pi\u00f9 ampia e dettagliata, fino a diventare una vera e propria guida di questo genere cinematografico."}
{"id": "1233820", "revid": "276327", "url": "https://it.wikipedia.org/wiki?curid=1233820", "title": "G insulare", "text": "G insulare () \u00e8 una forma alternativa della lettera g che assomiglia alla z tagliata, usata nelle isole britanniche. Caratteristica della scrittura insulare, a sua volta derivata dalla semionciale, fu usata inizialmente in Irlanda, passando quindi nell'antico inglese e dando luogo nel medio inglese alla lettera yogh; il medio inglese ha ripreso la g carolingia dal continente, usando le due forme della g come lettere distinte.\nLa g minuscola insulare \u00e8 stata usata nella linguistica irlandese come carattere fonetico per la fricativa velare sonora, IPA //, e per questo motivo \u00e8 stata codificata nel blocco di estensioni fonetiche dell'Unicode del marzo 2005 come U+1D79: .\nLa g insulare \u00e8 anche usata nella scrittura gaelica tradizionale."}
{"id": "1233821", "revid": "2033069", "url": "https://it.wikipedia.org/wiki?curid=1233821", "title": "Popular", "text": "Popular \u00e8 una serie televisiva statunitense scritta da Ryan Murphy (\"Nip/Tuck\", \"Glee\", \"American Horror Story\" e \"The New Normal\") e da Gina Matthews (\"What Women Want\", \"Jake 2.0\"), le cui protagoniste sono due adolescenti completamente opposte nella vita, nei gusti e nella scala di popolarit\u00e0 della loro scuola, ma che vengono costrette a coabitare quando i loro genitori single si conoscono e decidono di convivere.\nA differenza di altri teen-drama, \"Popular\" racconta storie che non potrebbero mai accadere nella vita reale, ma paradossalmente \u00e8 il teen-drama che pi\u00f9 rispecchia la vita liceale. Lo show, nel corso delle due stagioni, ha visto introdurre vari personaggi secondari che hanno progressivamente acquisito grande importanza nello show.\nTrama.\nBrooke McQueen e Sam McPherson sono due studentesse della \"high school\". Sono due spiriti opposti: mentre la prima \u00e8 la cheerleader pi\u00f9 popolare della scuola, la seconda viene snobbata da tutti, tranne che dal suo gruppetto di amici anch'essi molto impopolari. Un giorno i rispettivi genitori, il padre di Brooke e la madre di Sam, decidono di sposarsi, costringendo cos\u00ec le due giovani ad adattarsi a vivere insieme. Inizialmente le due si odiano profondamente, ma col tempo iniziano a diventare amiche e ad avvicinarsi l'una all'altra. Questo per\u00f2 porta a divergenze con i loro gruppi di amici, che per\u00f2 vengono lentamente appianate.\nDei due gruppi nemici fanno parte le migliori amiche delle due protagoniste, ossia da una parte Lily, la caparbia ambientalista e vegetariana che tentenna sulla sua eterosessualit\u00e0 e Carmen, complessata, che cerca a tutti i costi di entrare a far parte del gruppo delle \"cheerleader\". Le amiche di Brooke sono invece la frivola Mary Cherry e la diabolica Nicole Julian, che svolge il ruolo di volta in volta della perfida dea discordia, sempre pronta a giocare con sentimenti e debolezze dei compagni di classe e di scuola.\nNon manca del resto la componente maschile, che vede schierato da una parte il timido ma simpatico Harrison, migliore amico di Sam e il belloccio della scuola Josh, accompagnato dall'inseparabile amico nonch\u00e9 compagno di squadra Sugar Daddy.\nLa serie prende spunto anche da film horror di successo come \"So cosa hai fatto\" (\"I Know What You Did Last Summer\"), facendone la parodia nell'episodio \"I Know What You Did Last Spring Break!\" dove un killer vuole uccidere i ragazzi per aver annullato dei biglietti aerei.\nSempre in tema di parodie, risalta particolarmente l'episodio conclusivo della prima stagione, dal titolo \"Two Weddings and a Funeral\" (\"Due matrimoni e un funerale\"): si hanno tantissime scene spettacolari, tra cui la parte musical, recitata, ballata e cantata da tutti i personaggi della serie. Il cliffhanger si \u00e8 risolto poi nel primo episodio della stagione successiva.\nEpisodi.\nLo show \u00e8 stato trasmesso dalla WB negli Stati Uniti d'America dal 29 settembre 1999 al 18 maggio 2001, su Rai 2 dal 16 giugno 2003 al 15 agosto 2003 (repliche estive nel 2005) e su MTV nella primavera del 2007. Da mercoled\u00ec 1\u00ba agosto 2007 (e successivamente dal luned\u00ec al venerd\u00ec), MTV trasmette in replica la serie dall'episodio pilota alle ore 20:00. Da luned\u00ec 6 febbraio 2012 Deejay TV lo ripropone dal luned\u00ec al venerd\u00ec alle ore 14\nProduzione.\nNel corso dei due anni, \"Popular\" ha riscosso un notevole successo di critica e pubblico, raccogliendo tantissimi premi, tra cui il premio come \"Migliore nuovo telefilm della stagione 2000\" ai Teen Choice Awards, show targato FOX, dove a premiare sono i ragazzi.\nLo show funzion\u00f2 per due stagioni sulla The WB, dal 1999 al 2001. Bench\u00e9 avesse ottenuto ottimi ascolti grazie al pubblico giovanile della rete durante il primo anno (5 milioni di spettatori a settimana con uno share del 6%, un successo per un canale piccolo come la The WB), il \"rating\" croll\u00f2 nella seconda stagione a 2\u00a0500\u00a0000 spettatori da una parte per via della programmazione ballerina e dall'altra in seguito allo spostamento della messa in onda dal mercoled\u00ec al venerd\u00ec sera, giorno in cui si ottengono gli ascolti pi\u00f9 bassi su ogni network americano.\nInoltre, la seconda stagione conta un episodio in meno rispetto alla prima (21 episodi anzich\u00e9 i canonici 22): infatti, la The WB chiese a Ryan Murphy di non girare l'episodio 22 ed utilizzarlo come primo episodio della stagione 3. Nonostante la The WB avesse dato per certo il rinnovo della serie sia a Ryan Murphy sia ai fan (i promo per sponsorizzare l'episodio avevano la dicitura \"\"Season Finale\", cio\u00e8 finale di stagione, non \"Series Finale\"\", cio\u00e8 finale di serie), qualcosa and\u00f2 storto agli Upfronts del maggio 2001 e lo show fu cancellato."}
{"id": "1233822", "revid": "767487", "url": "https://it.wikipedia.org/wiki?curid=1233822", "title": "Wildend\u00fcrnbach", "text": "Wildend\u00fcrnbach \u00e8 un comune austriaco di 1 570 abitanti nel distretto di Mistelbach, in Bassa Austria."}
{"id": "1233823", "revid": "110157", "url": "https://it.wikipedia.org/wiki?curid=1233823", "title": "Wilfersdorf", "text": "Wilfersdorf \u00e8 un comune austriaco di 2 161 abitanti nel distretto di Mistelbach, in Bassa Austria; ha lo status di comune mercato (\"Marktgemeinde\")."}
{"id": "1233824", "revid": "110157", "url": "https://it.wikipedia.org/wiki?curid=1233824", "title": "Wolkersdorf im Weinviertel", "text": "Wolkersdorf im Weinviertel \u00e8 un comune austriaco di 7 072 abitanti nel distretto di Mistelbach, in Bassa Austria; ha lo status di citt\u00e0 (\"Stadtgemeinde\"). Tra il 1969 e il 1972 ha inglobato i comuni soppressi di M\u00fcnichsthal, Obersdorf, Pf\u00f6sing e Riedenthal."}
{"id": "1233825", "revid": "110157", "url": "https://it.wikipedia.org/wiki?curid=1233825", "title": "Achau", "text": "Achau \u00e8 un comune austriaco di 1 402 abitanti nel distretto di M\u00f6dling, in Bassa Austria. Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1233827", "revid": "123355312", "url": "https://it.wikipedia.org/wiki?curid=1233827", "title": "Taqiyya", "text": "La taqiyya () indica, nella tradizione islamica, soprattutto in quella sciita, la possibilit\u00e0 di nascondere o addirittura rinnegare esteriormente la fede, di dissimulare l'adesione a un gruppo religioso, e di non praticare i riti obbligatori previsti dalla religione islamica (ad es. la \"\u1e62al\u0101t\") per sfuggire a una persecuzione o a un pericolo grave e imminente contro s\u00e9 stessi a causa della propria fede islamica. \nIl fine consiste nel non destare sospetti, simulando un atteggiamento accondiscendente e non antagonista, all'interno di una comunit\u00e0 ostile verso il singolo credente o l'intera comunit\u00e0. Il termine arabo \u00e8 traducibile in italiano come paura, stare in guardia, circospezione, timore di Dio, santit\u00e0, ambiguit\u00e0 o dissimulazione, menzogna.\nDefinizione.\nSul suo sito, il Grande Ayatollah sciita Muhammad Fazel Lankarani cos\u00ec risponde alla domanda di un musulmano sulla liceit\u00e0 di nascondere la propria identit\u00e0 islamica:\nParagonabile alla \"taqiyya\" \u00e8 il sostantivo kitm\u0101n (, traducibile come \"discrezione, o riserva mentale\"), che consiste nel dire solo una parte della verit\u00e0 riconoscendosi il diritto a una \"riserva mentale\" per celare le proprie reali convinzioni. Ovviamente, \u00e8 assai improprio parlare di \"taqiyya\" o di \"kitm\u0101n\" quando manchi l'elemento fondamentale del rischio grave e imminente per la propria incolumit\u00e0 e la propria fede.\nApplicabilit\u00e0.\n\"Taqiyya\" e \"kitm\u0101n\", come ogni altro precetto islamico, hanno precisi ambiti di applicazione, malgrado faccia strutturalmente difetto, in ambito islamico, l'esistenza di un'autorit\u00e0 religiosa unica, universalmente riconosciuta da tutti i musulmani, con l'eccezione dello sciismo che pu\u00f2 occasionalmente godere dell'insegnamento di un \"Marja\u02bf\". Ad es. secondo gli sciiti, la \"taqiyya\" e il \"kitm\u0101n\" possono essere usate legittimamente solo da musulmani ingiustamente perseguitati mentre per alcuni sunniti essi sono comunque atti inammissibili, giudicati ipocriti e indizi di mancanza di fede e di fiducia in Dio.\nIn ogni caso, se colpevoli di un qualche misfatto, il tentativo di occultamento del crimine non \u00e8 ammissibile, n\u00e9 sotto un profilo legale, n\u00e9 (ovviamente) sotto uno puramente morale. In tal caso quindi per l'Islam tutto non c'\u00e8 alcuno spazio ammissibile per la dissimulazione.\nIl pensiero islamico, quindi, giudica \"martire\" chi affermi la propria fede anche di fronte a un pericolo grave e imminente ma non reputa tale \"martirio\" obbligatorio.\nUtilizzo nella storia.\nI gruppi minoritari islamici, come gli sciiti ed i kharigiti, nel corso dei secoli hanno dovuto ricorrere spesso alla \"taqiyya\" o al \"kitm\u0101n\" poich\u00e9 la rivalit\u00e0 con i \"sunniti\" era evidente e lo \u00e8 tuttora. Per questo motivo si \u00e8 portati a credere che la \"taqiyya\" non faccia parte del sunnismo poich\u00e9 loro non trovano doveroso nascondere la propria fede poich\u00e9 il sunnismo si basa sulla \"sunna\" e quindi la vita del Profeta in cui egli e i suoi compagni tenevano stretta la propria fede ad ogni costo senza nascondere.\nCi sono anche altri pensieri tra i sunniti ossia secondo il teologo sunnita al-Ghaz\u0101l\u012b, invece, mentire per proteggere se stessi o altri \u00e8 ammissibile in alcune circostanze.\nClassico esempio di \"taqiyya\" sunnita \u00e8 rappresentato dai moriscos spagnoli che, dopo la \"Reconquista\", per tutto il XVI secolo, dovettero confrontarsi con la conversione forzata al Cristianesimo, da dimostrare con pratiche come il comunicarsi, il mangiare maiale, il consumare bevande alcoliche, il non lavarsi pi\u00f9 volte quotidianamente o il non circoncidere i figli. Per questa ragione i moriscos sollecitarono a pi\u00f9 riprese \"fatw\u0101\" di faqih nord-africani circa la legalit\u00e0 e i limiti dell'uso della \"taqiyya\" per quanto riguardava la loro situazione:\nI drusi, una setta religiosa nata dall'alveo sciita ismailita (e che si dichiara musulmana sebbene la gran parte dei musulmani non la consideri tale), praticano una \"taqiyya\" permanente, osservando con puntualit\u00e0 i precetti religiosi maggioritari del luogo dove risiedono: fingono di essere cristiani con i cristiani e musulmani con i musulmani, sia per risparmiarsi le persecuzioni, sia per celare i riti del loro credo, caratterizzato da grande segretezza e che non possono essere rivelati ad altri.\nLo stesso accade con lo yazidismo in cui alcune popolazioni curde sono solite fingere di aderire alle pratiche sunnite, proprie della maggioranza del loro gruppo etnico.\nAnalogie con altre fedi.\nLa \"taqiyya\" ha analogie con il \"Nicodemismo\" (da Nicodemo, il ricco seguace del Cristo che finse di non conoscerlo sul Calvario) che venne praticato e legittimato da alcuni, con caratteristiche simili, durante le guerre di religione tra cattolici e protestanti o successive alla Riforma nel XVI secolo.\nNell'ebraismo, la Halakhah (le leggi religiose) prevede, durante le persecuzione, la violabilit\u00e0 di tutti i precetti ad eccezione della proibizione dell'idolatria, dell'incesto e dell'assassinio. In questi casi ci si attende, infatti, il sacrificio della vita. Non esiste una effettiva proibizione ad abbracciare un'altra religione, a meno che questo non supponga la violazione di altre leggi. Mos\u00e8 Maimonide, il pi\u00f9 grande filosofo ebreo della Penisola iberica, giustific\u00f2 questo comportamento tra i suoi correligionari in Yemen nella sua \"Iggereth Teiman\" (\"Lettera allo Yemen\")."}
{"id": "1233829", "revid": "439868", "url": "https://it.wikipedia.org/wiki?curid=1233829", "title": "La Nuova Ferrara", "text": "la Nuova Ferrara \u00e8 il principale quotidiano locale di Ferrara e provincia che si \u00e8 affiancato alla cronaca di Ferrara de il Resto del Carlino gi\u00e0 presente in precedenza dal 1926. \nla Nuova Ferrara \u00e8 edito dalla Finegil Editoriale S.p.A.\nStoria.\nIl quotidiano \u00e8 stato fondato il 5 aprile 1989.\nDopo i primi anni si \u00e8 diffuso in tutta la provincia con pagine dedicate ai principali comuni di Cento, Bondeno, Copparo, Argenta, Portomaggiore, Comacchio e Goro.\nRedazioni.\nOltre alla sede principale a Ferrara, posta nell'edificio all'angolo tra piazza Trento e Trieste e corso Porta Reno che sostitu\u00ec negli anni cinquanta lo storico Palazzo della Ragione, nei mesi estivi \u00e8 attiva una redazione al Lido degli Estensi dedicata al turismo delle localit\u00e0 balneari dei lidi di Comacchio.\nDiffusione.\nDati Ads - Accertamenti Diffusione Stampa"}
{"id": "1233831", "revid": "1305772", "url": "https://it.wikipedia.org/wiki?curid=1233831", "title": "(You Gotta) Fight for Your Right (to Party)", "text": "(You Gotta) Fight for Your Right (to Party) (\"dovete lottare per il vostro diritto di festeggiare\") fu il quarto singolo dei Beastie Boys ad estratto dal loro album del 1986 \"Licensed to Ill\", che li port\u00f2 alla notoriet\u00e0. Il singolo fu il primo successo hip hop portato alla ribalta da un gruppo di ragazzi bianchi, ed \u00e8 rimasto uno dei pezzi pi\u00f9 noti del gruppo. Raggiunse il 7\u00ba posto nella Billboard 100 e fu inserito nella The Rock and Roll Hall of Fame's 500 Songs that Shaped Rock and Roll. I Beastie Boys inclusero il pezzo in due greatest hits, \"The Sounds of Science\" del 1999 e \"Solid Gold Hits\" del 2005.\nStoria.\nIronicamente la canzone, il cui testo era inteso come parodia delle canzoni da party, come \"Smokin' In the Boys Room\" e \"I Wanna Rock\", fu recepita da una parte considerevole dell'audience come seria. Mike D ebbe modo di affermare: \nI riff di chitarra e il solo furono suonati da Kerry King, chitarrista degli Slayer.\nNonostante la canzone sia probabilmente la pi\u00f9 famosa del gruppo, i Beastie Boys ne hanno preso le distanze. Nelle note di copertina di \"The Sounds of Science\", MCA afferma scherzosamente che la canzone \"fa schifo\", ammettendo per\u00f2 che senza di essa l'album sarebbe stato incompleto. Il pezzo non viene proposto live dal 1987."}
{"id": "1233832", "revid": "46291", "url": "https://it.wikipedia.org/wiki?curid=1233832", "title": "Primulaceae", "text": "La famiglia delle Primulacee (Primulaceae) \u00e8 una famiglia di piante che prende nome dalla notissima primula. Comprende quasi mille specie e una dozzina di generi (fino a 25-28 per alcuni studiosi).\nCaratteristiche.\nLe Primulacee sono tutte erbe generalmente perenni, in alcuni casi anche annue.\nIn molte specie le foglie sono riunite in rosette basali.\nI fiori sono regolari (con poche eccezioni), simpetali, tipicamente con cinque petali e cinque sepali. Esistono specie con fiori solitari e altre con fiori raccolti in infiorescenze.\nIl frutto \u00e8 una capsula.\nLe radici sono spesso rizomatose.\nSistematica.\nSecondo il Sistema Cronquist le Primulacee appartengono all'ordine dei Primulales e comprendono i seguenti generi:\nSecondo la classificazione APG II , le Primulacee appartengono all'ordine delle Ericali e comprendono i seguenti generi:\nAlcune differenze sono dovute alla diversa ripartizione dei generi tra le due famiglie affini delle Primulacee e delle Mirsinacee."}
{"id": "1233833", "revid": "6923", "url": "https://it.wikipedia.org/wiki?curid=1233833", "title": "Progetto del Museo Guggenheim Guadalajara", "text": "Il progetto del Museo Guggenheim Guadalajara riguard\u00f2 la fondazione del sesto museo della Solomon R. Guggenheim Foundation nel mondo, con sede nella citt\u00e0 messicana di Guadalajara. Si era stabilito di costruirlo nel parco \"Mirador Independencia\", nell'area metropolitana della citt\u00e0.\nPer la scelta del progetto fu indetto un concorso architettonico internazionale di cui risult\u00f2 vincitore l'architetto messicano Enrique Norten dello studio \"TEN Arquitectos\". Alla competizione parteciparono anche architetti come Jean Nouvel, dell'\"Ateliers Jean Nouvel\" di Parigi, Hani Rashid e Lise Anne Couture, del gruppo \"Asymptote Architecture\" di New York.\nIl progetto, che avrebbe dovuto essere completato nel 2011, \u00e8 stato annullato nel 2009. Se il museo fosse stato costruito, la sua torre sarebbe stata alta 180 metri, con uno sviluppo in verticale di 24 piani.\nRiguardo ai motivi di tale cancellazione, la Fondazione Guggenheim ha dichiarato di aver preferito concentrarsi sul completamento dell'omonimo museo ad Abu Dhabi e di volersi dedicare alle altre strutture Guggenheim gi\u00e0 esistenti."}
{"id": "1233843", "revid": "2138421", "url": "https://it.wikipedia.org/wiki?curid=1233843", "title": "Massimiliano III d'Austria", "text": "Biografia.\nDal 1585 in poi, divenne Gran Maestro dell'ordine dei Cavalieri Teutonici (\"Hochmeister des Deutschen Ordens\") e amministratore della provincia di Prussia. La Prussia era stata secolarizzata qualche decennio prima, quando il gran maestro dell'ordine si era convertito al protestantesimo.\nL'Arciduca Massimiliano era nipote di Anna di Boemia e Ungheria, figlia ed erede di Ladislao II di Boemia ed Ungheria, a sua volta figlio maggiore di Casimiro IV di Polonia.\nNel 1587 Massimiliano divenne candidato come re della confederazione polacco-lituana, a seguito della morte del re polacco Stefano I B\u00e1thory. L'elezione fu vinta da un altro candidato, Sigismondo III Vasa, Principe di Svezia, nipote di Sigismondo I il Vecchio. Quando Massimiliano tent\u00f2 di risolvere la questione a proprio favore inviando un esercito contro Sigismondo III e dando inizio alla prima guerra di successione polacca (1587-1588), venne sconfitto nella battaglia di Byczyna dagli alleati di Sigismondo, che venne proclamato re. Venne catturato e rilasciato solo dopo l'interessamento personale del papa Sisto V. Nel 1589, rinunci\u00f2 ai suoi diritti sulla corona polacca. L'inattivit\u00e0 del fratello imperatore, Rodolfo II, nella questione ne peggior\u00f2 la reputazione.\nDal 1593 al 1595 Massimiliano divenne reggente per conto del giovane cugino, Ferdinando, Arciduca dell'Austria Interiore. Successivamente, nel 1595 succedette allo zio Ferdinando II d'Austria nel dominio dei suoi territori (l'Austria Anteriore), incluso il Tirolo, dove diede prova di una fervida volont\u00e0 di promuovere la Controriforma. Si impieg\u00f2 per deporre Melchior Khlesl, e per assicurarsi che l'arciduca Ferdinando, il suo ex pupillo, succedesse nella carica di imperatore del Sacro Romano Impero.\nL'eredit\u00e0 pi\u00f9 nota di Massimiliano fu senz'altro un tocco (cappello) arciducale di stile barocco che si trova oggi nella sala del tesoro del monastero di Klosterneuburg e venne usato per le cerimonie pi\u00f9 importanti sino al 1835.\n\u00c8 sepolto nel Duomo di Innsbruck, in un sontuoso mausoleo bronzeo a baldacchino del 1629."}
{"id": "1233846", "revid": "124296321", "url": "https://it.wikipedia.org/wiki?curid=1233846", "title": "La Nuova di Venezia e Mestre", "text": "La Nuova di Venezia e Mestre, noto anche come la Nuova Venezia, \u00e8 il primo quotidiano di Venezia e della omonima citt\u00e0 metropolitana.\nLa Nuova Venezia \u00e8 un quotidiano edito dalla Finegil Editoriale S.p.A.\nStoria.\nNel 1976 Arnoldo Mondadori aveva fondato il quotidiano nazionale \"la Repubblica\" al 50 per cento con Carlo Caracciolo, gi\u00e0 proprietario de \"l'Espresso\" e storici giornali di provincia come \"Il Mattino di Padova\" e \"la Tribuna di Treviso\", considerate imprese editoriali redditizie e illuminate.\nNel 1984 Giorgio Mondadori, cercando di mantenere le dimensioni della parte dell'impero editoriale ereditato dal padre Arnoldo, si accord\u00f2 con Caracciolo per affiancare i due quotidiani veneti con una terza e nuova testata giornalistica locale per sfidare lo storico monopolio del \"Gazzettino\".\nI tre giornali veneti furono affidati alla direzione unica di Lamberto Sechi, che gi\u00e0 aveva portato al successo la rivista \"Panorama\", settimanale di Mondadori diventato con lui concorrente alla pari con \"l'Espresso\".\nDiffusione.\nLa Nuova di Venezia e Mestre ha le proprie redazioni nel capoluogo e a Mestre e corrispondenti in tutta l'omonima citt\u00e0 metropolitana.\nLa cronaca locale \u00e8 suddivisa in base alle aree pi\u00f9 popolose: Venezia, Mestre, Marghera, Dolo, Mira, Riviera, Marcon, Spinea, Mirano, Martellago, Noale, Chioggia, Cavarzere, San Don\u00e0 di Piave, Jesolo, Cavallino, Portogruaro, Caorle e Bibione.\nFonte: Accertamenti Diffusione Stampa (ADS)"}
{"id": "1233848", "revid": "2048388", "url": "https://it.wikipedia.org/wiki?curid=1233848", "title": "Shao Jiayi", "text": "Carriera.\nClub.\nHa iniziato la carriera nel Guoan di Pechino. Ha poi militato nel Monaco 1860 per due stagioni e mezza prima di trasferirsi all'Energie Cottbus. Qui resta per cinque stagioni, collezionando 100 presenze e segnando 15 reti. Nel 2011 viene ceduto al Duisburg, per poi, dopo aver giocato 10 partite segnando anche 1 gol, tornare a giocare in Cina, nella squadra che lo lanci\u00f2, il Guoan.\nNazionale.\nTra il 2000 ed il 2010 \u00e8 stato titolare nella nazionale cinese, con cui ha anche segnato 8 gol in 47 presenze."}
{"id": "1233849", "revid": "165081", "url": "https://it.wikipedia.org/wiki?curid=1233849", "title": "Shaq", "text": ""}
{"id": "1233853", "revid": "110157", "url": "https://it.wikipedia.org/wiki?curid=1233853", "title": "Biedermannsdorf", "text": "Biedermannsdorf \u00e8 un comune austriaco di 2 944 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1233854", "revid": "287204", "url": "https://it.wikipedia.org/wiki?curid=1233854", "title": "Anagrafe degli italiani residenti all'estero", "text": "L'Anagrafe degli italiani residenti all'estero, meglio nota con l'acronimo AIRE, \u00e8 il registro dei cittadini italiani che risiedono all'estero. \u00c8 stata istituita con la legge 470 del 27 ottobre 1988. L'AIRE sta confluendo, con l'Anagrafe comunale della popolazione residente, nell'Anagrafe nazionale della popolazione residente, gestita in modo centralizzato dal ministero dell'interno.\nStatistiche.\nUltimo rilevamento.\nSecondo le statistiche dell'AIRE, al 31 dicembre 2012 c'erano italiani residenti all'estero, in crescita del 3,1% rispetto al 2011, e cos\u00ec ripartiti nelle quattro circoscrizioni elettorali estere per le elezioni politiche:\nTenendo in conto che i cittadini italiani residenti in Italia sono poco meno di 56 milioni su una popolazione di oltre 60 milioni, la percentuale di italiani residenti all'estero \u00e8 circa l'8% del totale. Secondo le stime del gennaio 2017 essi sono ."}
{"id": "1233855", "revid": "124882907", "url": "https://it.wikipedia.org/wiki?curid=1233855", "title": "Metropolitan Museum of Art", "text": "Il Metropolitan Museum of Art, a cui spesso ci si riferisce con il nomignolo di \"The Met\", \u00e8 uno dei pi\u00f9 grandi ed importanti musei degli Stati Uniti. La sua sede principale si trova sul lato orientale del Central Park a New York, lungo quello che viene chiamato il \"Museum Mile\" (cio\u00e8 il \"Miglio dei musei\"). Nel 1986 \u00e8 stato inserito nella lista dei National Historic Landmark. Il Met dispone anche di una sede secondaria, chiamata \"The Cloisters\", dedicata interamente all'arte medievale.\nLa collezione permanente del Met contiene pi\u00f9 di due milioni di opere d'arte, suddivise in diciannove sezioni.\nSono permanentemente esposte opere risalenti all'antichit\u00e0 classica e all'antico Egitto, dipinti e sculture di quasi tutti i pi\u00f9 grandi maestri Europei, e una vasta collezione di arte statunitense e moderna. Il Met possiede anche una notevole quantit\u00e0 di opere d'arte africane, asiatiche, dell'Oceania, bizantine e islamiche. Il museo ospita anche delle collezioni enciclopediche di strumenti musicali, abiti e accessori d'epoca e armi ed armature antiche provenienti da tutto il mondo.\nNelle gallerie del museo sono sempre esposte importanti ricostruzioni d'interni, che spaziano dalla Roma del I secolo al moderno design statunitense. Oltre all'esposizione permanente, il Met organizza ed ospita grandi mostre itineranti per tutto il corso dell'anno.\nLa storia.\nIl Metropolitan Museum of Art fu inaugurato il 20 febbraio 1872 durante la presidenza di Ulysses S. Grant, ed era originariamente ospitato da un palazzo al n. 681 della Quinta Strada. Il suo primo presidente fu John Taylor Johnston, un dirigente delle ferrovie la cui collezione privata serv\u00ec da base di partenza per il museo, mentre l'editore George Palmer Putnam entr\u00f2 a far parte del gruppo dirigenziale con la carica di Sovrintendente. Sotto la loro guida il patrimonio del Met, che inizialmente consisteva in un sarcofago romano di pietra e di 174 dipinti (per lo pi\u00f9 di provenienza europea), crebbe molto rapidamente, fino ad superare lo spazio disponibile.\nNel 1873, in occasione dell'acquisto da parte del Met della collezione di antichit\u00e0 cipriote di Luigi Palma di Cesnola, il museo abbandon\u00f2 la sede sulla Quinta Strada per spostarsi nella \"Douglas Mansion\", ad ovest della Quattordicesima Strada. Tuttavia anche questa nuova sistemazione fu temporanea; dopo alcune trattative con la citt\u00e0 di New York il Met acquist\u00f2 un terreno sul lato est del \"Central Park\" dove venne edificata la sua sede permanente, una costruzione neogotica in mattoni rossi progettata dagli architetti Calvert Vaux e Jacob Wrey Mould.\nDa allora il Met non si \u00e8 pi\u00f9 spostato e la struttura originale fa tuttora parte del palazzo che lo ospita attualmente. Il museo per\u00f2 ha naturalmente continuato ad ingrandirsi nel corso degli anni, aggiungendo tra l'altro la caratteristica facciata in stile Beaux-Arts progettata da Richard Morris Hunt e completata nel 1926. Nel 2006 il palazzo del Met \u00e8 lungo circa 450 metri ed occupa un'area di pi\u00f9 di 180\u00a0000 m\u00b2, 20 volte pi\u00f9 della costruzione originale del 1880.\nI direttori.\nNove sono stati i direttori del Metropolitan Museum:\nI presidenti.\nCi sono stati quindici presidenti del Met:\nI reparti.\nLa collezione permanente del Met \u00e8 divisa in 19 settori diversi, ciascuno dei quali viene seguito da uno staff specializzato di curatori, restauratori e studiosi.\nArte egizia.\nNonostante la maggior parte dei primi pezzi d'arte egizia acquisiti dal Met provenissero da collezioni private, attualmente quasi la met\u00e0 della collezione \u00e8 composta da reperti rinvenuti durante scavi archeologici condotti direttamente dal museo e realizzati nel periodo 1906 - 1941. Ne fanno parte pi\u00f9 di 36\u00a0000 pezzi che vanno dall'et\u00e0 paleolitica fino all'epoca del dominio romano e quasi tutti sono permanentemente esposti nelle 40 gallerie che compongono la vasta ala del museo dedicata a questo periodo. Tra i pezzi pi\u00f9 rappresentativi si segnalano 24 modellini di legno, scoperti nel 1920 in una tomba a Deir el-Bahari, che ritraggono con ricchezza di dettagli genuini scorci della vita egiziana nel periodo del medio regno: barche, giardini e scene di quotidiana vita casalinga. Il vero pezzo forte della collezione continua per\u00f2 ad essere il Tempio di Dendur. Dopo essere stato smontato dal governo egiziano per salvarlo dalle acque dopo la costruzione della diga di Assuan, il grande tempio in arenaria fu dato agli Stati Uniti nel 1965 e nel 1978 fu ricostruito nell'ala Sackler del Met. Ospitato da un vasto salone, parzialmente circondato da una vasca piena d'acqua e illuminato da una vetrata ampia come l'intera parete che si affaccia sul Central Park, il Tempio di Dendur \u00e8 una delle principali attrazioni del museo.\nArte mediorientale antica.\nA partire dalla fine del XIX secolo il Met inizi\u00f2 ad acquisire opere d'arte e manufatti del Vicino Oriente. Iniziando con alcune tavolette e sigilli con iscrizioni di tipo cuneiforme, la collezione del museo \u00e8 man mano cresciuta fino a comprendere pi\u00f9 di 7.000 pezzi. Presenta la storia della regione a partire dal Neolitico e, passando per la caduta dell'Impero Sasanide e la fine della tarda antichit\u00e0, include tra le altre opere sumere, ittite, sasanidi, assire, babilonesi e elamite al tempo del medioevo, oltre ad una vasta raccolta di oggetti risalenti all'Et\u00e0 del bronzo. Tra i pezzi pi\u00f9 notevoli un gruppo di \"lamassu\" monumentali provenienti dal palazzo del re assiro Ashur-nasir-pal II.\nArte greca e romana.\nLa collezione del Met di arte greca e romana comprende pi\u00f9 di 35\u00a0000 opere. La collezione \u00e8 stata iniziata nel momento stesso della fondazione del museo; il primo pezzo del museo fu un sarcofago romano, tuttora esposto al pubblico. Tra le molte opere di grande importanza presenti nella collezione vi sono il monumentale sarcofago di Amato e lo splendidamente decorato carro etrusco noto come il \"Carro di Monteleone\". La collezione comprende anche pezzi di et\u00e0 pi\u00f9 antica provenienti dalle stesse aree geografiche, i pi\u00f9 notevoli dei quali sono un gruppo di statue risalenti al III millennio a.C. ritrovate nelle isole Cicladi alcune delle quali hanno un aspetto cos\u00ec stilizzato ed astratto da poter essere scambiate per opere moderne. Nelle gallerie sono presenti molti grandi affreschi e bassorilievi risalenti ad epoche diverse tra cui la ricostruzione completa di una stanza da letto di una villa romana ritrovata a Boscoreale dopo che l'eruzione del Vesuvio del 79 d.C. l'aveva sepolta. Nel 2007 le gallerie dedicate all'arte greca e romana del Met sono state ampliate di circa 6\u00a0000 m\u00b2, permettendo cos\u00ec di esporre in via permanente la maggior parte della collezione.\nArte asiatica.\nLa sezione del Met dedicata all'Asia presenta una raccolta di opere d'arte che molto probabilmente \u00e8 la pi\u00f9 vasta nel mondo occidentale. La sua origine risale ai primi anni dalla fondazione del museo: molti dei filantropi che fecero le prime donazioni al museo avevano nelle loro collezioni delle opere d'arte asiatica. Attualmente la raccolta occupa un'intera ala del museo, comprende pi\u00f9 di 60\u00a0000 pezzi e abbraccia un periodo di 4\u00a0000 anni. Nella sezione sono rappresentate tutte le civilt\u00e0 asiatiche e le opere in esposizione includono tutti i tipi di arte decorativa, dalla pittura, alle stampe, alla scultura agli oggetti in metallo. La sezione \u00e8 nota per la sua completa collezione di dipinti e modelli calligrafici cinesi, cos\u00ec come per le opere nepalesi e tibetane. La collezione non comprende soltanto opere d'arte od oggetti per uso religioso o rituale; molti dei pezzi pi\u00f9 celebri sono infatti oggetti d'uso comune. \u00c8 presente anche una ricostruzione completa di un giardino cinese della Dinastia Ming basato su uno dei cortili del \"Giardino del maestro delle reti da pesca\" di Suzhou.\nArte africana, oceanica, e americana.\nIl Met acquis\u00ec un primo lotto di antichit\u00e0 peruviane nel 1882, ma non inizi\u00f2 ad occuparsi veramente di opere africane, oceaniche e del resto delle Americhe fino al 1969, quando l'uomo d'affari e filantropo Nelson A. Rockefeller don\u00f2 al museo la sua collezione personale, che comprendeva pi\u00f9 di 3\u00a0000 pezzi. Attualmente la collezione del Met ne comprende pi\u00f9 di 11\u00a0000 e li ospita nell'ala Rockefeller, situata nella parte meridionale del museo e ampia 4\u00a0000 m\u00b2. La collezione spazia dalle rocce dipinte dagli australiani aborigeni 40\u00a0000 anni fa, ad un gruppo di pali commemorativi intagliati dagli Asmat della Nuova Guinea, ad un'eccezionale raccolta di oggetti personali e da cerimonia provenienti dal Regno del Benin in Nigeria. La variet\u00e0 dei reperti presenti in questa collezione \u00e8 senza dubbio la pi\u00f9 ampia di ogni altro settore del museo, dato che include davvero di tutto, dai metalli preziosi agli aculei di porcospino.\nArte islamica.\nLa collezione del Met di arte islamica non si limita a radunare oggetti religiosi, anche se di tale categoria pu\u00f2 essere cos\u00ec classificato. Molti dei 12\u00a0000 pezzi sono oggetti di uso comune, tra cui ceramiche ed arazzi, appartenenti a tutte le zone di influenza islamica, dalla Spagna al Nordafrica all'Asia centrale. La parte pi\u00f9 importante della collezione \u00e8 rappresentata dalla raccolta di miniature provenienti dall'Iran e dall'Impero indiano Moghul. Sono presenti anche modelli calligrafici sia di provenienza religiosa che secolare, come i decreti di Solimano il Magnifico o vari Corani manoscritti, che rappresentano varie epoche e stili. Come molte altre sezioni del museo anche quella di arte islamica contiene pezzi d'arredamento, tra cui la ricostruzione completa della \"Stanza di Nur Al-Din\", proveniente da una residenza di Damasco del XVIII secolo.\nArte medievale.\nLa collezione del Met di arte medievale si compone di una vasta gamma di oggetti d'arte occidentale che va dal IV secolo all'inizio del XVI secolo, oltre che prodotti della cultura bizantina e oggetti di epoca premedievale non inseriti nella collezione greco-romana. In totale la sezione di arte medievale conta su circa 11\u00a0000 pezzi, suddivisi tra l'edificio principale sulla Quinta strada e la sede distaccata chiamata \"The Cloisters\".\nEsposizione principale.\nLa collezione di arte medievale presente nel corpo principale del museo, localizzata al primo piano nella galleria dedicata, contiene circa 6\u00a0000 opere. La galleria principale ospita la maggior parte delle opere di origine bizantina, affiancate ad alcune di origine europea, che per\u00f2 sono per la maggior parte esposte presso \"The Cloisters\". Vi sono un gran numero di arazzi e statue di carattere religioso o funerario, mentre nelle gallerie laterali sono esposte opere di minori dimensioni come pezzi di gioielleria in oro e avorio e reliquiari.\nThe Cloisters.\n\"The Cloisters\" fu realizzato per un'idea di William R. Valentiner, talentuoso curatore di origine tedesca della sezione Arti decorative al Metropolitan Museum, e grazie alle cospicue donazioni di John Davison Rockefeller jr, uno dei principali benefattori del Met. Dal 1927 vengono raccolte parti di chiese e monasteri da tutta Europa e radunate a Manhattan. Completato pi\u00f9 di dieci anni dopo, nel 1938, the Cloisters \u00e8 un edificio del museo dedicato esclusivamente ad ospitare l'arte medievale, situato nel Fort Tryon Park. La collezione esposta originariamente era quella di un precedente e diverso museo, raccolta da George Grey Barnard e acquistata \"in toto\" da Rockefeller nel 1925 per donarla al Met.\n\"The Cloisters\" (it. I Chiostri) prende questo nome dai cinque chiostri medievali francesi la cui struttura, dopo essere stata recuperata e restaurata, \u00e8 stata incorporata nella moderna costruzione del museo. La collezione esposta ospita molti oggetti di eccezionale bellezza rilevanza storica.\nPittura europea.\nIl Met conta su una delle migliori collezioni al mondo di dipinti di scuola europea. Anche se le opere sono soltanto circa 2\u00a0200, tra esse si trovano alcuni dei pi\u00f9 celebri e immediatamente riconoscibili dipinti del mondo. Le acquisizioni pi\u00f9 importanti hanno da sempre interessato questa sezione, concentrandosi soprattutto su dipinti dei grandi maestri del passato e del XIX secolo, ponendo una particolare attenzione alle scuole francese, italiana e olandese. Nella raccolta sono rappresentati moltissimi grandi artisti: Il museo possiede 37 dipinti di Monet, 21 opere ad olio di C\u00e9zanne e 18 di Rembrandt, tra cui \"Aristotele contempla il busto di Omero\".\nI 5 dipinti di Vermeer costituiscono la pi\u00f9 grande raccolta di opere dell'artista al mondo. Tra gli altri capolavori della collezione l'\"Autoritratto con cappello di paglia\" di Van Gogh, \"I mietitori\" di Pieter Bruegel il Vecchio e \"La morte di Socrate\" di Jacques-Louis David. Negli ultimi decenni il Met ha seguito la politica di vendere alcuni dei suoi pezzi \"minori\" per poterne acquistare un numero minore ma di livello \"mondiale\". Anche se questo modo di gestire il museo resta discusso, ha permesso di acquisire un certo numero di straordinari (e straordinariamente costosi) capolavori, ad iniziare dal \"Juan de Pareja\" di Vel\u00e1zquez nel 1971. Una delle ultime acquisizioni del museo \u00e8 la \"Madonna con bambino\" di Duccio di Buoninsegna che \u00e8 costato pi\u00f9 di 32 milioni di euro, pi\u00f9 del doppio di quanto il museo avesse mai pagato un dipinto fino a quel momento. Il dipinto misura soltanto cm. 23 x 15, ma \u00e8 stato soprannominato la \"Monna Lisa del Met\".\nScultura ed arti decorative europee.\nAnche se alla pittura europea \u00e8 dedicata una sezione a parte, anche le altre forme d'espressione artistica europee sono ben rappresentate al Met. Di fatto la collezione di scultura ed arti decorative europee \u00e8 una delle pi\u00f9 vaste sezioni del museo, dal momento che racchiude pi\u00f9 di 50\u00a0000 pezzi che coprono un periodo che va dal XV secolo all'inizio del XX. La collezione si concentra in modo particolare sulla scultura rinascimentale, ma comprende anche pezzi d'arredamento, gioielli, vetri, ceramiche, arazzi, stoffe, strumenti matematici e per la misurazione del tempo. I visitatori possono entrare in dozzine di stanze completamente arredate con materiali d'epoca e trasferite nelle gallerie del Met. Fa parte della collezione un patio del XVI secolo prelevato dal castello spagnolo di V\u00e9lez-Blanco e meticolosamente ricostruito. Alcune delle opere pi\u00f9 importanti presenti nella sezione sono il \"Baccanale\" di Bernini, \"I cittadini di Calais\" di Rodin e varie opere di Houdon, tra cui il \"Busto di Voltaire\"e il famoso ritratto della figlia Sabine.\nPittura e scultura statunitensi.\nA partire dalla sua fondazione il Metropolitan Museum of Art ha posto un'attenzione particolare nell'acquisizione di arte statunitense. Il primo pezzo che entr\u00f2 a far parte della collezione del Met fu una scultura allegorica di Hiram Powers intitolata \"California\", acquisita nel 1870, che \u00e8 tuttora esposta nelle gallerie del museo. Nei decenni seguenti la collezione \u00e8 cresciuta fino ad includere pi\u00f9 di 1\u00a0000 dipinti, 600 sculture e 2\u00a0600 disegni, coprendo l'intera storia dell'arte statunitense a partire dal primo periodo coloniale fino all'inizio del XX secolo. La collezione comprende molti dei pi\u00f9 famosi dipinti statunitensi, tra cui il ritratto di George Washington ad opera di Gilbert Stuart e l'imponente \"Washington Crossing the Delaware\" di Emanuel Leutze. Sono presenti anche capolavori di celebri artisti come Winslow Homer, George Caleb Bingham, John Singer Sargent, James McNeill Whistler e Thomas Eakins.\nArti decorative statunitensi.\nIl settore di Arti decorative statunitensi comprende circa 12\u00a0000 pezzi, che vanno dalla fine del XVII all'inizio del XX secolo. Anche se il Met aveva acquisito le sue prime opere d'arte di questo tipo nel 1909 grazie ad una donazione di Margaret Olivia Slocum Sage, moglie del finanziere Russell Sage, un settore specificamente dedicato alle opere statunitensi non fu in realt\u00e0 aperto fino al 1934. Uno dei pezzi forti del reparto di Arti decorative americane \u00e8 la vasta collezione di vetrate colorate. La collezione, probabilmente la pi\u00f9 grande del mondo, include diversi pezzi creati da Louis Comfort Tiffany. Il reparto \u00e8 inoltre molto noto per le sue 25 stanze in ognuna delle quali \u00e8 stato ricreato un ambiente completo d'arredamento e decorazioni risalente ad un particolare periodo storico, oppure interamente opera di un importante stilista. Attualmente il settore comprende anche un grande raccolta di pezzi d'argenteria, tra cui si trovano vari pezzi realizzati da Paul Revere come opere di Tiffany &amp; Co.\nDisegni e stampe.\nAnche altre sezioni contengono un certo numero di disegni e stampe, ma l'apposita sezione \u00e8 specificamente dedicata ad opere nordamericane ed europee realizzate a partire dal periodo successivo al medioevo. Attualmente la collezione disegni e stampe comprende pi\u00f9 di 11\u00a0000 disegni, 1\u00a0500\u00a0000 stampe e 12\u00a0000 libri illustrati. La collezione \u00e8 cresciuta molto rapidamente a partire dalla prima donazione di 670 disegni fatta da Cornelius Vanderbilt nel 1880. Vi sono rappresentati tutti i pi\u00f9 grandi maestri europei che si dedicarono a questa forma d'arte. La sezione contiene infatti tra le altre, opere di Michelangelo, Leonardo, Rembrandt, Van Dyck, D\u00fcrer, Degas e Redon.\nLa collezione Robert Lehman.\nNel 1969, dopo la morte del banchiere Robert Lehman, la fondazione da lui creata don\u00f2 al museo quasi 3\u00a0000 opere d'arte, ora ospitate nell'Ala \"Robert Lehman\". Per evidenziare il carattere di collezione personale di questa raccolta, il Met ha deciso di ospitarla in una speciale serie di gallerie ispirate all'aspetto degli interni della ricca dimora di Lehman; la scelta di tenere questa collezione separata dal resto, rendendola una specie di \"museo nel museo\" ha suscitato sia consensi che critiche, anche se la sua acquisizione \u00e8 stata unanimemente vista come un grosso colpo per il Met. Diversamente dalle altre sezioni la Collezione Robert Lehman non si concentra su uno specifico periodo o su un solo stile artistico, ma riflette invece gli interessi personali del suo creatore. Il collezionista Lehman pose la propria attenzione principalmente sui dipinti del Rinascimento italiano, specialmente della scuola senese. La collezione include capolavori di Botticelli e del Veneziano, oltre ad un rilevante numero di opere di pittori spagnoli come El Greco e Goya. Tra i disegni si trovano opere di Rembrandt e Albrecht D\u00fcrer. La \"Princeton University Press\" ha prodotto una vasta documentazione sulla collezione, pubblicando una serie di volumi intitolati \"The Robert Lehman Collection Catalogues\".\nArte contemporanea.\nGrazie alle oltre 10\u00a0000 opere d'arte, principalmente di artisti europei e statunitensi, la collezione di arte contemporanea occupa nelle gallerie del museo uno spazio di 6\u00a0000 m\u00b2 e comprende diverse opere ritenute delle vere e proprie icone dei movimenti contemporanei. Tra le opere pi\u00f9 note si citano il \"Ritratto di Gertrude Stein\" di Picasso, \"White Flag\" di Jasper Johns, \"Autumn Rhythm (Numero 30)\" di Pollock e il trittico di Max Beckmann \"L'inizio\". Alcuni artisti vedono le loro opere presenti in gran numero: ad esempio la collezione comprende ben 40 dipinti di Paul Klee e ne attraversa l'intera carriera. A causa della lunga storia del Met, alcuni dipinti \"contemporanei\" acquisiti nel corso degli anni sono stati poi spostati in altre collezioni, in particolare in quella della sezione dedicata alla pittura statunitense ed europea.\nArmi e armature.\nLa sezione del Met dedicata ad armi e armature \u00e8 una delle pi\u00f9 popolari del museo. La caratteristica \"parata\" di cavalieri in armatura presente al primo piano \u00e8 uno dei suoi simboli pi\u00f9 riconoscibili. La collezione, che presenta anche pezzi realizzati soltanto per parate o per essere messi in mostra, ha il suo punto di forza nella produzione europea del tardo medioevo e in quella giapponese del periodo che va dal V al IX secolo. Questi in ogni caso non sono gli unici periodi e culture rappresentati; la collezione spazia in pi\u00f9 zone geografiche di quasi ogni altro settore e comprende armi ed armature dell'Egitto del periodo arcaico, dell'antica Grecia, della Roma imperiale, dell'antico Medio Oriente, dell'Africa, dell'Oceania e delle Americhe. Ci sono anche armi da fuoco statunitensi (specialmente Colt) del XIX e XX secolo. Fanno parte della collezione diversi pezzi appartenuti a principi e re, tra cui si segnalano le armature di Enrico II di Francia e di Ferdinando I di Germania.\nL'Istituto costumi e abbigliamento.\nNel 1937 il \"Museum of Costume Art\" si un\u00ec al Met e ne divenne il dipartimento abbigliamento e costumi. Oggi la sua collezione raccoglie pi\u00f9 di 80\u00a0000 tra abiti ed accessori. Tra questi, l'abito da sera \"Cyclone\" creato da Jeanne Lanvin per sua figlia. A causa della natura delicata dei pezzi della collezione non esiste un'esposizione permanente, ma ogni anno nelle gallerie del Met si tengono due diverse sfilate ciascuna incentrata su uno specifico tema o su uno stilista. Negli anni scorsi le sfilate dedicate a celebri stilisti come Chanel, Gianni Versace, Yves Saint Laurent e Crist\u00f3bal Balenciaga o a dive della moda come Jacqueline Kennedy Onassis, Babe Paley, Iris Apfel e Diana Vreeland hanno riscosso un grande successo.\nFotografia.\nLa raccolta di fotografie del Met, che comprende pi\u00f9 di 20\u00a0000 pezzi, \u00e8 basata su cinque precedenti collezioni principali, a cui si aggiungono le altre singole acquisizioni del museo. La prima grossa donazione fu effettuata dal celebre fotografo Alfred Stieglitz; questa comprendeva un importante selezione di fotografie pittorialiste, una corposa raccolta di stampe di Edward Steichen e un'eccezionale serie di fotografie realizzate da Stieglitz stesso e provenienti dal suo laboratorio. Il Met integr\u00f2 la collezione Stieglitz con gli 8\u00a0500 pezzi della \"Collezione Gilman Paper Company\" (primi esempi di fotografia francese e statunitense), con la \"Collezione Rubel\" (primi esempi di fotografia britannica) e la \"Collezione Ford Motor Company\" (fotografie statunitensi ed europee del periodo successivo alla prima guerra mondiale). Il museo ha anche acquisito la collezione personale di Walker Evans, un acquisto davvero a sensazione, data la fortissima richiesta sul mercato delle opere del maestro. Anche se la sezione dal 1997 dispone di una galleria dedicata, non tutte le opere a disposizione sono sempre esibite, a causa della delicatezza di buona parte del materiale. La sezione ha tuttavia organizzato alcune delle pi\u00f9 apprezzate mostre temporanee del recente passato del Met, tra cui una retrospettiva dedicata a Diane Arbus.\nStrumenti musicali.\nLa collezione di strumenti musicali del Met, grazie ai suoi pi\u00f9 di 5\u00a0000 esemplari provenienti da tutto il mondo, \u00e8 virtualmente qualcosa di unico nell'ambito dei principali musei. La collezione venne iniziata nel 1889, con una donazione da parte di Lucy W. Drexel che comprendeva varie centinaia di strumenti, ma la maggior parte dell'attuale patrimonio della sezione proviene dalle donazioni effettuate negli anni successivi da Mary Elizabeth Adams, moglie di John Crosby Brown. Gli strumenti non sono inseriti nella sezione soltanto per il loro aspetto esteriore, ma anche per le loro caratteristiche tecniche e per gli aspetti sociali che rappresentano per le loro culture di origine. La collezione si propone di raggiungere una dimensione enciclopedica; in essa sono rappresentati tutti i continenti e quasi ogni stadio della loro evoluzione musical-culturale. Tra i pezzi pi\u00f9 notevoli della collezione vi sono vari violini di Stradivari, una raccolta di strumenti asiatici fatta di metalli preziosi e il pi\u00f9 antico pianoforte attualmente esistente, un modello di Bartolomeo Cristofori del 1720. Molti degli strumenti sono tuttora utilizzabili e i responsabili della sezione incoraggiano il loro uso organizzando concerti e dimostrazioni di musicisti appositamente invitati.\nLe biblioteche.\nLa biblioteca principale del Met \u00e8 la Biblioteca Thomas J. Watson, che prende il nome del suo benefattore. Contiene soprattutto libri che trattano la storia dell'arte, tra cui cataloghi di mostre e di vendite all'asta, e in generale si propone di valorizzare i contenuti dell'esposizione permanente del museo. Numerose sezioni dispongono di proprie biblioteche specializzate nella loro area di interesse. Sia la Biblioteca Watson che quelle di sezione contengono anche testi importanti, rari od antichi che possono essere considerati essi stessi delle opere d'arte. Tra questi testi di D\u00fcrer e Athanasius Kircher, alcuni dei primi numeri della rivista surrealista \"VVV\" e una copia de \"La descrizione dell'Egitto\", commissionata nel 1803 da Napoleone Bonaparte e considerata una delle pi\u00f9 importanti pubblicazioni francesi della storia.\nAlcune biblioteche di sezione sono aperte al pubblico anche senza appuntamento. La \"Library and Teacher Resource Center, Ruth and Harold Uris Center for Education\" \u00e8 aperta a tutti i visitatori per approfondire le proprie conoscenze d'arte e storia dell'arte, e per apprendere notizie sul museo e sulle sue esposizioni permanenti e temporanee. La \"Robert Goldwater Library\", parte della sezione di arte africana, oceanica e delle Americhe \u00e8 aperta a ricercatori e studiosi adulti a partire chi frequenta le scuole superiori. La maggior parte delle altre biblioteche di sezione sono riservate al personale del museo e sono aperte al pubblico solo su appuntamento.\nLa politica di acquisizioni e cessioni del Met.\nDurante gli anni settanta, sotto la direzione di Thomas Hoving, il Met modific\u00f2 la propria politica di gestione della collezione. Il nuovo orientamento fu di cercare di acquisire opere di valore e rinomanza \"mondiale\", recuperando i fondi necessari a queste acquisizioni vendendo pezzi di valore medio e medio alto gi\u00e0 presenti nella collezione. Anche se il Met ha da sempre venduto pezzi doppi o minori per finanziare le nuove acquisizioni, la nuova politica si \u00e8 tradotta in un approccio pi\u00f9 aggressivo e audace e ha comportato la cessione di opere di alto livello, che in precedenza non sarebbe stata possibile. Questo modo di procedere ha attirato molte critiche (in particolare da parte del \"New York Times\"). Tuttavia la nuova politica ha ottenuto i risultati che si proponeva; molte delle opere acquisite con i fondi recuperati con le cessioni sono adesso considerate le \"stelle\" della collezione del museo. Sulla sua scia anche altri musei hanno quindi tentato di imitare la stessa politica \"aggressiva\" nelle cessioni. Questo tipo di gestione continua tuttora e di recente \u00e8 stata venduta un'opera di grande valore come la fotografia di Edward Steichen del 1904 \"The Pond-Moonlight\" (di cui \u00e8 comunque presente al Met un altro esemplare) per il prezzo record di 2\u00a0900\u00a0000\u00a0$."}
{"id": "1233859", "revid": "767487", "url": "https://it.wikipedia.org/wiki?curid=1233859", "title": "Steel Crown", "text": "Gli Steel Crown furono un gruppo heavy metal italiano, formatosi a Trieste nell'aprile del 1977. Sono famosi per essere stati uno dei primi gruppi del panorama metal italiano.\nStoria degli Steel Crown.\n1975-1980: Corona D'Acciaio.\nIl bassista Giuseppe Mechi detto Pino McKenna e il batterista Flavio \"Fuscji\" Ritani formarono un gruppo nel 1975, quando avevano solo sedici anni, ma fu solo nel 1977 che i due incontrarono a scuola il cantante Yako De Bonis e il chitarrista Diego \"Greg\" Gregoretti e con loro formano un gruppo che decidono di chiamare \"Corona D'Acciaio\". Con questo nome inizi\u00f2 a farsi notare durante alcuni concerti nelle zone di Trieste, proponendo inizialmente soprattutto cover dei Led Zeppelin e Deep Purple, ed a partire da un concerto del dicembre del 1977 trasmesso anche da Radio RAI, un repertorio di brani hard &amp; heavy cantati in italiano . Nel 1978 i Corona D'Acciaio vinsero un concorso locale che diede loro l'opportunit\u00e0 di fare un primo tour tra Toscana e Marche, proponendosi con lo slogan \"Quando il rock \u00e8 un pugno nello stomaco\".\nPoco dopo il nome fu cambiato in Steel Crown.\n1980-1985: Steel Crown e le compilazioni della NWOIHM.\nNel 1980 Greg decise di lasciare il gruppo, e al suo posto entr\u00f2 il chitarrista Frank Lewis e nello stesso anno, tra i concerti importanti vi fu la partecipazione al 1\u00ba Festival Rock Italiano di Roma. Nonostante questo la band inizialmente necessitava di continui assestamenti di formazione. L'anno seguente anche Flavio abbandon\u00f2 la band. Al suo posto fu ingaggiato l'italo-australiano Peter Cosmini, gi\u00e0 membro dei \"Devil's Claws\" e amico d'infanzia di Yako, che tuttavia se ne and\u00f2 poco dopo, venendo sostituito definitivamente da Silvano Bassi dei \"Foxy Lady\", detto \"Silver Kid\". Fu con questa formazione che nel 1982 la band registr\u00f2 la sua prima demo contenente 4 brani ed intitolata \"Metal T's\".\nIl 1983 vide invece la registrazione della \"Demo 1983\", che conteneva la canzone \"Prisoner In The Box\". La demo fu poi inviata, tra gli altri, alla redazione di Rockerilla, dove Beppe Riva teneva la rubrica \"Hard &amp; Heavy\", che li not\u00f2 e li inser\u00ec nella compilazione \"Heavy Metal Eruption\" (Metal Eye, 1983), che ad oggi viene considerata l'atto di nascita della scena heavy metal italiana, vedendoli al fianco di nomi storici come Halloween, Crying Steel, Death SS, Strana Officina, Rollerball, Elektra Drive, Revenge, Shyning Blade, Ransackers. \"Prisoners in the Box\" vide anche una versione in videoclip. Il 21 maggio 1983 gli Steel Crown furono poi invitati al primo festival italiano di musica metal, il Rock in a Hard Place organizzato da Controradio di Firenze al Tenda di Certaldo.\nNel 1984 usc\u00ec un primo album \"Live in Phantom City\", che raccoglieva la prima demo con alcune tracce live. Nello stesso anno fu invece la partecipazione alla compilation \"Italian Metal Vol. 1\", che per\u00f2 comport\u00f2 alcuni problemi con la Flying Records che vide l'interruzione dei nascenti rapporti.\nNel 1985 gli Steel Crown furono invece invitati a partecipare alla compilazione \"Metallo Italia\" della Reflex Records, che prevedeva sia una versione LP, che una raccolta di videoclip su VHS diretto da Ferruccio Castronuovo che ricevette una certa esposizione grazie a una serie di passaggi Rai. Gli Steel Crown parteciparono con il brano \"Riot In To The Fire\", e girarono parte del video al Piper Club di Roma. Gli Steel Crown presero cos\u00ec parte alle tre pi\u00f9 importanti compilazioni della NWOIHM di quel periodo.\n1986-1988: Gli album.\nNel 1986 furono messi sotto contratto dalla Discomagic e registrarono l'album \"Sunset Warriors\", confezionando un album dalla produzione piuttosto \"leggera\", che diventer\u00e0 uno dei classici dell'heavy metal italiano delle origini, fatto di repentini cambi di tempo che lo avvicinano al progressive rock degli anni 70 e da una voce spesso vicina a quella di David Coverdale. La popolarit\u00e0 della band, grazie a questo album ed al tour che ne segu\u00ec, aument\u00f2 a tal punto che il gruppo, partecip\u00f2 prima da supporter ai tour di GBH e Mot\u00f6rhead, per poi aprire anche alcuni concerti dei Mercyful Fate durante le loro date italiane.\nNel 1987 Silver Kid fu allontanato dal gruppo a causa della sua dipendenza dall'alcool, e fu sostituito da Peter Cosmini.\nNel 1988 il gruppo registr\u00f2 l'EP \"Night Walk\" ma, poco dopo le registrazioni, il cantante Yako De Bonis rimase ucciso in un incidente stradale la mattina del 24 giugno 1988, mentre stava andando al lavoro. La band decise di rimanere unita per suonare durante i concerti che erano stati programmati (in quelle occasioni Peter divenne anche il cantante del gruppo), ma l'anno successivo, avendo capito le varie difficolt\u00e0 che erano sorte dopo la morte di Yako, decise di sciogliersi.\nPeter entr\u00f2 a far parte degli SwordS e Pino divenne membro dei Notturna.\n2007: La reunion.\nNel 2007 Pino decise di riformare il gruppo per alcuni concerti celebrativi, chiamando con s\u00e9 Frank Lewis, Silver Kid e un nuovo cantante, Ranieri \"Spider\" Rovatti, ex membro dei Foxy Lady. Il gruppo inizi\u00f2 a registrare un nuovo album, tuttavia nel 2008 Frank Lewis abbandon\u00f2 la band. Al suo posto entr\u00f2 Roberto De Micheli dei Sinestesia che continu\u00f2 le registrazioni, ma a causa di alcune disorganizzazoni interne, gli Steel Crown si sciolsero definitivamente."}
{"id": "1233862", "revid": "287204", "url": "https://it.wikipedia.org/wiki?curid=1233862", "title": "Mistelbach (disambigua)", "text": ""}
{"id": "1233864", "revid": "965949", "url": "https://it.wikipedia.org/wiki?curid=1233864", "title": "A Horse with No Name", "text": "A Horse with No Name \u00e8 il primo singolo del gruppo musicale statunitense America, pubblicato nel 1971.\nDescrizione.\nIl singolo \"A Horse with No Name\" (\"Un cavallo senza nome\") \u00e8 stato pubblicato dalla Warner Bros. Records in numerose versioni in formato 7\" nel 1971, con differenti b-side. Una edizione distribuita negli Stati Uniti del singolo contiene sul lato B \"Sandman\", mentre in un'edizione distribuita nel Regno Unito \u00e8 stato inserito il brano \"Everyone I Meet Is from California\".\nIl brano ricorda, per sonorit\u00e0 e voce, Neil Young, anche se, secondo l'autore, Dewey Bunnell, la cosa \u00e8 dovuta al caso. \u00c8 semplice da suonare, essendo composta di soli due accordi che si ripetono, peraltro (mi minore - re 6/9) molto simili.\nLa canzone \u00e8 stata usata come colonna sonora del film \"Air America\" del 1990 e del videogioco \"\" e nell'episodio di \"Breaking Bad\" dal titolo omonimo e nell\u2019episodio 5x23 della sitcom \"Friends\". \u00c8 stata inoltre utilizzata nel film \"American Hustle - L'apparenza inganna\" del 2013 e nella serie animata BoJack Horseman.\nIl singolo raggiunse la prima posizione nella Billboard Hot 100 per tre settimane in Canada, la terza nel Regno Unito e la quarta in Irlanda."}
{"id": "1233865", "revid": "124123", "url": "https://it.wikipedia.org/wiki?curid=1233865", "title": "Antonia (figlia di Marco Antonio Cretico)", "text": "Biografia.\nSolo dopo l'uccisione del padre Marco Antonio Oratore, e la temporanea pausa degli aspri conflitti fra mariani e sillani, Marco Antonio Cretico riusc\u00ec a concludere il patto matrimoniale che lo legava astutamente alla potente \"gens\" Iulia. Primo frutto di questo secondo matrimonio di Marco Antonio Cretico fu Antonia nata nell'85 a.C.; seguirono a ruota Marco Antonio, futuro triumviro, nato nel gennaio 83 a.C., Gaio Antonio nell'82 a.C. e Lucio Antonio nell'81 a.C.\nAlla morte improvvisa del Cretico nel 71 a.C. la famiglia degli Antonii sub\u00ec un duro tracollo finanziario che venne superato grazie all'oculata amministrazione familiare di Giulia e all'aiuto finanziario del fratello Lucio Giulio Cesare, console nel 64 a.C.\nAttorno al 65 a.C. Antonia spos\u00f2 Publio Vatinio che, sotto l'egida di Lucio Cesare, zio della sposa, intraprese una rapida carriera politica che lo port\u00f2 in anni successivi ad ottenere anche le cariche di questore, tribuno della plebe e console. \n\u00c8 quasi certo che Antonia sia morta in giovane et\u00e0, attorno del 50 a.C.; era infatti ancora in vita all'epoca del processo al marito nel 56 a.C. (Cic. In Vat. 28; Schol.Bob. 149 St.) ma gi\u00e0 morta nel 45 a.C., quando Cicerone ricorda Pompeia (Cic. ad.fam. V 11, 2) seconda moglie di Vatinio."}
{"id": "1233866", "revid": "3689", "url": "https://it.wikipedia.org/wiki?curid=1233866", "title": "Taqiya", "text": ""}
{"id": "1233868", "revid": "115897937", "url": "https://it.wikipedia.org/wiki?curid=1233868", "title": "La Provincia Pavese", "text": "la Provincia Pavese \u00e8 il principale quotidiano di Pavia e provincia, edito dalla Finegil Editoriale S.p.A.\nStoria.\nNacque il 4 giugno 1879 come trisettimanale che si definiva \u00ab patriottico e progressista, libera voce di Pavia\u00bb. Il suo fondatore e primo direttore Contardo Montini veniva dagli ambienti dei volontari garibaldini: fu lui, mazziniano fervente, a sottolineare per primo la continuit\u00e0 editoriale con \"La Canaglia\", un settimanale repubblicano che vide la luce nel 1870.\nLa prima svolta importante arriva con il nuovo secolo; dal 1\u00ba dicembre 1907 \"la Provincia Pavese\" si trasforma in quotidiano e con l'inizio del primo conflitto mondiale si schiera a favore dell'intervento italiano in guerra. Una delle vittime pavesi al fronte sar\u00e0 nel 1917 Carlo Ridella, da qualche anno direttore del giornale, caduto sul Carso. Ma \u00e8 l'epoca della dittatura fascista a segnare pesantemente la storia de \"la Provincia Pavese\". Il proprietario Boerchio \u00e8 un militante antifascista: si schiera senza mezzi termini e questa linea provoca nel 1924 la chiusura del giornale stesso per ordine del regime.\nLe pubblicazioni riprendono soltanto nel 1943, ma l'occupazione nazista spegne subito quella voce. Se ne riparla nel luglio 1945, quando il Comitato di Liberazione Nazionale restituisce ad Abele Boerchio direzione e propriet\u00e0 del giornale.\nNel 1978, \u00e8 da registrare la breve assunzione dell'incarico di direttore da parte di Mino Milani.\nIl cambiamento decisivo avviene all'inizio degli anni ottanta, quando \"la Provincia Pavese\" entra a far parte del Gruppo Editoriale L'Espresso di Carlo Caracciolo, che la acquisisce dalla famiglia Boerchio: il quotidiano cambia formato scegliendo il tabloid e sperimenta assieme agli altri quotidiani del gruppo un modo completo e innovativo di fare informazione locale che ne decreta un crescente successo presso i lettori. Vengono istituite redazioni staccate nei due centri pi\u00f9 importanti della provincia dopo il capoluogo: Voghera e Vigevano; il giornale sceglie la via delle tre edizioni diverse per le tre aree geografiche in cui la provincia si suddivide: Pavese, Oltrep\u00f2 e Lomellina.\nNel 1997 \u00e8 stato compiuto il primo esperimento online con la realizzazione di un sito web di servizio e informazione in collaborazione con l'Universit\u00e0 di Pavia. Nel settembre del 1999 la pi\u00f9 recente novit\u00e0: l'introduzione del colore ed un ulteriore miglioramento della grafica.\nNel 2007 \"la Provincia Pavese\" ritrova slancio con nuove iniziative e inchieste pi\u00f9 attente a interpretare domande e interessi della comunit\u00e0 locale, e si rafforza temporaneamente il rapporto con i suoi lettori e il territorio.\nDiffusione.\nAl 2019 risulta il quarantanovesimo quotidiano italiano per diffusione.\nDati Ads - Accertamenti Diffusione Stampa."}
{"id": "1233871", "revid": "167080", "url": "https://it.wikipedia.org/wiki?curid=1233871", "title": "Flos Medicinae Salerni", "text": ""}
{"id": "1233872", "revid": "167080", "url": "https://it.wikipedia.org/wiki?curid=1233872", "title": "Lilium Medicinae", "text": ""}
{"id": "1233877", "revid": "599013", "url": "https://it.wikipedia.org/wiki?curid=1233877", "title": "Marco Zanotti (ciclista 1974)", "text": "Carriera.\nIn carriera ha vinto undici gare di buon livello, anche se gli manca la vittoria nelle pi\u00f9 importanti corse a tappe.\nHa corso con la Aki-Safi (poi Vini Caldirola-Longoni Sport) dal 1997 al 1998, con la Liquigas-Pata dal 2000 al 2001, con la Fassa Bortolo dal 2002 al 2003, con la Vini Caldirola-Nobili Rubinetterie nel 2004, con la Liquigas-Bianchi nel 2005, con la Unibet.com nel 2006 e 2007 e con la Preti Mangimi nel 2008. Nel 1999 era tornato dilettante con la Edile Gaverina."}
{"id": "1233879", "revid": "287204", "url": "https://it.wikipedia.org/wiki?curid=1233879", "title": "Monheim (disambigua)", "text": ""}
{"id": "1233880", "revid": "1318658", "url": "https://it.wikipedia.org/wiki?curid=1233880", "title": "Pattadakal", "text": "Pattadakal (in lingua kannada: \u0caa\u0c9f\u0ccd\u0c9f\u0ca6\u0c95\u0cb2\u0ccd) \u00e8 una citt\u00e0 che si trova nello stato indiano di Karnataka, nota per i suoi monumenti che costituiscono il vertice dei primi esperimenti in stile vesara, parte della pi\u00f9 ampia architettura induista. I templi vennero eretti nel corso dell'VIII secolo e la loro unicit\u00e0 consta nel fatto che qui si incontrarono entrambe le influenze architettoniche del nord e del sud dell'antica India.\nPattadakal si trova a 22 chilometri da Badami, l'antica capitale del regno Chalukya. Qui si trovano dieci templi, compreso un santuario giainista cinto da numerosi luoghi sacri minori. Dei rimanenti 9 templi, 4 furono costruiti nel cosiddetto stile \"dravidiano\" (o meridionale), 4 nel cosiddetto stile \"nagara\" (o settentrionale) e uno in stile misto. Nel 1987 il gruppo di templi di Pattadakal venne inserito nell'elenco dei Patrimoni dell'umanit\u00e0 dell'UNESCO.\nI templi.\nQuesta \u00e8 una piccola lista dei pi\u00f9 importanti monumenti che si trovano nella citt\u00e0 di Pattadakal:\nNella citt\u00e0 di Pattadakal si trovano inoltre alcuni musei dedicati alla storia della regione, una colonna monolitica in pietra riportante numerose iscrizioni, i templi di \"Naganatha\", \"Chandrashekara\" e \"Mahakuteshwara\"."}
{"id": "1233881", "revid": "726455", "url": "https://it.wikipedia.org/wiki?curid=1233881", "title": "\u00c4gyptisches Museum und Papyrussammlung", "text": "L'\u00c4gyptisches Museum und Papyrussammlung (\"Museo egizio e collezione di papiri\") \u00e8 un museo di Berlino, ospitato nel Neues Museum.\nCollezione.\nFanno parte della collezione numerose sculture, sarcofagi e frammenti architettonici di varie epoche. Tra le opere esposte sono degne di menzione il busto di Nefertiti e la \"Testa verde berlinese\" (una testa del IV secolo a.C. ricavata da pietre verdi) e la testa di Amasis in ardesia.\nStoria.\nLe origini del museo risalgono al 1828, a partire da una collezione del mercante triestino Giuseppe Passalacqua. Nuovi reperti vi si aggiunsero a seguito di una spedizione in Egitto, a Tell el-Amarna, ad opera dell'egittologo Karl Richard Lepsius.\nInizialmente ospitato allo \"Schloss Monbijou\", dal 1850 il museo fu ospitato nel \"Neues Museum\". Il famoso busto di Nefertiti si aggiunse alle collezioni nel 1920.\nDurante la seconda guerra mondiale la collezione fu divisa e trasferita in altri luoghi, per proteggerla dai danni dei bombardamenti: l'edificio del \"Neues Museum\" fu gravemente danneggiato nel 1943.\nNel dopoguerra la maggior parte della collezione fu ospitata nel Bode-Museum, a Berlino Est. Alcuni pezzi (fra cui il busto di Nefertiti), rimasti a Ovest, furono esposti a Charlottenburg.\nCon la riunificazione della citt\u00e0 l'intera collezione \u00e8 stata riunita a Charlottenburg (l'edificio del Bode-Museum \u00e8 stato chiuso per restauri). Dal 2005 la collezione \u00e8 stata trasferita all'\"Altes Museum\".\nNell'ottobre 2009 l'intera collezione \u00e8 stata riportata al \"Neues Museum\", sua sede definitiva.\nCollegamenti esterni.\nSito ufficiale "}
{"id": "1233883", "revid": "1272592", "url": "https://it.wikipedia.org/wiki?curid=1233883", "title": "Bresciaoggi", "text": "Bresciaoggi \u00e8 un quotidiano italiano a diffusione locale (Brescia e provincia).\nStoria.\nFa parte del gruppo Athesis, tramite la sub-holding Edizioni Brescia S.p.A. \nIl giornale, nato nell'aprile 1974 e sopravvissuto negli anni '70 e '80 come cooperativa dopo che il fondatore, l'industriale bresciano Luigi Lucchini, aveva deciso di non continuare la pubblicazione dopo il primo anno, ha avviato al giornalismo numerosi professionisti e pubblicisti. Tra i pi\u00f9 famosi Riccardo Venchiarutti, il caporedattore dell'edizione bresciana del \"Corriere della Sera\", Massimo Tedeschi, l'ex vicedirettore de \"L'Espresso\" Massimo Muchetti, Elia Zamboni e Maurizio Belpietro, direttore de \"La Verit\u00e0\", Marco Bencivenga, direttore de La Provincia di Cremona e di Crema, Roberto Denti, firma dell'Editoriale del Corriere della Sera.\nFino al 2016 era collegata al quotidiano la televisione locale Brescia.TV, i cui studi erano ospitati nella sede del medesimo giornale in via Eritrea a Brescia dove un tempo c'erano gli impianti di stampa del 'vecchio' Bresciaoggi (cio\u00e8 di quello prima dell'acquisizione da parte de \"L'Arena\") per alcuni anni editore anche di \"Bergamoggi\" (testata gemella diffusa sul territorio orobico, con cui condivideva le pagine nazionali). Brescia.Tv - ora \u00c8live.tv - appartiene a un altro editore e la stampa di Bresciaoggi avviene, assieme ad altre testate del Gruppo, nel Veronese.\nBresciaoggi \u00e8 stato edito dal 1975 dalla Cooperativa Editoriale 28 luglio, formata da giornalisti e poligrafici, fino al 1990, anno in cui \u00e8 avvenuta la cessione al gruppo Athesis a seguito di un'assemblea, che aveva scartato all'unanimit\u00e0 l'ipotesi di vendita al gruppo Longarini. Il giornale, connotato nei primi due decenni di vita da un pi\u00f9 chiaro orientamento di centro-sinistra, \u00e8 andato perdendo negli ultimi anni questa impronta politica e si propone come testata d'informazione indipendente.\nBresciaoggi ha un sito web ed \u00e8 presente sui social Facebook e Twitter.\nLa raccolta pubblicitaria per il quotidiano viene effettuata da Publiadige srl concessionaria anche per L'Arena di Verona, Il Giornale di Vicenza e l'Adige di Trento e l'edizione bresciana del Corriere della Sera."}
{"id": "1233884", "revid": "287204", "url": "https://it.wikipedia.org/wiki?curid=1233884", "title": "Moosbach", "text": ""}
{"id": "1233886", "revid": "682118", "url": "https://it.wikipedia.org/wiki?curid=1233886", "title": "M\u00fchlhausen", "text": ""}
{"id": "1233887", "revid": "1714743", "url": "https://it.wikipedia.org/wiki?curid=1233887", "title": "Leopoldo V d'Austria", "text": "Biografia.\nEgli venne investito del vescovato nel 1598, ancora fanciullo, anche se non aveva ancora ricevuto gli ordini sacri. Dal 1609 egli si servi di un esercito mercenario per combattere Massimiliano III d'Austria nel Tirolo, e nel 1611 contro Rodolfo II in Boemia.\nNel 1619 alla morte di uno dei suoi rivali, divenne amministratore dell'eredit\u00e0 di Massimiliano: Austria e Tirolo, ottennero la posizione di protettorato dal 1623 al 1630. Egli commission\u00f2 la costruzione della dogana e della chiesa dei gesuiti a Innsbruck. Combatt\u00e9 inoltre in Valtellina e difese il Tirolo dagli Svedesi nel 1632.\nMatrimonio ed eredi.\nNel 1625 lasci\u00f2 gli ordini sacri per succedere all'Arciducato d'Austria e si spos\u00f2 con Claudia de' Medici, divenendo il capostipite di un ramo che durer\u00e0 sino al 1665. Dal matrimonio nacquero i seguenti figli:"}
{"id": "1233898", "revid": "113992177", "url": "https://it.wikipedia.org/wiki?curid=1233898", "title": "Neubrunn", "text": ""}
{"id": "1233901", "revid": "72396", "url": "https://it.wikipedia.org/wiki?curid=1233901", "title": "Stagioni dello Swindon Town F.C.", "text": "Questa \u00e8 una lista di stagioni disputate dallo Swindon Town Football Club dalla fondazione del club nel 1879 ai giorni nostri."}
{"id": "1233905", "revid": "92723", "url": "https://it.wikipedia.org/wiki?curid=1233905", "title": "Battaglia di Z\u00e1blat\u00ed", "text": "La battaglia di Z\u00e1blat\u00ed, anche citata come battaglia di Sablat (dal nome tedesco della localit\u00e0), si svolse il 10 giugno 1619 nelle vicinanze di \u010cesk\u00e9 Bud\u011bjovice, precisamente nella localit\u00e0 di Z\u00e1blat\u00ed u Prachatic, fu la prima battaglia della fase boema della guerra dei trent'anni. Vide impegnati l'esercito savoiardo (al servizio dei protestanti boemi) di Ernst von Mansfeld e quello cattolico al comando di Karel Bonaventura Buquoy.\nBattaglia.\nLo scontro si svolse quando l'esercito di Mansfeld, che era in marcia per sostenere l'assedio di \u010cesk\u00e9 Bud\u011bjovice da parte del generale protestante Hohenlohe, fu intercettato dalle forze cattoliche. Buquoy costrinse Mansfeld ad accettare battaglia presso il villaggio di Z\u00e1blat\u00ed, dove fu sconfitto, perdendo almeno 1.500 uomini e tutti i rifornimenti; in seguito alla sconfitta, i protestanti boemi dovettero abbandonare l'assedio, e Mansfeld si mise ai servigi dell'imperatore, rimanendo fuori dal conflitto fino al 1621."}
{"id": "1233906", "revid": "767487", "url": "https://it.wikipedia.org/wiki?curid=1233906", "title": "Typikon", "text": "Il typikon (in greco \"\u03c4\u03c5\u03c0\u03b9\u03ba\u03cc\u03bd\", plurale \"\u03c4\u03c5\u03c0\u03b9\u03ba\u03b1\", typika), nella Chiesa ortodossa ed in quelle cattoliche orientali, indica l'ordinamento dato ad un monastero dal suo fondatore, sia esso un padre spirituale (come Teodoro Studita) o l'autorit\u00e0 civile (come l'imperatore Giovanni II Comneno). Appaiono soprattutto a partire dal X secolo, quasi esclusivamente nell'impero bizantino.\nIl termine \"typikon\" \u00e8 usato oggi nelle Chiese ortodosse anche per indicare i libri canonici che contengono la dichiarazione sullo stato giuridico del monastero e delle sue immunit\u00e0, le norme circa il governo, il noviziato, la professione, l'amministrazione dei beni, il numero dei monaci, la vita comune, i voti, la clausura.\nInfine, il termine \u00e8 usato per indicare i libri che contengono per ogni giorno i testi delle celebrazioni liturgiche e le indicazioni su come devono svolgersi."}
