{"id": "1090213", "revid": "1609279", "url": "https://it.wikipedia.org/wiki?curid=1090213", "title": "Satureja", "text": "Satureja (santoreggia) \u00e8 un genere di piante spermatofite dicotiledoni della famiglia delle Lamiaceae.\nEtimologia.\nL'etimologia del nome del genere (\"Satureja\") \u00e8 incerta. Linneo ricav\u00f2 il nome da un'antica parola romana la cui radice latina \"satura\" significa \"sazio\" in riferimento alle supposte propriet\u00e0 digestive dei succhi delle piante di questo genere. Un'altra etimologia farebbe derivare il nome da \"salsa\", \"intingolo\" per indicare le propriet\u00e0 aromatizzanti di questa pianta in cucina. Altri fanno riferimento ad un nome latino per il \"salato delle erbe\", noto agli antichi e raccomandato da Virgilio come un albero eccellente da piantare vicino agli alveari. Altri ancora fanno derivare da \"satureia, satureiorumin\", parola usata da Plinio (Como, 23 \u2013 Stabiae, 25 agosto 79]), scrittore, ammiraglio e naturalista romano, per un'erba culinare (probabilmente derivata dall'arabo \"sattur\").\nIl nome scientifico del genere \u00e8 stato definito da Linneo (1707 \u2013 1778), nome col quale \u00e8 conosciuto Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 567. 1753\" del 1753.\nDescrizione.\nQueste piante normalmente arrivano a un'altezza di 30 \u2013 50\u00a0cm. La forma biologica prevalente \u00e8 camefita suffruticosa (Ch suffr), ossia sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). Sono presenti anche altre forme biologiche come camefita fruticosa (Ch frut) oppure terofita scaposa (T scap) (piante annuali). Le piante in genere si presentano con un odore aromatico.\nRadici.\nLe radici sono secondarie da rizoma.\nFusto.\nLa parte aerea del fusto \u00e8 eretta e legnosa alla base (nelle specie perenni). Si presenta inoltre sub-tetragona, con una sezione quadrangolare a causa della presenza di fasci di collenchima posti nei quattro vertici. La pubescente \u00e8 su tutte le parti del fusto (a volte per peli biancastri e solamente sulle facce opposte). \nFoglie.\nLe foglie, sessili, lungo il fusto sono disposte in modo opposto (in genere a 2 a 2) e ogni coppia successiva \u00e8 disposta ad angolo retto rispetto alla sottostante. Alle ascelle delle foglie a volte \u00e8 presente un fascetto di foglie pi\u00f9 piccole (foglie a disposizione fascicolata). La forma delle foglie \u00e8 lineare-lanceolata, conduplicata in alcune specie. I margini sono interi (o scarsamente dentati) e setolosi (specialmente alla base), mentre la superficie \u00e8 ricoperta da ghiandole. La consistenza delle foglie \u00e8 normale (non sono n\u00e9 lucide n\u00e9 coriacee). Le stipole sono assenti.\nInfiorescenza.\nLe infiorescenze, simili come aspetto a racemi composti e terminali, sono formate da falsi verticillastri ravvicinati di pochi a tanti fiori all'ascelle delle foglie pi\u00f9 o meno normali. Le foglie della parte inferiore dell'infiorescenza in genere sono un po' pi\u00f9 lunghe. I fiori sono brevemente peduncolati o anche subsessili. Alla base del calice pu\u00f2 essere presente da una a molte bratteoline (simili alle foglie) anche lunghe come il calice.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti).\nFrutti.\nIl frutto \u00e8 uno schizocarpo composto da 4 nucule. La forma \u00e8 ovoidale, trigona (con apice arrotondato) con superficie liscia. Il colore \u00e8 bruno.\nDistribuzione e habitat.\nLe specie di questo genere (circa 40 - 50) sono originarie soprattutto del bacino del Mediterraneo (Penisola Iberica, Italia, Penisola Balcanica, Anatolia, Transcaucasia, Asia mediterranea e Magreb); alcune specie sono presenti anche in Asia. L'habitat preferito \u00e8 quello temperato-caldo.\nDelle sei specie presenti sul territorio italiano, due si trovano nell'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Satureja\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nL'inquadratura tassonomica di questo genere ha subito pi\u00f9 di qualche revisione. Spesso le specie di questo genere sono state associate a quelle dei generi \"Calamintha\" e \"Micromeria\", ma anche Clinopodium e Acinos (alcuni di questi nomi non sono pi\u00f9 in uso). Inoltre in passato erano descritte nella trib\u00f9 Saturejeae. Normalmente il genere viene suddiviso in due sezioni: (1) \"Satureja\" e (2) \"Salzmannia\" .\nIl numero cromosomico delle specie di questo genere \u00e8: 2n = 30.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nAll'elenco va aggiunta la specie \"Satureja pilosa\" .\nElenco delle specie.\nElenco completo delle specie di \"Satureja\" compresi gli ibridi riconosciuti:\nIbridi\nUsi (cucina).\nLa santoreggia (\"Satureja\") \u00e8 un'erba che appartiene alla stessa famiglia della menta, molto usata in cucina. Tra le specie pi\u00f9 utilizzate si ricordano le specie \"Satureja spicigera\", detta invernale, \"Satureja hortensis\", detta estiva e \"Satureja montana\". La pianta si utilizza per condire legumi e nella preparazione dei liquori.\nLa santoreggia \u00e8 un'ottima pianta mellifera: ma raramente il suo miele \u00e8 uniflorale perch\u00e9 quest'erba \u00e8 poco diffusa sul territorio e le piante rimangono molto piccole.\nLa santoreggia si usa anche come erba medicinale ed erba officinale."}
{"id": "1090218", "revid": "107230904", "url": "https://it.wikipedia.org/wiki?curid=1090218", "title": "Ferdinando Ruggieri", "text": "Biografia.\nIl suo capolavoro \u00e8 la facciata del complesso di San Firenze (1715), ma lavor\u00f2 anche al Palazzo Bastogi, gi\u00e0 \"Capponi\", al Palazzo di Gino Capponi per i fratelli Scipione e Francesco Maria Capponi verso il 1740.\nFu incaricato inoltre della ricostruzione della chiesa di Santa Felicita (dal 1735) e costru\u00ec il misurato campanile di San Lorenzo (1740).\nLavor\u00f2 anche a Siena (ricostruzione di Palazzo Sansedoni) e a Empoli, dove cur\u00f2 una ricostruzione della Collegiata di Sant'Andrea, per la quale complet\u00f2 la facciata in bicromia marmorea, mantenendo fedelmente lo stile romanico toscano (o proto-rinascimentale) della parte inferiore (1736)."}
{"id": "1090219", "revid": "36426", "url": "https://it.wikipedia.org/wiki?curid=1090219", "title": "Ferdinando Ruggeri", "text": ""}
{"id": "1090226", "revid": "125934969", "url": "https://it.wikipedia.org/wiki?curid=1090226", "title": "Andrea Lucchetta", "text": "Nel corso degli anni 80 e 90 del XX secolo ha fatto parte della cosiddetta \"generazione di fenomeni\" della nazionale italiana, con cui ha vinto il campionato europeo 1989, il campionato del mondo 1990 e 3 World League consecutive, dal 1990 al 1992.\nCarriera.\nInizia la carriera da pallavolista nelle file della seconda divisione dell'Astori Mogliano Veneto nel 1979-80, per poi passare alla Pallavolo Treviso nel 1980-81 in A2. L'anno successivo l'approdo nella massima serie nelle file della di Modena dove giocher\u00e0 per ben nove stagioni fino al 1990, anno in cui passa al . In questi anni vince 4 Scudetti, 1 Coppa dei Campioni, 1 Coppa delle coppe, 5 coppe CEV e 3 Coppe Italia.\nDurante il suo soggiorno a Modena ha luogo la prima convocazione in nazionale, avvenuta nel 1983, cos\u00ec come il suo esordio a Chieti, avvenuto il 15 luglio 1982 in Italia-Unione Sovietica 2-3. Gioca a Milano per quattro stagioni vincendo una Coppa delle Coppe e 2 Mondiali per Club. Nel 1994 passa al , dove con l'allenatore Silvano Prandi nel 1996 fa il poker vincendo Coppa CEV, Supercoppa italiana, Supercoppa europea e Coppa Italia di Serie A1. Dopo vari ripensamenti, torna a Modena dove chiude la sua carriera nel 2000.\nLa sua esperienza con la nazionale italiana conta 292 presenze. Nel suo palmar\u00e8s vi sono 1 bronzo olimpico nel 1984, 1 campionato europeo nel 1989, 1 campionato del mondo nel 1990 e 3 World League consecutive tra il 1990 e il 1992.\nDopo il ritiro.\nNel 2007, insieme alla cosiddetta \"generazione di fenomeni\", la nazionale che nel corso degli anni 90 del Novecento vinse per 3 volte consecutive il campionato del mondo, aderisce al progetto della CEV di creare un campionato sperimentale Master contribuendo a creare una nazionale \"Veterans\", che riunisca i grandi volti della pallavolo degli anni '90. La nazionale \"Veterans\" ha esordito a Modena nell'aprile 2007. Il 13 ottobre 2007 ha vinto con l'Italia il Campionato europeo Veterans, battendo la Russia in finale per 2-1 (25-16, 23-25, 15-12).\nPer la stagione 2009-2010 \u00e8 il commentatore della Serie A Tim su RaiSportPi\u00f9 insieme a Francesco Pancani ed \u00e8 commentatore per Rai Sport del Mondiale di pallavolo 2010 e dei campionati di pallavolo maschile e femminile dalla stagione 2010-11. Ha partecipato anche alle telecronache delle Olimpiadi di Londra 2012. Durante le Paralimpiadi 2012 commenta il Sitting Volley, specialit\u00e0 paralimpica istituzionalizzata dall'accordo FIPAV-CIP.\nDal 2012 commenta il campionato maschile e femminile di serie A1 su Rai Sport e tutti gli eventi internazionali della nazionale maschile di pallavolo. Durante le Olimpiadi di Rio 2016 commenta le partite di pallavolo maschile e di beach volley. \u00c8 inoltre l'ideatore e co-produttore della serie animata \"Spike Team\" e del film \"Il sogno di Brent\", realizzati con Rai Fiction, oltrech\u00e9 l'ideatore del docu-reality \"Spike Girls - Schiacciatrici\".\nCarriera discografica e radiofonica.\nNel 1992 pubblica con la RTI Music il singolo \"Go Lucky Go\" spinto da Edoardo Hazan, all'epoca direttore di Radio 105, parteciper\u00e0 anche ad una puntata del Festivalbar 1992.\nNello stesso anno conduce la trasmissione \"Go Lucky Go\" dedicata alla pallavolo italiana, sempre su Radio 105. L'anno seguente pubblica il disco \"Schiacciamo l'Aids\" per sensibilizzare i giovani sul problema dell'AIDS."}
{"id": "1090237", "revid": "1543377", "url": "https://it.wikipedia.org/wiki?curid=1090237", "title": "Porto di Savona", "text": "Il porto di Savona (in sigla SVN) \u00e8 il quarto scalo crocieristico nazionale per numero di passeggeri, nonch\u00e9 uno dei 15 maggiori scali mercantili in Italia, il terzo della Liguria, iscritto nella I classe della II categoria dei porti marittimi.\nStoria.\nIl porto di Savona \u00e8 attivo sin dall' Alto Medioevo ed \u00e8 sempre stato estremamente rilevante per l'economia del capoluogo e del suo entroterra. \u00c8 infatti, per importanza traffico merci e crocieristico, il secondo porto della Liguria dopo Genova e tra i primissimi in Italia e del Mediterraneo. \u00c8 rilevante per l'economia oltre che della provincia anche per quella della regione e del Basso Piemonte per il contributo apportato del retroporto situato in Val Bormida. Con la riforma dell'estate del 2016 (\"Riorganizzazione, razionalizzazione e semplificazione delle Autorit\u00e0 Portuali\"), con la quale le autorit\u00e0 portuali italiane sono state ridotte da ventitr\u00e9 a quindici, la sua gestione \u00e8 affidata alla \"Autorit\u00e0 di Sistema Portuale del Mar Ligure Occidentale\" assieme al porto di Vado e a quello di Genova.\nLa nuova sede dell'Autorit\u00e0 Portuale di Savona, ad un anno dall'inaugurazione, \u00e8 stata gravemente danneggiata da un incendio verificatosi il 24 ottobre 2018.\nCrociere.\nPer quanto riguarda il settore croceristico, il porto dispone di una efficiente e moderna stazione marittima, inaugurata nel 2003, presso cui fanno attualmente scalo tutte le navi del gruppo Costa Crociere. La stazione marittima, che prende il nome di Palacrociere, \u00e8 stata progettata dall'architetto catalano Ricardo Bofill e veicola oltre un milione di passeggeri l'anno.\nTraghettamenti.\nI collegamenti principali sono per:"}
{"id": "1090238", "revid": "7", "url": "https://it.wikipedia.org/wiki?curid=1090238", "title": "The Associated Press", "text": ""}
{"id": "1090240", "revid": "219110", "url": "https://it.wikipedia.org/wiki?curid=1090240", "title": "Burwen Noise Eliminator", "text": "Il Burwen Noise Eliminator, d'ora in poi indicato con Burwen NE, \u00e8 un sistema che funge contemporaneamente da riduttore di rumore e da espansore di dinamica audio e che prende il nome dalla ditta costruttrice, la Burwen Laboratories, Inc. (Lexington - Massachusetts), ora KLH Audio Systems, (Santa Ynez - California).\nImmesso sul mercato nel 1971, il Burwen NE appartiene alla categoria dei sistemi di riduzione di rumore complementari, cio\u00e8 che richiedono una codifica del segnale in fase di registrazione (o trasmissione) e una decodifica appunto complementare in fase di riproduzione (o ricezione).\nNella figura sono illustrate le curve di trasferimento in fase di compressione (in giallo) e di espansione (in rosso) del compander (cio\u00e8 compressore-espansore).\nIl funzionamento del Burwen NE ricorda quello del DBX e del Dolby A. Infatti, come accade col DBX, la banda audio non viene suddivisa in sottobande, per cui tutte le frequenze subiscono lo stesso trattamento. Per\u00f2, come accade col Dolby A, la compressione non avviene a tutti i livelli del segnale. Infatti, come si pu\u00f2 notare dalla figura, il compressore vero e proprio opera solo al di sopra dei -70 dB. La compressione \u00e8 piuttosto accentuata, cio\u00e8 di 2,8:1 in dB (quella del DBX e del Dolby A \u00e8 di 2:1).\nAl di sotto dei -70 dB il segnale non viene compresso, ma solo amplificato di ben 25 dB. La scelta di non comprimere il segnale ai bassi livelli ha lo scopo di evitare che, in fase di riproduzione, le rapide variazioni di livello introdotte dall'espansore rendano percepibile del rumore modulato in ampiezza, che si manifesterebbe come una sorta di respiro. Al di sopra dei -70 dB tale modulazione del rumore risulta invece poco avvertibile, perch\u00e9 mascherata dal segnale.\nPi\u00f9 precisamente in questa zona il segnale viene sottoposto a enfasi e fatto poi passare in un amplificatore controllato in tensione (VCA). La tensione che controlla il VCA \u00e8 fornita da un rettificatore, la cui uscita \u00e8 proporzionale al valore di picco del segnale enfatizzato (anzich\u00e9 al valore efficace, come avviene nel DBX). Nella fase di riproduzione il segnale subisce un trattamento di espansione e di deenfasi complementare. L'enfasi e la deenfasi hanno lo scopo di rendere ancora meno avvertibile (in pratica a rendere inudibile) il rumore modulato in ampiezza dovuto al processo di compressione-espansione.\nIl Burwen NE era, all'epoca della sua introduzione (1971), il pi\u00f9 costoso sistema di riduzione di rumore complementare presente sul mercato. Il costo di una singola unit\u00e0 in configurazione a due canali era infatti di circa 8300 dollari. Per questo motivo, anche se la stessa unit\u00e0 poteva essere configurata in tre diversi modi, il primo per registrazioni a 76 cm/s, il secondo per registrazioni a 19 cm/s e il terzo per registrazioni a velocit\u00e0 inferiori, per trasmissioni radio a modulazione di frequenza e per dischi, a causa del suo costo fu usato solo per impieghi professionali.\nAccolto entusiasticamente dal mercato hi-fi high-end, perse per\u00f2 in pochi anni terreno a favore del DBX e del Dolby-A principalmente perch\u00e9 la riproduzione dei nastri su una macchina diversa da quella usata per la registrazione non sempre permetteva di ricostruire esattamente la dinamica del segnale originale."}
{"id": "1090243", "revid": "15855", "url": "https://it.wikipedia.org/wiki?curid=1090243", "title": "Burwen NE", "text": ""}
{"id": "1090244", "revid": "15855", "url": "https://it.wikipedia.org/wiki?curid=1090244", "title": "Burwen (compander)", "text": ""}
{"id": "1090245", "revid": "287204", "url": "https://it.wikipedia.org/wiki?curid=1090245", "title": "David Alexander", "text": ""}
{"id": "1090247", "revid": "32698", "url": "https://it.wikipedia.org/wiki?curid=1090247", "title": "Thomas C. Schelling", "text": ""}
{"id": "1090255", "revid": "1305772", "url": "https://it.wikipedia.org/wiki?curid=1090255", "title": "Gaio Cassio Longino (disambigua)", "text": "Gaio Cassio Longino fu il nome di diversi personaggi della storia romana. Tra questi si ricordano:"}
{"id": "1090257", "revid": "287204", "url": "https://it.wikipedia.org/wiki?curid=1090257", "title": "Eccellenza 2006-2007", "text": "Il campionato di calcio di Eccellenza regionale 2006-2007 \u00e8 stato il sedicesimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti.\nPlay-off nazionali.\nSecondo turno.\nLe vincenti sono promosse in Serie D 2007-2008."}
{"id": "1090258", "revid": "2074539", "url": "https://it.wikipedia.org/wiki?curid=1090258", "title": "Boards of Canada", "text": "I Boards of Canada sono un gruppo musicale scozzese di musica elettronica composto dai fratelli Michael Sandison e Marcus Eoin Sandison.\nPrendono il nome dai documentari del National Film Board of Canada, citati dal gruppo come una delle loro pi\u00f9 grandi influenze.\nCome molti altri artisti del genere pubblicano i propri pezzi con la Warp Records.\nBiografia.\nPrimi anni e prime produzioni (1986-1999).\nI due fratelli Sandison, nati all'interno di una famiglia di musicisti, iniziano a suonare e a comporre insieme fin dall'infanzia. Il gruppo nasce alla fine degli anni ottanta come collettivo di musicisti, ma gi\u00e0 nel 1989 sono rimasti soltanto i due fratelli, che pubblicano nel 1995 il loro primo lavoro, \"Twoism\", seguito a ruota da \"Boc Maxima\" un anno pi\u00f9 tardi.\n\"Twoism\" era inizialmente un demo, pensato per essere distribuito solo alle varie compagnie discografiche e agli artisti che il gruppo, in quel periodo, ascoltava. Ci\u00f2 spiega perch\u00e9 la prima versione di \"Twoism\" sia limitata a 100 copie e sia di alto valore collezionistico. Il mini-album, in realt\u00e0, fu una ventata d'aria fresca per coloro che erano stanchi della musica elettronica di allora, principalmente formata da acrobazie jungle e Drum &amp; Bass. \"Twoism\" si poneva in contrasto, quindi, alla musica della met\u00e0 anni novanta, troppo pulita e digitale. Infatti, esso conteneva al suo interno brani con suoni pi\u00f9 caldi, nostalgici ed imperfetti.\nDopo aver firmato per la Skam, i Boards of Canada stipulano un contratto con la Warp Records e con essa producono \"Music Has the Right to Children\" (1998), con il quale raggiungono il successo ricevendo numerosi premi dalla critica. L'album \u00e8 rimasto in classifica al 7\u00ba posto per tre settimane di seguito in Regno Unito, complici soprattutto brani orecchiabili come \"Roygbiv\",\" Aquarius\" e \"Telephasic Workshop\".\nAnni 2000.\nNel 2000 viene pubblicato un EP, \"In a Beautiful Place Out in the Country\", composto da 4 tracce malinconiche e nostalgiche che esprimono al meglio l'ormai noto \"BoC style\". La title-track contiene al suo interno una voce opportunamente campionata che recita \"come out and live in a religious community in a beautiful place out in the country\". I motivi religiosi, non intesi nella forma prettamente clericale, e i temi della natura compariranno spesso in molti altri brani del duo.\nNel 2002 i Boards of Canada danno alla luce \"Geogaddi\", altro indiscutibile successo denso, al suo interno, di numerosi riferimenti numerologici. L'album \u00e8, come anche il precedente, un alternarsi di brani di lunga durata e intermezzi di pochi secondi o minuti, questi ultimi composti da voci campionate, suoni analogici e naturali. Il lancio del disco \u00e8 stato preceduto da una serie di listening party in sei chiese sparse nel mondo (Londra, Edimburgo, Tokyo, Parigi, New York e Berlino). Stando ad alcune interviste, \"Geogaddi\" possiede alle spalle pi\u00f9 di 90 canzoni registrate, di cui solo 22 sono entrate a far parte dell'album finale; ci\u00f2 fa supporre che i Boards of Canada abbiano un repertorio molto ampio di musica inedita.\nNel 2004 il duo collabora con Beck per il remix del brano \"Broken Drum\" (tratto dall'album \"Guero\"), mentre nel 2005 il duo pubblica \"The Campfire Headphase\". Quest'ultimo album si discosta molto dai suoni precedenti, introducendo elementi acustici come chitarre e limitando l'uso di sintetizzatori. Il risultato \u00e8 un suono pi\u00f9 caldo e maggiormente orecchiabile. Il singolo \"Dayvan Cowboy\" esemplifica al meglio il cambiamento di rotta dei Boards of Canada, i quali mantengono comunque inalterato il loro stile. Proprio questo singolo viene inserito in diverse versioni insieme ad altri brani nell'EP \"Trans Canada Highway\", pubblicato nel maggio 2006.\nAlla fine del 2009 due cover di brani dei BoC vengono inseriti nella compilation \"Warp20 (Recreated)\".\nAnni 2010.\nDopo 8 anni di silenzio, il 20 aprile 2013 compare un misterioso vinile, distribuito in sole sei copie, negli USA e negli UK, intitolato \"------/------/------/XXXXXX/------/------\" e contenente solamente un piccolo jingle che precede una sequenza di 6 numeri, citando le modalit\u00e0 con le quali vengono divulgati i messaggi dalle numbers stations. Le successive sequenze di numeri sono state divulgate su internet, radio e TV in maniera altrettanto misteriosa. Il codice completo, una volta inserito nel sito cosecha-transmisiones.com , appositamente creato, riproduce un filmato che annuncia la pubblicazione del loro quarto disco, \"Tomorrow's Harvest\", avvenuta il 10 giugno 2013. L'album ha delle sonorit\u00e0 pi\u00f9 elettroniche e atmosfere pi\u00f9 cupe rispetto al precedente lavoro, ci\u00f2 lo si pu\u00f2 notare dal tema centrale rappresentato dal sovraffollamento del pianeta Terra; un indizio in pi\u00f9 viene fornito da una frase stampata sul disco della versione in CD, \"I OVERFLOW MAN\".\nStile musicale.\nMolte tracce dei Boards of Canada contengono campioni di diversi documentari e film degli anni settanta che, accompagnati dai suoni elettronici degli strumenti di quel periodo, creano quelle atmosfere nostalgiche ed oscure che hanno reso famosa la loro musica. Proprio per tali ragioni, essi vengono annoverati fra i gruppi hauntology.\nLive.\nI Boards of Canada nella loro carriera hanno suonato molto raramente dal vivo, caratterizzando per\u00f2 i loro live con dei pezzi inediti pi\u00f9 che con le loro tracce pi\u00f9 famose. Sebbene siano stati presenti spesso a supporto di Autechre e Tortoise negli anni '90, dal 2001 non si sono pi\u00f9 presentati su un palco. Oltre ad aver proposto pochi concerti nella loro carriera, i due si sono fatti caratterizzare anche per la loro riservatezza e la loro scarsa propensione a concedere interviste.\nSuono e metodi musicali.\nDa sempre votati ai filoni ambient techno e IDM nati negli anni novanta, i Boards of Canada hanno fuso ambient, new age, glitch e hip-hop distinguendosi per lo stile al contempo cupo, allucinogeno e nostalgico. Fra le fonti di ispirazione del duo vi sono i documentari degli anni settanta e ottanta nonch\u00e9 gli Autechre, di cui si sentono gli echi specialmente nel primo album \"Music Has the Right to Children\" (1998). Il critico Simon Reynolds li inserisce fra gli artisti hauntology per la loro tendenza a rievocare dei ricordi che, pur appartenendo al passato, riappaiono in forma spettrale nel presente, mentre \"AllMusic\" li riconosce fra gli artisti electronica.\nLa musica dei Boards of Canada \u00e8 prodotta da un misto di sintetizzatori analogici (prevalentemente degli anni '70 e '80) e sintetizzatori moderni, nonch\u00e9 pi\u00f9 moderni programmi computerizzati, oltre ad un massiccio uso di campioni dei gi\u00e0 citati documentari, che includono spesso voci narranti e suoni naturali. Il risultato \u00e8 la creazione di un suono nostalgico e a tratti psichedelico (ad es. in \"Geogaddi\"), tratto che ha reso i Boards of Canada inconfondibili ed unici nel loro genere.\nI loro pezzi sono inoltre ricchi di messaggi subliminali e riferimenti alla numerologia (ad es. \"Gyroscope\")\nCome loro principali influenze hanno citato i Cocteau Twins e i My Bloody Valentine.\nCuriosit\u00e0.\nLe versioni in vinile dei vari album ed EP dei Boards of Canada sono solitamente di alto valore commerciale, seppur non siano mai stati pubblicati in edizione limitata. Su varie piattaforme di vendita online (EBay, Discogs) non \u00e8 raro trovare loro vinili di seconda mano con prezzi che oscillano tra i 100 e i 200 dollari. Questa particolarit\u00e0 \u00e8 probabilmente dovuta al fatto che la Warp Records \u00e8 stata sempre molto riluttante a pubblicare ristampe dei vinili del gruppo, se non soltanto subito dopo la pubblicazione di un nuovo album. Per la ristampa del vinile di \"Geogaddi\" \u00e8 stato necessario attendere 11 anni. In occasione dell'uscita di \"Tomorrow's Harvest\" era infatti stato comunicato che ad ottobre e novembre 2013 sarebbero stati ristampati i vinili dei sei maggiori lavori del duo scozzese."}
{"id": "1090269", "revid": "547034", "url": "https://it.wikipedia.org/wiki?curid=1090269", "title": "Andrea Sacchi", "text": "Biografia.\nAndrea Sacchi era figlio di Benedetto, pittore mediocre, e grazie al biografo Giovanni Pietro Bellori sappiamo che il giovane Andrea entr\u00f2 dapprima nella bottega di Cavalier d'Arpino e poi in quella di Francesco Albani, di cui fu l'ultimo allievo. \nNel 1621 si trasfer\u00ec a Roma, dove trascorse la maggior parte della sua vita. Nella citt\u00e0 eterna, assieme a Pietro da Cortona, fu attivo nella cerchia di Cassiano dal Pozzo e del cardinale Antonio Barberini. \nCollabor\u00f2 con Guido Reni e Pietro da Cortona a illustrare il \"Flora, seu De florum cultura\" di Giovanni Battista Ferrari, incise da Johann Friedrich Greuter e Claude Mellan.\nFu contrapposto a Pietro da Cortona come rappresentante del gusto e della tradizione aulica dei Carracci, in particolare di Annibale. \nAlcune sue composizioni religiose sono giustamente considerate tra le pi\u00f9 nobili del Seicento romano. Tra queste, le sue opere di maggior rilievo sono \"Il miracolo del corporale\" (1626) e la \"Visione di san Romualdo\" (1631), entrambe conservate presso la Pinacoteca Vaticana.\nLa sua opera pi\u00f9 nota \u00e8 probabilmente l'affresco raffigurante l'allegoria della \"Divina Sapienza\" (1629-1632) che decora la volta di un ambiente del piano nobile di Palazzo Barberini. La composizione glorifica le virt\u00f9 di Urbano VIII Barberini anche attraverso complesse tematiche astrologiche ed astronomiche che probabilmente hanno tangenze con gli studi e le scoperte di Galileo Galilei.\nTra altre le sue fatiche, si pu\u00f2 fare particolare menzione della \"Morte di sant'Anna\" per la chiesa di San Carlo ai Catinari (\"in loco\"), che riscosse l'apprezzamento addiruttura di Diego Vel\u00e1zquez, che la vide durante il suo secondo soggiorno a Roma.\nAndrea Sacchi mor\u00ec nel 1661, lasciando per testamento che gli si erigesse un monumento funebre in San Giovanni in Laterano, realizzato con busto da Paolo Naldini ed epitaffio dettato dal suo biografo Bellori."}
{"id": "1090271", "revid": "80113029", "url": "https://it.wikipedia.org/wiki?curid=1090271", "title": "Gravity roll", "text": "Il Gravity roll o freehand technique \u00e8 una tecnica per batteria che consente di eseguire rulli in trentaduesimi a velocit\u00e0 metronomiche che possono superare 120 bpm al quarto utilizzando una sola mano.\nEsecuzione.\nSi esegue utilizzando il cerchio del rullante, tom (quest'ultimo, per poter eseguire la tecnica, non va tenuto inclinato nel drum set) come fulcro.\nsi pu\u00f2 tenere la bacchetta con 2 possibili impostazioni:\nI movimenti.\nIl primo colpo consiste nel muovere il braccio verso il basso e nel fare un rimshot, colpendo quindi simultaneamente il \"centro\" (dipende dalla lunghezza, il peso e dalle varie caratteristiche della bacchetta) della pelle con la punta della bacchetta ed il cerchio del fusto con il corpo della bacchetta.\nSenza staccare il corpo della bacchetta dal cerchio, come se fosse un movimento continuo con il primo, continuare a muovere il braccio verso il basso e lasciamo che la punta della bacchetta si alzi il pi\u00f9 possibile dalla pelle.\nIl secondo colpo avr\u00e0 origine grazie al ritorno verso l'alto del braccio, ancora senza staccare la bacchetta dal cerchio, quindi la punta della bacchetta da sola si riabbassera verso la pelle fino al punto di colpirla.\nSi alzer\u00e0 ulteriormente il braccio fino al punto di staccare dal cerchio il corpo della bacchetta. a questo punto si ricomincera da capo.\nQuesta tecnica viene usata nel metal per conferire pi\u00f9 potenza e velocit\u00e0 ai groove e per fill di breve durata, ma i pi\u00f9 grandi esponenti di questa tecnica si trovano al di fuori di questo genere e sono:"}
{"id": "1090276", "revid": "287204", "url": "https://it.wikipedia.org/wiki?curid=1090276", "title": "Manat", "text": "Man\u0101t ( o \u0645\u0646\u0627\u0629) era una divinit\u00e0 araba preislamica che faceva parte della triade femminile venerata particolarmente - ma non solo - nella regione del \u1e24ij\u0101z. I Nabatei infatti l'adoravano sotto il nome di Manawat o Manawatu e la identificavano con Nemesi considerandola, secondo Julius Wellhausen, la madre di Hubal.\nSecondo la testimonianza di Hish\u0101m b. al-Kalb\u012b, Man\u0101t era la divinit\u00e0 pi\u00f9 antica delle triade, formata anche da All\u0101t e al-\u02bfUzz\u0101 ed \u00e8 stato ipotizzato che essa potesse rappresentare il Destino, cui tutto soggiace.\nIl luogo di culto della dea - raffigurata sotto forma di un masso di pietra bianca - era nella localit\u00e0 di Qu\u1e0day\u1e0d, presso Mushallal, a 15 chilometri circa da Yathrib (poi Medina), nella fascia costiera che corre lungo il Mar Rosso.\nIl suo santuario fu fatto distruggere dal profeta Maometto dopo la conquista della Mecca nel gennaio 630 d.C., equivalente al ramadan 8 dell'Egira.\nSi narra che quando fu alla distanza di quattro o cinque giornate di viaggio da Medina, Maometto avesse mandato suo cugino e genero \u02bfAl\u012b a distruggere l'idolo. Egli provvide secondo gli ordini, razzi\u00f2 il tesoro conservato nel santuario e lo port\u00f2 al Profeta. Tra le prede vi erano due spade, donate alla divinit\u00e0 da al-\u1e24\u0101rith ibn Ab\u012b Shamir al-Ghass\u0101n\u012b, il governatore ghassanide di al-Sh\u0101m (corrispondente alla Grande Siria). Una spada si chiamava Mikhdham (la Tagliente) e l'altra Ras\u016bb (la Penetrante). Il Profeta don\u00f2 entrambe le spade ad \u02bfAl\u012b."}
{"id": "1090283", "revid": "647919", "url": "https://it.wikipedia.org/wiki?curid=1090283", "title": "Potenza di ingrandimento", "text": ""}
{"id": "1090285", "revid": "320578", "url": "https://it.wikipedia.org/wiki?curid=1090285", "title": "FC Pakhtakor Tashkent", "text": ""}
{"id": "1090286", "revid": "767487", "url": "https://it.wikipedia.org/wiki?curid=1090286", "title": "La battaglia di Midway", "text": "La battaglia di Midway (\"Midway\") \u00e8 un film di guerra del 1976 diretto da Jack Smight e prodotto da Walter Mirisch. Dal soggetto del film lo sceneggiatore Donald S. Sanford ricav\u00f2 una novelization (pubblicata in Italia nel 1977 da Longanesi &amp; C.).\nTrama.\nGiugno 1942, seconda guerra mondiale, presso le Isole Midway si svolge la battaglia aeronavale tra le forze degli Stati Uniti d'America e quelle del Giappone.\nIl capitano Matthew Garth e il sottotenente Thomas Garth, entrambi piloti di aereo, sono rispettivamente padre e figlio. Quest'ultimo \u00e8 innamorato di una ragazza giapponese residente negli U.S.A., Haruko, accusata di collaborazionismo. Il padre, pur con qualche incomprensione, cerca di aiutare il figlio. Alla fine, si troveranno sulla stessa portaerei nella battaglia decisiva.\nCast.\nIl cast presenta molti nomi importanti, anche se alcuni di loro, come Robert Mitchum, Glenn Ford, James Coburn, sono impiegati in ruoli di secondo piano.\nEffetti sonori.\nIl film venne proiettato nelle principali sale cinematografiche con l'innovativo (per l'epoca) sistema audio \"Sensurround\". Particolari amplificatori e casse acustiche, producevano basse frequenze durante le scene dei bombardamenti, facendo realmente tremare le poltrone delle platee, rendendo cos\u00ec molto pi\u00f9 suggestive quelle scene.\nCuriosit\u00e0.\nLa scena iniziale sul bombardamento di Tokyo, \u00e8 tratta dal film \"Missione segreta (film 1944)\".\nFurono utilizzate anche scene di \"Tora! Tora! Tora!\" e del film giapponese \"8 Dicembre 1941, Tokio Ordina: Distruggete Pearl Harbor\" (\"Hawai Middowei daikaik\u00fbsen: Taiheiy\u00f4 no arashi\") del 1960."}
{"id": "1090290", "revid": "198277", "url": "https://it.wikipedia.org/wiki?curid=1090290", "title": "Fornace Penna", "text": "La Fornace Penna \u00e8 un monumento di archeologia industriale e si trova in contrada Pisciotto a Sampieri, frazione del comune di Scicli in provincia di Ragusa.\nStoria.\nLa Fornace Penna fu realizzata tra il 1909 ed il 1912 su progetto dell'ingegnere Ignazio Emmolo, che si laure\u00f2 in matematica a Catania e in ingegneria civile a Napoli nel 1895. Creando la societ\u00e0 con l'appoggio del barone Guglielmo Penna, scelse il sito di \"Punta Pisciotto\" a ridosso del mare, per i seguenti motivi:\nLo stabilimento produceva laterizi che venivano esportati in molti paesi mediterranei: gran parte di Tripoli (Libia) dopo la guerra del 1911 fu costruita con laterizi del \" \"Pisciotto\" \". Si lavorava dalla sei del mattino sino all'imbrunire, da maggio a settembre; con le prime piogge la Fornace Penna veniva chiusa. Vi hanno trovato occupazione un centinaio di operai in et\u00e0 compresa tra i 16 e i 18 anni. La cessazione dell'attivit\u00e0 dello stabilimento avvenne durante la notte del 26 gennaio 1924, a causa di un incendio doloso che lo distrusse in poche ore. Una lettera abbandonata attribuisce il gesto ai socialisti, mentre un'altra ipotesi adombra il sospetto di una vendetta interna alle file fasciste.\nA testimonianza di quel passato produttivo sono rimasti solo dei ruderi: \" 'o Pisciuottu \", cos\u00ec \u00e8 chiamato l'antico stabilimento dagli abitanti del luogo; e nel passare inesorabile del tempo, disgregandosi silenziosamente e con discrezione, La Fornace Penna attende un suo destino. Da sempre questo edificio \u00e8 stato al centro di grandi polemiche e dibattiti: tra le proposte di modificarlo in albergo o quelle di farlo divenire un luogo culturale o, semplicemente, di mettere in atto un restauro di mantenimento.\nNegli ultimi anni, grazie anche al fascino delle sue rovine, la Fornace Penna \u00e8 stata utilizzata come set cinematografico: \"La M\u00e0nnara\", come viene nominata la localit\u00e0 dove sorge la fabbrica, in un episodio dello sceneggiato televisivo \"Il Commissario Montalbano\". In occasione di una sua visita, Vittorio Sgarbi l'ebbe persino a definire \"una basilica laica in riva al mare\".\nDescrizione.\nLa Fornace era di tipo Hoffmann e si componeva di sedici camere disposte ad anello lunghe cinque metri e larghe tre e mezzo ciascuna. Il tiraggio forzato veniva esercitato da una ciminiera alta 41 metri e lo stabilimento era lungo 86 metri.\nNella parte est (lunga 32 e larga 25 metri) era destinata al macchinario. La sala macchine ospitava due polverizzatori a martello; un'impastatrice ad eliche grandi, rifornita da elevatori a tazze, due laminatori con filiere per la produzione di gallette, laterizi forzati e tegole curve o coppi, una pressa a revolver per la produzione di tegole alla marsigliese, una pressa per la produzione di tegole di colmo.\nEsisteva pure un piccolo vano per la fabbricazione di stampi, tegole marsigliesi e rulli di scorrimento per i carrelli delle filiere."}
{"id": "1090292", "revid": "68012", "url": "https://it.wikipedia.org/wiki?curid=1090292", "title": "La tonnara", "text": ""}
{"id": "1090293", "revid": "98720", "url": "https://it.wikipedia.org/wiki?curid=1090293", "title": "Stabilimento bruciato", "text": ""}
{"id": "1090307", "revid": "73843", "url": "https://it.wikipedia.org/wiki?curid=1090307", "title": "Monti Reatini", "text": "I Monti Reatini (o Monti dell'Alto Lazio) sono un insieme di gruppi montuosi sparsi dell'Appennino centrale, appartenenti alla catena occidentale dell'Appennino abruzzese, ubicati principalmente nel Lazio settentrionale, nella provincia di Rieti, che interessano tutto l'Alto Lazio reatino, con le propaggini settentrionali anche in Umbria nelle provincie di Terni e Perugia. Sono delimitati dalla valle del fiume Nera (Valnerina) a nord-ovest, dall'altopiano di Leonessa e dalla conca amatriciana a nord, dal fiume Velino a nord-est e est, e dalla piana di Rieti a sud.\nDescrizione.\nI due gruppi montuosi principali sono quello del Monte Terminillo (2217\u00a0m), sede di impianti sciistici e meta prediletta del turismo invernale per i cittadini romani e del comprensorio e quello del Monte Pozzoni (1903\u00a0m), situato pi\u00f9 a nord. Altre cime principali dei due massicci e oltre sono:"}
{"id": "1090309", "revid": "599013", "url": "https://it.wikipedia.org/wiki?curid=1090309", "title": "Rede Nacional de Expressos", "text": "La Rede Nacional de Expressos \u00e8 una rete nazionale di autolinee espresse che collegano la capitale, Lisbona, con altre citt\u00e0 e mete turistiche del Portogallo.\nStoria.\nL'organismo \u00e8 stato fondato nel 1995, succedendo alla precedente societ\u00e0 \"Rodovi\u00e1ria Nacional\" ed accorpando diverse aziende di trasporto che gestivano servizi pubblici esercitati con autobus; \ntra le principali si ricordano: Transdev Portugal, Joalto, Rodovi\u00e1ria do Tejo, Barraqueiro Transportes, e Rodovi\u00e1ria da Beira Interior."}
{"id": "1090314", "revid": "761306", "url": "https://it.wikipedia.org/wiki?curid=1090314", "title": "Ringhiera", "text": ""}
{"id": "1090315", "revid": "156341", "url": "https://it.wikipedia.org/wiki?curid=1090315", "title": "Kotel'nyj", "text": ""}
{"id": "1090316", "revid": "80339", "url": "https://it.wikipedia.org/wiki?curid=1090316", "title": "Isole della nuova Siberia", "text": ""}
{"id": "1090318", "revid": "80339", "url": "https://it.wikipedia.org/wiki?curid=1090318", "title": "Kotelny", "text": ""}
{"id": "1090331", "revid": "367445", "url": "https://it.wikipedia.org/wiki?curid=1090331", "title": "In\u00e9s de Su\u00e1rez", "text": "\u00c8 ricordata per aver difeso con successo la citt\u00e0 di Santiago dall'attacco dei Mapuche e per essere stata l'amante di Pedro de Valdivia.\nBiografia.\nPrimi anni e sbarco in America.\nIn\u00e9s nacque a Plasencia, Spagna, nel 1507. Sbarc\u00f2 in America nel 1537 con l'intento di cercare il marito, Juan de M\u00e1laga, che era partito per il Nuovo Mondo con i fratelli Pizarro. Dopo una lunga ricerca avvenuta in numerosi Paesi del Sud America, nel 1538 In\u00e9s raggiunse Lima dove scopr\u00ec che il marito era deceduto in mare poco tempo prima del suo arrivo in Per\u00f9. Come risarcimento per essere la vedova di un soldato spagnolo, In\u00e9s richiese e ottenne un piccolo appezzamento di terra a Cuzco dove si stabil\u00ec.\nFu proprio a Cuzco che In\u00e9s Su\u00e1rez conobbe Pedro de Valdivia, maresciallo di campo di Francisco Pizarro e futuro conquistatore del Cile, recentemente tornato dopo la battaglia di Las Salinas avvenuta nel 1538. Nonostante provenissero entrambi dalla stessa zona della Spagna, non vi \u00e8 alcuna prova che l'inizio della loro relazione sia anteriore a quella data.\nConquista del Cile.\nAlla fine del 1539, Valdivia decise di lasciare il Per\u00f9 per avventurarsi verso l'inesplorato Cile, con il solo intento di \u00abscoprire e colonizzare terre per sua Maest\u00e0\u00bb. Per intraprendere questo viaggio, chiese a Pizarro che In\u00e9s facesse parte del contingente che sarebbe stato a suo seguito ed egli accett\u00f2, a patto che lo avesse accompagnato come domestica. Fu cos\u00ec che il conquistatore, nel gennaio 1540, part\u00ec con 150 uomini alla volta delle nuove terre.\nIn\u00e9s si dimostr\u00f2 un'importante risorsa per la spedizione: resistente quanto un uomo, si occup\u00f2 di malati e feriti, trov\u00f2 l'acqua nel deserto e scongiur\u00f2 l'omicidio di Valdivia stesso ad opera di un suo rivale.\nUndici mesi dopo la loro partenza da Cuzco, gli spagnoli raggiunsero la valle del fiume Mapocho e vi si stabilirono. Il 12 febbraio 1541, in quel luogo, sorse ufficialmente la citt\u00e0 di Santiagoin onore del santo patrono del regno di Spagna\nScontro con i Mapuche.\nQuando si venne a scoprire della presenza di oro nelle vicinanze di Valpara\u00edso, gli spagnoli iniziarono a sfruttare i nativi del luogo, con i quali erano riusciti ad ottenere un rapporto di pacifica convivenza nel corso dei mesi. Fu per questo motivo che, mentre Valdivia non era presente al Sud, gli indios, capeggiati da Michimalonco, attaccarono con ferocia Santiago radendola quasi al suolo. \nLa battaglia sembrava perduta quando In\u00e9s, che stava dando il proprio aiuto curando e fornendo supporto ai compagni, propose di decapitare sette cacicchi loro prigionieri con l'intento di spaventare gli indigeni. Nonostante vi furono obiezioni da parte di chi riteneva che tenerli in vita fosse la loro unica possibilit\u00e0 contrattuale, In\u00e9s raggiunse il luogo in cui gli uomini erano tenuti sotto sorveglianza da Francisco Rubio e Hernando de la Torre e diede l'ordine di esecuzione. Le teste vennero successivamente gettate tra la folla creando scompiglio, mentre la donna sal\u00ec a cavallo e spron\u00f2 gli uomini a reagire. La cavalleria spagnola riusc\u00ec a cacciare gli indigeni e a vincere la battaglia.\nIl 20 gennaio 1544, in riconoscimento per il suo coraggio e il suo valore, Pedro de Valdivia le confer\u00ec un encomio.\nSecondo la storiografia spagnola, fu In\u00e9s stessa a mostrare alle guardie come uccidere i sette schiavi. Per questo motivo \u00e8 normalmente rappresentata nell'atto di decapitare i suoi nemici.\nProcesso di Villagra.\nNel periodo successivo alla battaglia, In\u00e9s continu\u00f2 a vivere apertamente con Valdivia, divenuto il governatore. Questo comportamento fu utilizzato contro Valdivia quando, dopo l'inizio delle rivolte in Per\u00f9, una fazione scontenta lo accus\u00f2 di tirannia, uso illecito dei fondi pubblici e di immoralit\u00e0 pubblica. Si arriv\u00f2 cos\u00ec al processo di Villagra.\nIl 19 novembre del 1548 il Vicer\u00e9, Pedro de la Gasca, scagion\u00f2 Pedro de Valdivia da ogni imputazione tranne quella riguardante la sua relazione extraconiugale. Valdivia fu costretto a ricongiungersi con la moglie, Marina Ort\u00edz de Gaete, mentre In\u00e9s dovette sposare il capitano Rodrigo de Quiroga nel 1549.\nDa quel momento la donna condusse una vita molto tranquilla e religiosa dedita ad aiutare gli altri. Insieme al marito contribu\u00ec alla realizzazione del santuario Merced y de la ermita de Monserrat.\nEntrambi i coniugi morirono a Santiago del Cile nel 1580 circa.\nRiferimenti nella cultura di massa.\nLetteratura.\nIn\u00e9s de Su\u00e1rez \u00e8 la protagonista del romanzo \"In\u00e9s dell'anima mia\" di Isabel Allende. La scrittrice ha deciso di rendere omaggio a \u201cquesta donna straordinaria con l'intento di mostrare le cose incredibili che \u00e8 riuscita a fare nella vita \u2013 \u201cuna vita che mi sarebbe piaciuto vivere\u201d\u2013 che sono solitamente limitate in poche righe nei testi di storia cilena. Questa mancanza di materiale ha costretto l'Allende a una lunga ricerca, ma le ha permesso di dare pi\u00f9 spazio alla sua immaginazione.\nCinema.\nIn\u00e9s venne interpretata dall'attrice italiana Elsa Martinelli nel film \"La Araucana\", trasposizione cinematografica dell'omonimo romanzo di Alonso de Ercilla y Z\u00fa\u00f1iga.\nTelevisione.\nNel 2020 esce la serie televisiva di 8 episodi \"In\u00e9s dell'anima mia\", ispirata all'omonimo romanzo di Isabel Allende.\nRiconoscimenti.\nA In\u00e9s Su\u00e1rez sono intitolati un'area verde sorta nel 1994 a Providencia, Santiago e una scuola nella sua citt\u00e0 natale. Inoltre \u00e8 prevista l'apertura di una nuova linea metropolitana che comprender\u00e0 la stazione \"In\u00e9s de Su\u00e1rez\", in prossimit\u00e0 del parco."}
{"id": "1090337", "revid": "345376", "url": "https://it.wikipedia.org/wiki?curid=1090337", "title": "Crosara (Marostica)", "text": "Crosara (talvolta \"Crosara San Bortolo\" per distinguerla da \"Crosara San Luca\", ovvero San Luca; \"Kroitzabeg\" o \"Khroitzabek\" in cimbro) \u00e8 una frazione del comune italiano di Marostica, in provincia di Vicenza.\nGeografia fisica.\nSorge a nord del capoluogo comunale, lungo il versante meridionale dell'Altopiano di Asiago, non lontano dal confine col Comune di Lusiana Conco.\nStoria.\nIl toponimo ricalca il termine veneto \"cros\u00e0ra\" che significa \"crocevia\".\nCome le altre frazioni montane del comune, Crosara fu per molto tempo parte della Federazione dei Sette Comuni (era associata a quello di Lusiana). Ancora in epoca contemporanea costitu\u00ec la sede di un comune autonomo (con frazione San Luca), soppresso e unito a Marostica solo nel 1938.\nMonumenti e luoghi d'interesse.\nChiesa di San Bartolomeo.\nNel 1601, in occasione della visita pastorale del vescovo di Padova Marco Corner, gli abitanti di Crosara ottennero il permesso di erigere una chiesa nel paese, che venne costruita nel 1603-1609. L'edificio era per\u00f2 sottoposto alla parrocchia di San Luca e solo nel 1753, dopo le ripetute richieste della comunit\u00e0, ebbe esso stesso i diritti parrocchiali.\nA causa del suo pessimo stato, fu completamente ricostruita tra il 1883 e il 1885. L'ultima consacrazione \u00e8 del 1953, a conclusione di un restauro iniziato nel 1948.\nAl suo interno si conservano alcune opere di pregio. Spicca fra tutte il dossale con \"Ges\u00f9 crocifisso tra i santi Domenico e Francesco\", esposto sull'altare del Crocifisso e attribuito a Leandro dal Ponte (1590-1610); a lungo ritenuto di scarsa importanza, solo nel 1963 un restauro eseguito da Ennio Verenini ne mise in luce il grande valore artistico. \u00c8 invece firmata la pala dell'altare maggiore \"Madonna col Bambino e due santi\", una delle ultime opere di Giambattista dal Ponte (1612).\nCultura.\nEcomuseo della paglia.\nAllestito nell'ex casa comunale, \u00e8 dedicato a quella che fu una delle pi\u00f9 importanti attivit\u00e0 economiche del paese: la produzione di paglia per la realizzazione di cappelli e sporte.\nLa lavorazione della paglia \u00e8 attestata sin dalla fine del Seicento ed \u00e8 proseguita sino alla prima met\u00e0 del Novecento. Nello spazio sono esposti strumenti del mestiere, fotografie d'epoca e documenti storici, ma anche oggetti di uso comune a testimoniare la vita quotidiana di un tempo.\nIl museo \u00e8 completato da una biblioteca etnografica."}
{"id": "1090339", "revid": "115913815", "url": "https://it.wikipedia.org/wiki?curid=1090339", "title": "Vincenzo Maria Vita", "text": "Incarichi politici e di partito.\nEsponente del Partito di Unit\u00e0 Proletaria per il comunismo, \u00e8 stato membro della segreteria nazionale di quel partito.Conflu\u00ec poi nel 1984, con la maggioranza del PdUP, nel PCI.\nHa poi seguito le vicende della maggioranza del PCI, entrando a far parte di volta in volta del PDS, poi dei DS e infine del PD.\nIn questi partiti \u00e8 stato responsabile del settore editoria (1986-1987) e comunicazioni di massa (1987-1996).\n\u00c8 stato eletto per la prima volta alla Camera dei deputati nella XIII legislatura, nel corso della quale \u00e8 stato tra i presentatori di numerose leggi tra le quali:\nAlle elezioni politiche del 2008 viene eletto al Senato della Repubblica nella lista del Partito Democratico nella Circoscrizione Lazio.\nFa parte del coordinamento dell'Associazione Nazionale \"\"a Sinistra\" nel Pd\".\nIncarichi di governo e di gestione.\nHa ricoperto il ruolo di sottosegretario del Ministero delle Comunicazioni nella XIII Legislatura dal 1996 al 2001, ottenendo l'incarico nel governo Prodi e mantenendolo nel primo e nel secondo governo D'Alema e in quello Amato.\nDal 2003 al 2008 ha ricoperto il ruolo di Assessore alle politiche culturali, della comunicazione e dei sistemi informativi della Provincia di Roma.\nDal 2002 al 2004 ha fatto parte del consiglio di amministrazione dell'azienda speciale Palaexp\u00f2 di Roma.\nAttivit\u00e0 scientifica e di ricerca.\nFa parte dell\u2019\"International Institute of Communications\".\nHa contribuito alla nascita, nel 1998, dell\u2019\"International Network on Cultural Policy\", un\nForum di ventitr\u00e9 paesi dedicato ai temi della globalizzazione e della diversit\u00e0 culturale.\nAl suo interno, nel biennio 2000-2001, \u00e8 stato coordinatore del Gruppo di lavoro sui mezzi radiotelevisivi.\n\u00c8 stato docente presso la Facolt\u00e0 di Scienze Politiche dell'Universit\u00e0 di Sassari nel corso di laurea in \u201cScienze della Comunicazione e giornalismo\u201d.\nCome giornalista collabora con il quotidiano \"Il manifesto\", di cui dal 29 maggio 2013 \u00e8 curatore della rubrica del mercoled\u00ec \"Ri-Mediamo\" che tratta di comunicazione, media e politica; nonch\u00e9 con il sito di informazione \u201cBlitzquotidiano\u201d.\nDal 20 aprile del 2015 \u00e8 presidente della Fondazione archivio audiovisivo del movimento operaio e democratico.\nOpere.\nCollaborazioni"}
{"id": "1090340", "revid": "22475", "url": "https://it.wikipedia.org/wiki?curid=1090340", "title": "Vincenzo Vita", "text": ""}
{"id": "1090341", "revid": "1543377", "url": "https://it.wikipedia.org/wiki?curid=1090341", "title": "Warren Avis", "text": "\u00c8 stato il fondatore della societ\u00e0 di noleggio automobili Avis Rent a Car System.\nPilota di aerei durante la seconda guerra mondiale, ebbe l'idea di fondare la sua impresa - come amava raccontare - quando, atterrando col suo aereo, non trovava un mezzo che lo portasse in citt\u00e0.\nApr\u00ec i suoi primi due punti di noleggio negli aeroporti di Miami e Ypsilanti, con 200 mezzi e due impiegati, nel 1946. Vendette la societ\u00e0 per 8 milioni di dollari nel 1954.\nIl suo nome \u00e8 nell'Automotive Hall of Fame dal 2000.\nSi occup\u00f2 in seguito del settore elettronico con la Avis Enterprises.\n\u00c8 morto nella sua casa di Ann Arbor, Michigan, all'et\u00e0 di 92 anni per cause naturali."}
{"id": "1090342", "revid": "16758", "url": "https://it.wikipedia.org/wiki?curid=1090342", "title": "Warren E. Avis", "text": ""}
{"id": "1090344", "revid": "8375395", "url": "https://it.wikipedia.org/wiki?curid=1090344", "title": "Warren Edward Avis", "text": ""}
{"id": "1090352", "revid": "59975", "url": "https://it.wikipedia.org/wiki?curid=1090352", "title": "Mission U.K.", "text": ""}
{"id": "1090353", "revid": "59975", "url": "https://it.wikipedia.org/wiki?curid=1090353", "title": "Mission UK", "text": ""}
{"id": "1090354", "revid": "767487", "url": "https://it.wikipedia.org/wiki?curid=1090354", "title": "Guichard di Pontigny", "text": "Biografia.\nMonaco dell'abbazia cistercense di Citeaux, divenne abate nel 1136 dell'abbazia di Pontigny. Conobbe tanto l'arcivescovo inglese Thomas Becket, in rotta con Enrico II d'Inghilterra, ospitandolo nel 1164 e lo stesso papa Alessandro III che, nel 1165 lo fece arcivescovo di Lione, al posto dell'arcivescovo in carica, Drogo, colpevole di aver appoggiato l'antipapa Vittore IV."}
{"id": "1090355", "revid": "201394", "url": "https://it.wikipedia.org/wiki?curid=1090355", "title": "Matando G\u00fceros", "text": "Matando G\u00fceros \u00e8 il primo album del gruppo musicale Brujeria.\nIl disco.\nLe tematiche parlano soprattutto dell'uccisione di americani (maggiormente bianchi) e dell'attraversamento della frontiera.\n\"G\u00fcero\" \u00e8 un termine gergale in spagnolo messicano usato per definire una persona di pelle bianca o bionda, spesso utilizzata come spregiativo.\nQuesto album \u00e8 stato censurato in molti paesi per i suoi contenuti e la copertina, che mostra la testa di un uomo decapitato in un incidente.\nLe canzoni dalla 16 alla 19 sono prese dal singolo \"Machetazos\".\n\"Matando G\u00fceros\" \u00e8 una delle canzoni della colonna sonora di \"Gummo\"."}
{"id": "1090360", "revid": "767487", "url": "https://it.wikipedia.org/wiki?curid=1090360", "title": "Peltobatrachus pustulatus", "text": "Il peltobatraco (Peltobatrachus pustulatus) \u00e8 uno strano anfibio estinto, vissuto nel Permiano superiore (circa 255 milioni di anni fa) in quello che \u00e8 oggi il Corno d'Africa.\nUn anfibio \"armadillo\".\nNonostante fosse un anfibio, il peltobatraco era un animale totalmente terrestre, come testimoniato dal corpo compatto e soprattutto dalle zampe forti e robuste. Probabilmente questo animale tornava in acqua solo per deporre le uova. Il peltobatraco fa parte del grande gruppo dei temnospondili, anfibi ormai estinti che ebbero grande sviluppo tra il Carbonifero e il Triassico. Una caratteristica insolita del peltobatraco, che rende difficile chiarire la sua posizione sistematica all'interno del gruppo, \u00e8 data dal corpo, robusto nella struttura e dotato di una strana corazza che percorreva il dorso e i fianchi dell'animale. Questo adattamento fa pensare una volta di pi\u00f9 a un animale compiutamente terrestre, che poteva difendersi dai predatori come i terapsidi gorgonopsidi della sua epoca semplicemente rannicchiandosi su se stesso, come fanno attualmente gli armadilli. Altri anfibi dall'aspetto vagamente simile erano \"Sclerothorax\" e \"Laidleria\"."}
{"id": "1090365", "revid": "287204", "url": "https://it.wikipedia.org/wiki?curid=1090365", "title": "Cosimo Morelli", "text": "Nella sua vita costru\u00ec 40 chiese, tra cui varie cattedrali, undici teatri e palazzi in tutto lo Stato Pontificio. La sua opera fu espressione emblematica del trapasso dal gusto arcadico del tardo barocco a quello pi\u00f9 asciutto dello stile neoclassico, al quale tuttavia non ader\u00ec in senso strettamente antichizzante.\nBiografia.\nIl padre Domenico, imprenditore-capomastro, originario di Torricella, nel Canton Ticino, aveva sposato l'imolese Maria Vittoria Costa, stabilendosi poi in Romagna.\nCosimo frequent\u00f2 la scuola dei Gesuiti (situata presso la chiesa di Sant'Agata) e complet\u00f2 la propria formazione prendendo lezioni dal prozio, Giovanni Domenico Trifogli (1675 - 1759), uno dei cosiddetti \"Maestri Comacini\", architetti e capomastri ticinesi la cui opera era molto apprezzata nell'Italia settentrionale e centrale. Inizi\u00f2 l'apprendistato nell'impresa paterna assieme al fratello Luigi. Si segnal\u00f2 all'attenzione del vescovo di Imola, il cesenate Giovanni Carlo Bandi, che gli affid\u00f2 la ristrutturazione del Duomo. Fu lo stesso Bandi che lo present\u00f2 al proprio nipote, Giovanni Angelo Braschi, uditore civile e segretario del cardinale camerlengo della Curia romana.\nNel 1759 Morelli si rec\u00f2 a Roma, dove si perfezion\u00f2 in architettura presso lo studio del marchese Gerolamo Thedoli (progettista del Teatro Argentina).\nDopo aver realizzato i suoi primi lavori, nel 1776 partecip\u00f2 al concorso per le nuove sagrestie vaticane. Giannangelo Braschi, divenuto Papa Pio VI, lo nomin\u00f2 architetto pontificio.\nCosimo Morelli fu tra i pi\u00f9 prolifici architetti dello Stato Pontificio nella seconda met\u00e0 del Settecento, grazie anche alla capacit\u00e0 di interpretare in maniera rigorosa il gusto estetico dell'epoca. In qualit\u00e0 di architetto pontificio, durante il pontificato di Papa Pio VI (1775-99) costru\u00ec, rinnov\u00f2 ed ingrand\u00ec numerosi edifici, civili e religiosi.\nLa fama che arrise a Cosimo Morelli deriv\u00f2 anche dalla sua capacit\u00e0 organizzativa, che gli consent\u00ec di offrire ai committenti realizzazioni edilizie a costi marcatamente inferiori rispetto a quelli degli altri architetti dell'epoca. Morelli aveva alle sue dipendenze un collaudato gruppo di artigiani e, inoltre, poteva giovarsi della collaborazione di valenti pittori, quali Alessandro Dalla Nave, Antonio Villa e Angelo Gottarelli.\nNon ci furono per\u00f2 solo rose, nella sua vita privata e professionale: come accade spesso ai potenti, fu fatto oggetto di sviscerati encomi ma anche di poco teneri oltraggi. A parte la battuta che per andare a Roma occorreva passare da porta Morelli, si registrano un tranciante giudizio di Vincenzo Monti (pressappoco: uno come lui \u00e8 sempre meglio tenerselo buono) nonch\u00e9 le frasi pepate di Marcello Oretti (\"Con poca abilit\u00e0 si procaccia le fabbriche principali dello Stato Pontificio\") e di Antonio Canova, famoso scultore, il quale ebbe a dire riferendosi all'Imolese, che \"l'impostura a questo mondo pu\u00f2 davvero molto\".\nNegli ultimi anni del secolo sub\u00ec un tracollo finanziario: aveva ottenuto in prestito 50.000 scudi (circa 20 milioni di euro). Ma a causa della soppressione dello Stato Pontificio e della creazione della Repubblica Romana (1798-1799), il valore del denaro scese a zero. Cerc\u00f2 di vendere immobili per quella cifra. Trov\u00f2 un principe polacco disponibile alla transazione, ma quando si accorse che la met\u00e0 degli immobili erano ipotecati, il nobile si rivolse agli avvocati. Morelli perse il processo.\nI suoi ultimi anni di vita furono duri: vecchio, malato e indigente, arriv\u00f2 addirittura a chiedere aiuto proprio al Canova, che gli fece avere 24 scudi, con ammirevole ma anche comoda classe. Ci voleva ben altro calore per il Morelli, che mor\u00ec quasi abbandonato da tutti il 26 febbraio 1812 a Imola. Fu sepolto nella chiesa di Santa Maria in Regola.\nOpere.\nTra le opere pi\u00f9 notevoli si elencano:\nNel 1776 Cosimo Morelli present\u00f2 un progetto per la demolizione della Spina dei Borghi a Roma. \u00c8 illustrato in due incisioni su rame di dimensioni 42x55 cm., disegno e incisione di Ciro Santi. In una \u00e8 la pianta del progetto, nell'altra una veduta prospettica. Questa sua idea anticipa di 160 anni circa la realizzazione effettiva con l'apertura di via della Conciliazione."}
{"id": "1090371", "revid": "5680", "url": "https://it.wikipedia.org/wiki?curid=1090371", "title": "Isomorfismo di gruppi", "text": ""}
{"id": "1090377", "revid": "92723", "url": "https://it.wikipedia.org/wiki?curid=1090377", "title": "Stretta monetaria", "text": "Una stretta monetaria \u00e8 un'operazione compiuta da una banca centrale destinata alla riduzione dell'offerta di moneta circolante nell'economia. Lo strumento impiegato per realizzare la stretta \u00e8 di norma un aumento del tasso di sconto. \nL'aumento del tasso di sconto, che si riflette su tutti i tassi di interesse, rendendo meno conveniente il ricorso al credito da parte delle imprese e degli altri soggetti economici che desiderano indebitarsi, riduce la domanda e conseguentemente anche l'offerta di moneta, poich\u00e9 le banche ordinarie, che si rifinanziano presso la banca centrale cedendole titoli in cambio di moneta, si trovano a pagare un prezzo pi\u00f9 elevato per rifinanziarsi.\nLa stretta monetaria \u00e8 uno strumento di politica economica il cui fine \u00e8 di rallentare la crescita dell'economia. Il rallentamento si rende necessario quando il tasso di inflazione tende a crescere troppo velocemente, ma anche quando la domanda di beni e servizi implica un eccesso di importazioni che gravano sui conti con l'estero.\nIn questi casi la stretta monetaria, rallentando la domanda di beni e servizi, il cui finanziamento da parte di imprese, settore pubblico e settore privato diventa pi\u00f9 costoso, determina un rallentamento nella crescita dei prezzi e una minore domanda di beni e servizi provenienti dall'estero."}
{"id": "1090381", "revid": "4507", "url": "https://it.wikipedia.org/wiki?curid=1090381", "title": "Raffaello Cortina", "text": ""}
{"id": "1090384", "revid": "106732", "url": "https://it.wikipedia.org/wiki?curid=1090384", "title": "Punto focale (teoria dei giochi)", "text": ""}
{"id": "1090386", "revid": "767487", "url": "https://it.wikipedia.org/wiki?curid=1090386", "title": "Ladysmith Black Mambazo", "text": "I Ladysmith Black Mambazo sono un gruppo corale sudafricano che compone e interpreta soprattutto musica tradizionale africana dei generi \"isicathamiya\" e \"mbube\". Sono uno dei gruppi musicali pi\u00f9 prolifici del Sudafrica, e hanno conquistato diversi dischi d'oro e di platino. Sono noti a livello internazionale soprattutto grazie alla collaborazione con artisti stranieri, e in particolare per aver cantato sul celebre album \"Graceland\" di Paul Simon.\nStoria.\nOrigini.\nIl gruppo nacque nel 1960 per iniziativa di Joseph Shabalala, che decise di costituirlo insieme a un gruppo di parenti (soprattutto fratelli e cugini) che cantavano con lui fin dall'infanzia. Inizialmente si chiamarono Ezimnyama Ngenkani (\"i neri\"), e presero a esibirsi in manifestazioni locali, matrimoni e altre ricorrenze, cantando melodie \"mbube\" e \"isicathamiya\" (un genere tradizionale zulu).\nNel 1964, Shabalala insegn\u00f2 ai suoi compagni una serie di nuove melodie, sostenendo di averle ascoltate in un sogno ricorrente che si era protratto per oltre sei mesi. Per enfatizzare la svolta nella storia del gruppo, Shabalala scelse anche il nuovo nome \"Ladysmith Black Mambazo\". Ladysmith era il nome della cittadina del KwaZulu-Natal in cui Shabalala e i suoi compagni erano nati e cresciuti; \"black\" stava per \"black ox\", un tipo di bue che veniva considerato il pi\u00f9 possente fra gli animali da fattoria; e \"mambazo\" era una parola africana per \"accetta\", con riferimento al fatto che il gruppo di Shabalala era destinato a \"tagliare\" (\"chop down\", nel senso di \"stravincere\") le competizioni canore.\nPoco tempo dopo i Ladysmith Black Mambazo entrarono nel circuito delle gare canore isicathamiya, che si tenevano a Durban e Johannesburg. La formazione comprendeva, oltre a Shabalala (che era cantante solista), Milton Mazibuko, Albert Mazibuko, Enoch Shabalala, Headman Shabalala, Walter Malinga e Funokwakhe Mazibuko. La previsione di Shabalala riguardo al \"tagliare\" le competizioni si dimostr\u00f2 vera: i Ladysmith vinsero tutte le gare a cui parteciparono, finch\u00e9 nel 1973 gli organizzatori delle gare decisero che erano semplicemente \"troppo bravi\" per concorrere con gli altri gruppi.\nNel frattempo, a partire dal 1967, il gruppo aveva cominciato a incidere, prima per Radio Zulu e poi per la Gallo Record Company di West Nkosi. Nel 1973 incisero per la Gallo il loro primo album, \"Amabutho\". Grazie all'enorme successo dell'album, i Ladysmith Black Mambazo furono i primi musicisti africani a ottenere il disco d'oro.\nNel 1975 Shabalala si convert\u00ec al Cristianesimo, e il gruppo incise il primo album di ispirazione religiosa, \"Ukukhanya Kwelanga\", che conquist\u00f2 ben due dischi di platino. Negli anni successivi, l'inno sacro (metodista) divenne la forma musicale predominante nelle incisioni del gruppo. L'album del 1976, \"Ukusindiswa\", divenne uno degli album religiosi pi\u00f9 popolari del Sudafrica, e fu conosciuto anche all'estero, in particolare in Germania, dove nei primi anni ottanta i Ladysmith Black Mambazo fecero diverse apparizioni su televisioni nazionali. Il brano in tedesco \"Wir Gr\u00fcssen Euch Alle\", sull'album \"Phansi Emgodini\" (1981), fu registrato in questo periodo.\nSuccesso internazionale.\nNel 1985, Paul Simon si rec\u00f2 in Sudafrica alla ricerca di collaboratori per il suo prossimo album, \"Graceland\". I Ladysmith Black Mambazoo risposero all'appello, e si recarono a Londra per incidere. Dalla collaborazione con Simon nacque il brano \"Homeless\" di Shabalala, e l'arrangiamento di voci per \"Graceland\". In quell'occasione, Simon e Shabalala furono accusati di aver violato l'embargo culturale che i paesi occidentali stavano attuando contro il Sudafrica come pressione per l'abolizione dell'apartheid.\n\"Graceland\" fu un grandissimo successo internazionale: oltre a vendere 16 milioni di copie in tutto il mondo, l'album ebbe una vastissima eco nel mondo della musica leggera, contribuendo ad alimentare l'interesse del \"music business\" occidentale per la musica africana (fenomeno che sarebbe sfociato nella nascita della cosiddetta world music). Sulla scia dei Ladysmith Black Mambazo, altri artisti africani come Stimela e Mahlathini and the Mahotella Queens iniziarono a essere conosciuti all'estero. Lo stesso Simon produsse i tre successivi album di Ladysmith Black Mambazo (\"Shaka Zulu\" del 1987, \"Journey of Dreams\" del 1988 e \"Two Worlds, One Heart\" del 1990) lanciandoli sul mercato statunitense. Sull'onda di questa crescente popolarit\u00e0, i Ladysmith Black Mambazo apparvero nel film \"Moonwalker\" di Michael Jackson, cantando \"The Moon Is Walking\" durante i titoli di coda.\nIl 10 dicembre 1991, durante la tormentata transizione del Sudafrica verso l'abolizione dell'apartheid, il bassista Headman Shabalala (fratello di Joseph), fu ucciso a colpi d'arma da fuoco da una guardia giurata di nome Sean Nicholas. Paul Simon port\u00f2 Nicholas in tribunale, sostenendo che l'omicidio era stato volontario e motivato dall'odio razziale. L'evento scosse tutti i membri del gruppo, diversi dei quali si ritirarono dalle scene. Lo stesso Joseph abbandon\u00f2 per qualche tempo, rifondando il gruppo nel 1993. A sostituire coloro che avevano lasciato il gruppo, Shabalala chiam\u00f2 quattro dei propri figli.\nIl regime dell'apartheid fu definitivamente abolito nel 1992. Il primo album dei Ladysmith Black Mambazo dopo la morte di Headman, \"Liph' Iqiniso\", fu una celebrazione della fine del segregazionismo. Nelson Mandela dimostr\u00f2 una grande ammirazione per il gruppo di Shabalala, definendoli \"gli ambasciatori culturali del Sudafrica\" e facendosi accompagnare dai Ladysmith Black Mambazo alla cerimonia di assegnazione del Premio Nobel per la pace nel 1993 a Oslo. Nel 1994 i Ladysmith Black Mambazo furono chiamati a cantare anche in occasione della cerimonia con cui Mandela fu nominato presidente. Negli anni successivi, il gruppo collabor\u00f2 con innumerevoli artisti di fama internazionale (tra gli altri, Stevie Wonder, Dolly Parton, B*Witched, The Corrs e Ben Harper) e si esib\u00ec di fronte a personalit\u00e0 come Giovanni Paolo II e la famiglia reale britannica. La raccolta \"\" vendette oltre un milione di copie nel solo Regno Unito, e guadagn\u00f2 al gruppo ben tre dischi di platino.\nGli anni 2000.\nDopo la pubblicazione di \"Lihl'Ixhiba Likagogo\" (2000), il gruppo inizi\u00f2 a lavorare al successivo \"Wenyukela\". Durante le registrazioni, Nellie Shabalala, moglie di Joseph, fu assassinata in un parcheggio da un uomo col volto coperto.. Questa nuova tragedia rallent\u00f2 i lavori, ma \"Wenyukela\" giunse infine alla pubblicazione nel 2003. L'album contiene numerosi brani caratterizzati dall'impegno politico e civile, come \"Fak' Ibhande\" (\"non guidate ubriachi\"), \"Wenyukela\" (che parla dei disordini che si erano verificati nel paese durante le elezioni del 1994) e \"Selingelethu Sonke\", a favore della diffusione del commercio equo e solidale in Africa. L'album ebbe un buon successo in Sudafrica e fu pubblicato anche nel Regno Unito e negli Stati Uniti. Nel successivo \"No Boundaries\" (2005) i Ladysmith Black Mambazo coniugarono la tradizione zulu con quella della musica classica occidentale, cantando brani come \"Ave Verum Corpus\" accompagnati dalla English Chamber Orchestra; anche questo lavoro vendette molto bene. Nel 2006 fu pubblicato \"Long Walk to Freedom\", un cofanetto celebrativo dei 45 di carriera del gruppo e dei 20 anni dalla pubblicazione di \"Graceland\".\nL'ultimo album del gruppo, \"Ilembe\", \u00e8 stato pubblicato il 26 febbraio 2007 in Sudafrica e il 2 aprile 2007 sul mercato internazionale.\nLa Fondazione Ladysmith Black Mambazo.\nNel gennaio del 1999, Joseph Shabalala ha creato la \"Ladysmith Black Mambazo Foundation\", un'organizzazione che si occupa di tramandare ai giovani zulu sudafricani la cultura tradizionale del loro popolo, e in particolare la musica isicathamiya."}
{"id": "1090396", "revid": "106456", "url": "https://it.wikipedia.org/wiki?curid=1090396", "title": "Sinistro", "text": "Con sinistro, nei contratti assicurativi, si indica l'evento che fa scattare (o potrebbe far scattare) l'operativit\u00e0 delle garanzie di una polizza.\nIl tipo di evento pu\u00f2 variare sensibilmente, in funzione del tipo di garanzia prestata con la polizza. Ad esempio sono diffusamente oggetto di garanzia sinistri consistenti in furti, incendi o allagamenti, danni emergenti da casi di responsabilit\u00e0 civile o professionale dell'assicurato, naufragi, disastri aerei o ferroviari, incidenti d'auto, morte, lesioni, e molti altri.\nSono elementi determinanti del sinistro:"}
{"id": "1090400", "revid": "1297654", "url": "https://it.wikipedia.org/wiki?curid=1090400", "title": "Vincenzo Meucci", "text": "Biografia.\nSi form\u00f2 artisticamente tra Firenze e Bologna, allievo prima di Sebastiano Galeotti poi di Giovanni Gioseffo dal Sole, venendo influenzato sia dalla cultura tardobarocca, sia dalle novit\u00e0 del neoclassicismo.\nFu patrocinato dal marchese Giovan Battista Salimbeni di Siena, che gli commission\u00f2 numerose opere, sia su tela che ad affresco. Lavor\u00f2 anche per il cardinale Alessandro Chigi Zondadari a Siena e per il cardinale Neri Corsini a Firenze.\nLa sua crescente fama gli fece ottenere la sua commissione pi\u00f9 importante, da parte dell'Elettrice palatina Anna Maria Luisa de' Medici, ultima discendente dei Medici, la quale lo incaric\u00f2 di affrescare la cupola di San Lorenzo con la \"Gloria dei santi fiorentini\" (1742)."}
{"id": "1090402", "revid": "125205708", "url": "https://it.wikipedia.org/wiki?curid=1090402", "title": "George Adamski", "text": "Ad Adamski si deve gran parte dell'iconografia attuale sui dischi volanti e le teorie del complotto che li accompagnano. Infatti, egli fu uno dei primi contattisti ad avere ampio spazio sui media e le sue fotografie di UFO hanno fatto il giro del mondo, influenzando la cultura popolare. Il neologismo \"contactee\" (in italiano tradotto come \"contattista\") venne usato inizialmente negli Stati Uniti proprio per il suo caso\nBiografia.\nI suoi genitori emigrarono negli Stati Uniti nella cittadina di Dunkirk (stato di New York) quando Adamski aveva due anni di et\u00e0. Questi ottenne la cittadinanza statunitense nel 1915 durante il servizio militare, tra il 1913 e il 1916 infatti serv\u00ec l'esercito nella U.S. Cavalry, combattendo sul confine col Messico durante la Spedizione contro Pancho Villa. Nel 1917, a distanza di pochi mesi dal termine del servizio militare, spos\u00f2 Mary Shimbersky. Nel 1934 fond\u00f2 e diresse un monastero chiamato \"Ordine Reale del Tibet\", sito a Laguna Beach in California.\nFu un circolo esoterico che si poneva l'obiettivo di diffondere una corrente mistica di carattere universale intrisa di elementi ricavati dal Cristianesimo (Adamski era cattolico) e dalle filosofie orientali. Si spost\u00f2 quindi in un ranch vicino al Monte Palomar nel 1940. Nel 1944, con fondi appartenenti alla sua studentessa Alice K. Wells, compr\u00f2 un appezzamento sul Monte Palomar (nelle vicinanze del noto osservatorio astronomico, allora in fase di edificazione) e vi costru\u00ec una nuova casa chiamata \"Palomar Garden\" (Giardino di Palomar) e un nuovo ristorante \"Palomar Gardens Cafe\".\nContatti alieni.\nSecondo la tradizione, il primo oggetto volante non identificato fotografato da Adamski risalirebbe al 1946. L'avvistamento, nei dintorni della sua abitazione, sarebbe avvenuto alle pendici del Monte Palomar a circa 107 chilometri da San Diego. Per\u00f2 l'incontro pi\u00f9 famoso avvenne il 20 novembre 1952, mentre Adamski era nel deserto della California lungo la Desert Center Rice Road con alcuni amici: l\u00ec avrebbe incontrato un alieno, chiamato Orthon, proveniente dal pianeta Venere grazie all'ausilio di un'astronave pi\u00f9 volte fotografata anche alla distanza di pochi metri.\nLa creatura venusiana, stando alla descrizione del contattista, aveva un aspetto \"nordico\" e comunicava telepaticamente. Numerosi dettagli riguardanti questo singolare avvenimento sono narrati in Flying Saucers Have Landed (tradotto in italiano con \"I dischi volanti sono atterrati\") libro pubblicato nel 1953 e scritto insieme all'ex pilota di aereo Desmond Leslie. Seguirono poi altri libri in cui furono descritti incontri con diversi alieni venusiani di aspetto molto terrestre. Adamski afferma che ebbe modo di salire a bordo di un ricognitore saturniano e di visitare, fra le altre cose, la superficie non visibile (dalla Terra) della Luna.\nRelativamente alla Luna afferm\u00f2 che le fotografie riprese dalla sonda sovietica Luna 3 nel 1959 erano dei falsi, in quanto la faccia nascosta della Luna avrebbe ospitato citt\u00e0, alberi e montagne innevate. Gli extraterrestri avrebbero comunicato al contattista che non erano interessati alla Terra come pianeta da colonizzare, che a volte in passato era stato usato come luogo di confino per alcuni alieni indesiderati sugli altri pianeti, e che erano preoccupati per l'uso dell'energia atomica con scopo bellico da parte dell'umanit\u00e0 e delle sue conseguenze, operando attivamente per scongiurare esplosioni dovute all'accumulo di \"energia atomica\" nell'atmosfera verificatosi a causa degli esperimenti nucleari del dopoguerra.\nAdamski, nel corso degli anni cinquanta ed in base alle sue presunte esperienze, sostenne che non solo Venere, ma anche Marte, Saturno e la Luna erano pianeti abitati da forme di vita intelligente. La sua fama come contattista, oltre al successo editoriale ottenuto dai suoi libri, gli procurarono molta notoriet\u00e0 anche al di fuori del nascente mondo dell'ufologia, che gli permise di avere incontri ufficiali con alcune personalit\u00e0 di rilievo del tempo (a volte provati ed ufficiali, altre volte dichiarati come avvenuti solo da Adamski senza tuttavia portare prove certe del fatto), come la regina Giuliana dei Paesi Bassi nel maggio 1959.\nTra gli incontri non confermati, anche uno con papa Giovanni XXIII nel 1963, poco tempo prima della morte del pontefice. A questi incontri si affiancarono una serie di conferenze in giro per il mondo, che gli garantirono un'elevata notoriet\u00e0 anche al di fuori del mondo anglosassone e al di fuori del mondo dell'ambiente ufologico, anche se, con il passare degli anni e l'accumularsi di rivelazioni sempre pi\u00f9 improbabili suoi contatti con gli alieni, la sua credibilit\u00e0 ebbe un forte declino. George Adamski mor\u00ec nel 1965 in un ospedale a Silver Spring, nel Maryland, a causa di una crisi cardiaca.\nCritiche ed aspetti controversi.\nCome nel caso di altri contattisti, nessun testimone realmente attendibile pot\u00e9 mai confermare le versioni fornite da Adamski sugli incontri ravvicinati o vide di persona gli extraterrestri descritti dal contattista. Secondo alcuni scettici le foto prodotte potrebbero essere state abili artefatti realizzati dall'autore stesso, ma anche tra gli ufologi la genuinit\u00e0 della sua storia \u00e8 ormai messa in forte dubbio.\nIl sociologo ed ufologo italiano Roberto Pinotti, nel suo libro \"Ufo: Visitatori da altrove\" (e in altre sue opere), ritiene che il contattista polacco-americano fu ingannato ed usato da alcuni agenti della Central Intelligence Agency. In sostanza, secondo la tesi di Pinotti, sostenendo in buona fede per anni teorie che la scienza dimostr\u00f2 poi essere palesemente false (Venere abitabile, ad esempio), Adamski avrebbe screditato involontariamente l'ufologia realizzando i propositi della CIA. Pinotti riporta anche, a prova di questa sua collaborazione (volontaria o meno) con il governo statunitense, il fatto che Adamski \u00e8 stato sepolto nel cimitero nazionale di Arlington.\nL'ufologo Paolo Toselli, nel suo libro \"FBI dossier UFO\", dove raccoglie e commenta alcuni dei documenti del Federal Bureau of Investigation desecretati grazie al Freedom of Information Act, dedica ad Adamski la prima parte del capitolo sui contattisti. L'ente investigativo statunitense aveva iniziato a raccogliere informazioni sull'ufologo fin dal 1950, prima dei suoi supposti contatti con gli alieni.\nNell'agosto del 1950 due agenti, senza esplicitarsi, avevano incontrato Adamski nel suo locale e avevano riportato gli argomenti di una conversazione avuta con lui ed una donna che lavorava nel ristorante, interessandosi per\u00f2 pi\u00f9 alle sue convinzioni filo-sovietiche e filo-comuniste (\u00e8 da notare che questo avveniva in pieno maccartismo e di queste tendenze politiche non si parler\u00e0 pi\u00f9 nei rapporti successivi) che non ai suoi avvistamenti (di cui mostrava gi\u00e0 alcune foto), che anzi, secondo il rapporto, lo facevano valutare dal resto della comunit\u00e0 come \"mentalmente squilibrato\".\nSecondo quanto riferito dagli agenti il futuro contattista era dell'opinione che le civilt\u00e0 aliene avessero forme di governo simili al comunismo e che la Federal Communications Commission, pur essendone a conoscenza (grazie ad un contatto radio ottenuto con gli alieni), avesse deciso di tenere nascosta la notizia. Nel 1953, in occasione della diffusione delle notizie sui primi contatti con gli alieni e del possibile possesso da parte di Adamski di uno strumento in grado di causare l'atterraggio forzato di aerei e UFO, l'FBI e l'Office of Scientific Intelligence della CIA si interessarono nuovamente alla sua persona, decidendo di interrogarlo: il rapporto frutto dell'interrogatorio cita nuovamente questioni inerenti alla fedelt\u00e0 agli Stati Uniti, ma questa volta di un conoscente del contattista (che viene da lui segnalato come possibile infedele), per riportare poi le dichiarazioni di Adamski sui suoi contatti con gli alieni e su supposte sue esperienze lavorative presso il vicino osservatorio di Monte Palomar, che ad un controllo si riveleranno false.\nSuccessivo interesse verso il contattista da parte dell'FBI si ebbe nel febbraio del 1953 quando, secondo la versione data da un quotidiano, Adamski aveva dichiarato falsamente che il materiale da lui mostrato ad una conferenza era stato vagliato e ritenuto veritiero da parte dell'FBI stessa e dell'aviazione statunitense, per ammonirlo dal fornire simili informazioni false. Relativamente alla scelta del cimitero nazionale di Arlington come luogo di tumulazione delle ceneri di Adamski, Toselli, al contrario di Pinotti ed altri, la considera solo un diritto acquisito grazie al suo stato di veterano della Prima guerra mondiale e non una qualche forma di premio per i suoi servigi in campo ufologico.\nOltre a questo Toselli ricorda che alcune delle 700 foto circa prodotte dal contattista nella sua carriera, una volta analizzate, si erano rivelate dei falsi. Edward J. Ruppelt, ufficiale dell'aviazione statunitense e direttore del Progetto Grudge e del successivo Progetto Blue Book (fino al 1953), nel suo libro \"Report On Unidentified Flying Objects\" afferma che al tempo del progetto le foto di Adamski vennero analizzate: pur non potendo decidere nettamente per la falsit\u00e0 o genuinit\u00e0 delle stesse, la perizia affermava che queste avrebbero potuto benissimo essere falsi prodotti con semplicit\u00e0 da un bambino con una macchina fotografica Brownie.\nA partire dalla diffusione della sua prima opera, molti altri ufologi affermarono di aver avvistato, o in alcuni casi fotografato, mezzi simili a quelli mostrati da Adamski. L'editore Ray Palmer, successivamente alla pubblicazione (e al discreto successo) di \"I dischi volanti sono atterrati\", sostenne che alcuni anni prima, nel 1943, Adamski gli aveva sottoposto un racconto con una trama molto simile a quella del suo primo libro, dove per\u00f2 al posto del venusiano Orthon l'UFO sarebbe stato guidato da Ges\u00f9 Cristo.\nAdamski e i suoi UFO nei media.\nCome detto sia l'iconografia dei supposti velivoli spaziali fotografati da Adamski, sia la sua fama di contattista, ebbero ampio risalto nella cultura popolare. Lo scrittore Arthur C. Clarke, nel suo romanzo definisce gli ufologi come sofferenti della \"malattia di Adamski\" (\"Adamski's disease\").\nIl disco volante impiegato da Alcor nel manga ed anime UFO Robot Goldrake \u00e8 chiaramente ispirato alle fotografie di Adamski relative all'ufo di tipo \"circolare\". Anche nel mondo dei videogiochi viene citato, per esempio in Mega Man 9 uno degli avversari \u00e8 un UFO chiamato proprio \"Adamski\"."}
{"id": "1090404", "revid": "339392", "url": "https://it.wikipedia.org/wiki?curid=1090404", "title": "Aeroporto del Salento", "text": ""}
{"id": "1090406", "revid": "339392", "url": "https://it.wikipedia.org/wiki?curid=1090406", "title": "Aeroperto del Salento", "text": ""}
{"id": "1090419", "revid": "729019", "url": "https://it.wikipedia.org/wiki?curid=1090419", "title": "Diritto delle assicurazioni", "text": "Il diritto delle assicurazioni \u00e8 il complesso delle norme che disciplinano i vari aspetti del contratto di assicurazione.\nIndipendentemente da svariati altri aspetti di dettaglio, conviene soprattutto osservare che questa branca giuridica regola sia l'attivit\u00e0 delle imprese assicurative, sia ogni questione attinente alla \"genesi\" ed alla \"vita\" delle polizze, che in un certo senso rappresentano l'espressione pi\u00f9 manifesta dell'attivit\u00e0 industriale di tali societ\u00e0 commerciali."}
{"id": "1090439", "revid": "767487", "url": "https://it.wikipedia.org/wiki?curid=1090439", "title": "Prionosuchus plummeri", "text": "Il prionosuco (Prionosuchus plummeri) (il cui nome significa \"coccodrillo sega\") \u00e8 un grande anfibio estinto, appartenente ai temnospondili. Visse nel Permiano medio, circa 270 milioni di anni fa (Guadalupiano), e i suoi resti fossili sono stati ritrovati nel nord-est del Brasile. Questo animale rappresenta il pi\u00f9 grande anfibio mai esistito sulla terra.\nDescrizione.\nI resti di \"Prionosuchus\" sono perlopi\u00f9 frammentari e sono stati ritrovati nella Formazione Pedra do Fogo, nel bacino di Parna\u00edba, nel Brasile nord-orientale, venendo descritto da L. I. Prize, nel 1948. Il cranio incompleto dell'esemplare olotipico doveva misurare circa 50 centimetri (20 pollici) di lunghezza. In seguito sono stati ritrovati altri esemplari sebbene sempre frammentari. In particolare, un esemplare molto frammentario, ma di grandi dimensioni (l'esemplare BMNH R12005) sembra provenire da un individuo quasi tre volte le dimensioni della maggior parte degli altri esemplari, e secondo le stime pi\u00f9 accreditate il suo cranio misurerebbe ben 1,6 metri (5,2 piedi). Basandosi sulle specie affini, la lunghezza totale del corpo di questo esemplare \u00e8 stato stimato a circa 9 metri (30 piedi), il che rende la specie pi\u00f9 grande conosciuta di temnospondilo e di anfibio in generale.\nCon un muso allungato, stretto e rastremato, dotato di numerosi denti affilati, il corpo lungo, le gambe corte e una coda adattata per il nuoto, il suo aspetto generale di questo animale era incredibilmente simile a quello di un coccodrillo moderno, in particolare al gaviale, con cui probabilmente condivideva uno stile di vita simile, tendendo imboscate ad altri animali acquatici, in particolar modo nutrendosi di pesci.\nClassificazione.\nIl \"Prionosuchus\" \u00e8 stato classificato come un archegosauride, da Carroll. Il genere \u00e8 monotipico con \"P. plummeri\" come unica specie descritta. Gli archegosauridi erano un gruppo di temnospondyli che occupavano la nicchia ecologica dei moderni coccodrilli e alligatori durante il Permiano, e di cui il genere europeo \"Archegosaurus\", \u00e8 l'esemplare tipico. Il gruppo si estinse alla fine del Permiano e la nicchia da loro lasciata fu in seguito riempita da nuovi temnospondyli, in seguito affiancati da rettili come i phytosauri, nel periodo Triassico.\nNel 1991, i paleontologi Cox e Hutchinson hanno rivalutato la specie \"Prionosuchus plummeri\", sinonimizzandola con il genere \"Platyoposaurus\", della Russia. Sulla base di questo studio, la Formazione Pedra do Fogo \u00e8 stata rivalutata e datata dal Permiano medio-superiore. Tuttavia, gli studi sul polline delle piante indicano che questa formazione \u00e8 in realt\u00e0 risalente all'inizio del Permiano, rendendo il \"Prionosuchus\" non contemporaneo di \"Platyoposaurus\".\nPaleobiologia.\nCiclo vitale.\nCome tutti gli anfibi, probabilmente, anche il \"Prionosuchus\" aveva un proprio ciclo vitale, da girino ad adulto. Come salamandre e tritoni moderni, forse, in et\u00e0 giovanile questi animali erano muniti di branchie esterne, che durante la crescita sparivano pian piano permettendo all'animale di respirare aria ed, eventualmente, avventurarsi sulla terraferma (sebbene i fragili arti non era proprio adatti alla locomozione terrestre). \u00c8 possibile che gli esemplari pi\u00f9 giovani restassero nell'acqua bassa vicino alle rive in gran numero per proteggersi dai predatori, per poi spostarsi in acque pi\u00f9 profonde quando diventavano adulti.\nAlimentazione.\nIl \"Prionosuchus\" era certamente un animale predatore che tendeva agguati lungo le rive o acquattato sui fondali. Tuttavia il suo muso lungo e stretto pieno di denti, probabilmente, gli impedivano di cibarsi di grandi prede. Pertanto le sue prede abituali dovevano essere i pesci, che agguantava con il suo lungo muso standosene acquattato sul fondale. Questo \u00e8 un comportamento simile a quello adottato dal gaviale del Gange, che presenta un muso simile.\nPaleoecologia.\nIl \"Prionosuchus\" viveva in un ambiente umido e tropicale, come indicato dalla foresta pietrificata della formazione Pedra do Fogo, in cui \u00e8 stato ritrovato il fossile. Gli strati, composti da siltiti, argille e calcari sono stati depositati in ambienti lagunari e fluviali. Altri animali scoperti nelle stesse rocce includono un gran numero di pesci (squali primitivi, palaeoniscidi, e dipnoi) e anfibi."}
{"id": "1090443", "revid": "133248", "url": "https://it.wikipedia.org/wiki?curid=1090443", "title": "Trattato sull'astrolabio (disambigua)", "text": ""}
{"id": "1090450", "revid": "1573940", "url": "https://it.wikipedia.org/wiki?curid=1090450", "title": "Cacops", "text": "Il cacope (gen. Cacops ) era un anfibio ora estinto appartenente all'ordine dei temnospondili, vissuto all'inizio del Permiano (circa 275 milioni di anni fa) in Nordamerica.\nDescrizione.\nQuesto animale era lungo circa 50 centimetri e possedeva un corpo tarchiato sorretto da zampe robuste. Il corpo era percorso da una pesante corazza lungo tutto il dorso, formata da osteodermi. La coda era corta e il cranio era enorme, dotato di grandi orbite e di fauci notevoli. Altra caratteristica del cranio era data da una profonda incisura otica nella parte posteriore; questa incisura, al contrario di molti altri anfibi simili, era chiusa da una barra ossea. Recenti ritrovamenti descritti nel 2009 evidenziano come questa struttura fosse una prova evidente della presenza di una membrana timpanica, adatta a sentire i suoni aerei ad alta frequenza.\nClassificazione.\nNel Permiano inferiore il clima inizi\u00f2 a diventare sempre pi\u00f9 secco, e molti anfibi si evolsero per trasformarsi in animali compiutamente terrestri. \u00c8 il caso dei dissorofidi (Dissorophidae), a cui appartiene \"Cacops\" (il cui nome significa \"aspetto brutto\"). Di questo animale sono note due specie: Cacops aspidephorus del Texas e C. morrisi, dell'Oklahoma.\nStile di vita.\nProbabilmente questo animale si nutriva di piccoli vertebrati o di insetti, che cacciava muovendosi attivamente sul terreno. Il cacope deve essere stato uno degli anfibi dell'epoca meno dipendenti dall'ambiente acquatico, e probabilmente nel suo habitat era uno dei massimi predatori."}
{"id": "1090456", "revid": "729019", "url": "https://it.wikipedia.org/wiki?curid=1090456", "title": "Soma Records", "text": "La Soma Recordings \u00e8 una label nata in Scozia nel 1991 per volere del duo Slam. \u00c8 particolarmente specializzata nel genere techno, passando da produzioni pi\u00f9 aderenti alla corrente Detroit alla nuova scuola minimal, senza disdegnare la promozione di dischi house che siano deep, o progressive. \u00c8 considerata la migliore etichetta scozzese ed una delle pi\u00f9 apprezzate della musica elettronica underground.\nArtisti e uscite.\nTra gli artisti di punta \u00e8 bene citare Funk D'Void, Silicone Soul, e Joohn Tejada oltre che gli stessi Slam. Molti sono anche i giovani che nel tempo ha lanciato, come Alex Smoke e l'italiano Roberto Clementi.\nUna delle release pi\u00f9 famosa della Soma \u00e8 senza dubbio \"Homework\", album d'esordio per i Daft Punk considerato una delle migliori pagine di storia dell'elettronica dagli anni '90 ad oggi"}
{"id": "1090457", "revid": "1071822", "url": "https://it.wikipedia.org/wiki?curid=1090457", "title": "Agostino Fantastici", "text": "Biografia.\nNacque nel 1782 da Bernardino e da Margherita Boddi. Acquis\u00ec le prime nozioni di architettura dal padre, docente di matematica all'Universit\u00e0 di Siena e ingegnere idraulico.\nSi form\u00f2 prima a Siena e poi a Roma, e fu attivo sia durante l'occupazione francese sia, soprattutto, nel periodo della Restaurazione.\nLa sua opera \u00e8 molto vasta e comprende numerosi interventi principalmente in territorio senese. Nei primi anni di attivit\u00e0 si ricordano il carcere nell'ex convento di Santa Marta (1811); la trasformazione in Liceo del convento di Sant'Agostino (1811); la chiesa di San Salvatore (1812-1832); i lavori a Palazzo Griffoli a Lucignano (1815-1818); la nuova tribuna per la chiesa dello Spedale di Santa Maria della Scala (1815-1818); il Duomo di Montalcino (1817-1832), suo capolavoro come edificio sacro, e la facciata del Duomo di Colle Val d'Elsa; il portico e lo scalone del Convitto Tolomei a Sant'Agostino (1818, con Francesco Paccagnini).\nA Siena intervenne anche al Teatro dei Rinnovati (1832), al Teatro dei Rozzi, al Duomo, e progett\u00f2 inoltre ponti, dighe, steccati e pescaie; lavor\u00f2 negli anni venti dell'Ottocento alla chiesa di San Giuseppe, dove fece una nuova cantoria, alla chiesa di San Leonardo, al cupolino della chiesa dei Santi Pietro e Paolo, alla \"Macchina del Santo Sepolcro\" e gli arredi per la chiesa di Santa Maria in Provenzano, alla chiesa di San Pietro alla Magione.\nTra le opere di architettura residenziale, progett\u00f2 la facciata di Palazzo Pozzesi (1823), l'ammodernamento di Palazzo Puccioni, di Palazzo Staderini, di Palazzo Brancadori (1828) e del Casino dei Borghesi (1825), il giardino della Villa di Scorgiano e quello della Casa Malavolti, l'ampliamento e la scala interna della Villa Spannocchi, la Villa Il Pavone (1825-1828) per la quale disegn\u00f2 anche gli arredi in stile impero.\nCur\u00f2 anche gli arredi della botteghe Croci, Cioli e Cipriani e del Caff\u00e8 Bottegone (1820-1824) e la nuova \"Sala degli Esami\" per l'Universit\u00e0 di Siena, del 1828. Lo stesso anno restaur\u00f2 la Pieve di Fogliano e vi realizz\u00f2 una nuova canonica.\nNegli anni trenta progett\u00f2 la cappella nella Villa Finetti di Malignano (1831), il gi\u00e0 citato Teatro dei Rinnovati, la cappella di Sestano e i locali dell'Accademia dei Rozzi, e prest\u00f2 la sua opera anche al Palazzo Piccolomini Bandini, a Palazzo Sozzini-Malavolti, alla Villa Chigi Saracini a Castelnuovo Berardenga, alla Villa Arceno e alla Villa Piccolomini Clementini di Solaia (1834-1835), a Ville Ercolani, alla chiesa di Santa Maria Maddalena (nuova facciata, 1839).\nNel decennio successivo prest\u00f2 la sua opera presso il Palazzo dei Conti d'Elci (1840), nella cappella di Villa Tancredi Savini, nella Villa Sergardi di Torre Fiorentina (1842), nella Villa Spannocchi a Marciano (1842), nella Propositura dei Santi Giusto e Clemente di Castelnuovo Berardenga (1843-1846) con pianta croce greca preceduta da un pronao ionico.\nTra gli scritti fece pubblicare un \"Vocabolario di Architettura e di un Corso di Geometria e di Architettura Civile\"."}
{"id": "1090459", "revid": "36426", "url": "https://it.wikipedia.org/wiki?curid=1090459", "title": "Villa Saracini", "text": ""}
{"id": "1090461", "revid": "1825398", "url": "https://it.wikipedia.org/wiki?curid=1090461", "title": "Barri G\u00f2tic", "text": "Il Barri G\u00f2tic (o \"Barrio G\u00f3tico\" in spagnolo) \u00e8 il centro della citt\u00e0 vecchia di Barcellona.\n\u00c8 parte del distretto Ciutat Vella ed \u00e8 delimitato ad est dalla Via Laietana che lo separa dal quartiere del Born e a ovest da La Rambla che lo separa dal Raval. A sud confina invece con il \"Port Vell\" e a nord con la Pla\u00e7a Catalunya.\nStoricamente rappresentava fin dalle sue origini il centro politico e religioso della citt\u00e0, infatti \"Barcino\", l'originario nucleo romano, sorgeva in quest'area, come testimonia la muraglia ancora quasi interamente conservata. Anche durante il Medioevo Barcellona vive in gran parte all'interno di questa muraglia, e qui sorgono le costruzioni pi\u00f9 antiche della citt\u00e0, come la Cattedrale, e il \"Palacio del Obispo\" (Palazzo del Vescovo).\nOggi il quartiere \u00e8 costituito da un labirintico insieme di \"carrers\" (vie) strette e piazzette, precluse al traffico normale e ricche di negozi e locali che, assieme alle numerose opere d'arte, ne fanno uno dei luoghi pi\u00f9 turistici della citt\u00e0 catalana, anche grazie ai sostanziali interventi di miglioramento e di lotta al degrado operati dall'amministrazione in occasione delle Olimpiadi del 1992."}
{"id": "1090462", "revid": "486946", "url": "https://it.wikipedia.org/wiki?curid=1090462", "title": "Drama (Grecia)", "text": ""}
{"id": "1090465", "revid": "1833487", "url": "https://it.wikipedia.org/wiki?curid=1090465", "title": "Georges Carrel", "text": "Biografia.\nCrebbe a Valtournenche, ai piedi del Cervino. Studi\u00f2 nel Collegio Saint-B\u00e9nin di Aosta e nel Seminario maggiore (in francese \"Grand s\u00e9minaire\") della stessa citt\u00e0. Divenne canonico di Sant'Orso il 18 maggio 1826, fu ordinato sacerdote l'11 giugno 1826 e priore della Collegiata di Sant'Orso il 24 agosto 1868.\nSi laure\u00f2 in legge all'Universit\u00e0 di Torino l'8 luglio 1834.\nSi spense il 23 maggio 1870 ad Aosta.\nApporti scientifici.\nInsegn\u00f2 scienze naturali e diritto ad Aosta.\nDal 1841 collabor\u00f2 con il giornale \"La Feuille d'annonces d'Aoste\", poi con \"L'Ind\u00e9pendant\" e \"La Feuille d'Aoste\", e con i periodici svizzeri \"La Gazette du Simplon\" e \"La Biblioth\u00e8que universelle de Gen\u00e8ve\".\nFu tra i fondatori dell'Acad\u00e9mie Saint-Anselme, costituita il 29 marzo 1855, e della Soci\u00e9t\u00e9 de la Flore Vald\u00f4taine nel 1858, che aveva come obiettivo lo studio della flora valdostana e la raccolta del suo erbario.\nIl 18 marzo 1866 venne nominato socio onorario del Club alpino di Torino, divenuto poi Club alpino italiano; nello stesso anno grazie al suo interessamento si apr\u00ec la succursale di Aosta, la prima in Italia, di cui fu presidente fino al 1870.\nFece parte della Soci\u00e9t\u00e9 g\u00e9ologique de France e della Soci\u00e9t\u00e9 helv\u00e9tique des sciences naturelles.\nCostru\u00ec a sue spese un osservatorio meteorologico ad Aosta che utilizz\u00f2 dal 1840 al 1870, collaborando con altre 30 stazioni meteorologiche nella raccolta dei dati a livello nazionale. Fece edificare, sempre a sue spese, il ricovero di Combo\u00e9 per ospitare gli scienziati e gli escursionisti che salivano alla Becca di Nona.\nFu amico di Richard Henry Budden, il noto alpinista e filantropo. Nell'estate del 1842 accompagn\u00f2 il professor James David Forbes sul ghiacciaio della Brenva per delle osservazioni glaciologiche, il 30 giugno 1859 ricevette la visita del famoso alpinista Francis Fox Tuckett che ne apprezz\u00f2 cortesia e competenza scientifica, pochi anni dopo accompagn\u00f2 il professor John Tyndall sul Cervino.\nCollabor\u00f2 con Jean-Antoine Gal alla redazione del volume \"La Vall\u00e9e d'Aoste\", illustrato da \u00c9douard Aubert e pubblicato a Parigi nel 1860, libro che fece conoscere al grande pubblico le ricchezze storiche e naturali della Valle d'Aosta.\nIl 21 dicembre 1865 entr\u00f2 nel Gouffre des Busserailles, esplorato su sua indicazione da Jean-Antoine Carrel, Victor Maquignaz e Alexandre Pellissier meno di un mese prima, per effettuarne il rilievo e redigerne la descrizione. Fu disegnatore e fotografo. Nei suoi scritti compaiono osservazioni astronomiche, studi sull'ozono, esperimenti di chimica e fisica.\nGenio poliedrico si dilettava anche a suonare il flauto.\nPromosse la costruzione del ponte in pietra di Pont-Suaz sulla Dora Baltea, che venne realizzato nel 1860, e della ferrovia Ivrea-Aosta (1886). Con l'appoggio del deputato Laurent Martinet, predispose il progetto di massima per il tunnel del Col de Menouve, che avrebbe dovuto collegare l'Italia con la Svizzera, ma i lavori iniziati nel 1856 si interruppero l'anno seguente: sul lato valdostano vennero scavati 70 metri di galleria, circa la met\u00e0 su quello svizzero.\nPromosse la costruzione della strada consortile Ch\u00e2tillon-Valtournenche che fu terminata nel 1891.\nFu uno dei primi non credere nell'inviolabilit\u00e0 del Cervino e a pochi mesi dalla sua conquista lanci\u00f2 una sottoscrizione per costruire un rifugio a 4114 metri di quota sulla via italiana che venne realizzato nel 1867.\nSulla vetta del Grand Tournalin, Edward Whymper eresse un ometto che si poteva vedere da miglia e miglia di distanza e che avrebbe resistito molti anni se il canonico Georges Carrel non l'avesse fatto demolire perch\u00e9 disturbava la sua ripresa fotografica del panorama.\nIn sua memoria.\nIl 30 luglio 1876 venne dedicata alla sua memoria una lapide nella piazza della chiesa di Valtournenche e lo stesso anno gli intitolarono un bivacco sul Grand Tournalin. Il 19 settembre 1878 venne deciso di ribattezzare la Becca di Nona \"Pic Carrel\", ma tale decisione non ebbe seguito; il suo nome rimase legato solo al Colle Carrel che separa il Monte Emilius dalla Becca di Nona."}
{"id": "1090468", "revid": "78273", "url": "https://it.wikipedia.org/wiki?curid=1090468", "title": "Spedale di Santa Maria della Scala", "text": ""}
{"id": "1090472", "revid": "287204", "url": "https://it.wikipedia.org/wiki?curid=1090472", "title": "Sakuma Shozan", "text": ""}
{"id": "1090476", "revid": "1318658", "url": "https://it.wikipedia.org/wiki?curid=1090476", "title": "Ofioliti", "text": "Le Ofioliti sono sezioni di crosta oceanica e del sottostante mantello che sono state sollevate o sovrapposte alla crosta continentale fino ad affiorare.\nIl nome ofiolite, dal greco \u1f44\u03c6\u03b9\u03c2= \"serpente\" e \u03bb\u03af\u03b8\u03bf\u03c2 = \"roccia\", letteralmente \"roccia serpente\", \u00e8 dovuto alla loro caratteristica colorazione verdognola, che ricorda la pelle di molti rettili. Le ofioliti sono conosciute nel lessico popolare con il termine di rocce verdi o pietre verdi.\nIl termine ofiolite \u00e8 stato usato per la prima volta da Alexandre Brongniart nel 1813 in riferimento ad un gruppo di rocce verdi (serpentiniti e diabasi) delle Alpi. Successivamente il concetto fu ampliato da G. Steinmann (1907), che alla serpentinite associ\u00f2 basalti a cuscino e selce contenente resti fossili di radiolari, di frequente rilievo nelle Alpi Orientali.\nL'interesse per le ofioliti crebbe a partire dai primi anni sessanta con la scoperta che questa sequenza di rocce era simile a quella che si ritrova sui fondali oceanici in espansione. Questa scoperta era legata da un lato all'osservazione delle bande magnetiche, parallele alla dorsale medio-atlantica, con polarit\u00e0 inversa fra loro, nelle rocce del fondo oceanico, interpretata nel 1963 come la prova dell'espansione del fondo oceanico; e dall'altro all'osservazione di un complesso di filoni stratificati all'interno delle ofioliti di Troodos (Cipro), che doveva essere stato generato dall'intrusione di nuovo magma, dato che non rimanevano tracce di rocce di contenimento pi\u00f9 vecchie.\nNel 1971 Moores e Vine conclusero che il complesso di Troodos poteva essere stato formato solo da un processo di espansione del fondo oceanico come proposto nel 1963. Cos\u00ec \u00e8 stata universalmente accettata l'interpretazione che le ofioliti siano parti di crosta oceanica tettonicamente portate in superficie.\nLa grande importanza geologica delle ofioliti risiede nel testimoniare, all'interno delle grandi catene montuose come le Alpi e l'Himalaya, la presenza di resti obdotti di un bacino oceanico preesistente consumato dal fenomeno della subduzione. Questa evidenza \u00e8 uno dei pilastri della tettonica a zolle e le ofioliti hanno quindi un ruolo centrale nella conferma di tale teoria.\nStratigrafia e definizione.\nLa sequenza stratigrafica che si osserva nelle ofioliti corrisponde alla sequenza di formazione della litosfera nelle dorsali medio-oceaniche:\nUna conferenza internazionale sulle ofioliti nel 1972 ridefin\u00ec il termine ofiolite come particolare associazione di rocce femiche e ultrafemiche associate a rocce sedimentarie, intrusive ed effusive ricche in sodio, aventi masse podiformi ricche in cromiti. Questa definizione \u00e8 stata contestata recentemente dai nuovi studi dell'Integrated Ocean Drilling Program e da altre campagne di perforazione oceanica che hanno mostrato come l'attuale crosta oceanica pu\u00f2 essere molto variabile e che le rocce effusive sono in posto direttamente sulle peridotiti tettonizzate, senza i gabbri intermedi. Molte ofioliti hanno simili variazioni nella loro stratigrafia, alcune primarie, altre dovute a successivi movimenti tettonici.\nRicerche.\nI ricercatori sono riusciti a perforare solo 1,5\u00a0km dei 6\u20137\u00a0km di spessore della crosta oceanica, quindi le conoscenze sugli strati pi\u00f9 profondi derivano dalla comparazione degli studi geosismici con le strutture ofiolitiche affioranti. La crosta oceanica ha una struttura geosismica compatibile con la sequenza stratigrafica sopra descritta. Nel dettaglio ci sono delle difficolt\u00e0 con molte ofioliti che presentano uno strato di rocce effusive pi\u00f9 sottile rispetto a quello rilevato per la crosta oceanica. Un altro problema della relazione fra ofioliti e crosta oceanica \u00e8 lo spesso strato di gabbri delle ofioliti che richiede la presenza di grandi camere magmatiche al di sotto delle dorsali oceaniche. Le rilevazioni sismiche hanno evidenziato la presenza di poche camere magmatiche sotto le dorsali e comunque molto sottili. Poche perforazioni profonde hanno intercettato il livello di gabbro nella crosta oceanica, ed esso non risulta stratificato come nelle ofioliti.\nLa circolazione di fluidi idrotermali attraverso la crosta oceanica neoformata causa la serpentinizzazione, cio\u00e8 l'alterazione delle peridotiti e l'alterazione dei minerali costituenti i gabbri e i basalti verso organizzazioni mineralogiche di temperatura pi\u00f9 bassa. Per esempio, plagioclasi, pirosseni e olivine nei filoni colonnari e nelle parti effusive si alterano rispettivamente in albite, clorite e serpentino. Spesso filoni ricchi di zolfo-ferro si trovano sopra rocce molto alterate di epidoto e quarziti, che sono la prova della presenza di attivit\u00e0 idrotermale che continuava ad operare sulla crosta oceanica che si allontanava progressivamente dalla dorsale.\nNonostante sia ragionevole credere che le ofioliti siano comunque composte da crosta oceanica e parti del mantello, alcuni problemi si evidenziano ad un esame pi\u00f9 ravvicinato. Differenze di composizione che riguardano i contenuti di silice (SiO2) e di biossido di titanio (TiO2), per esempio, pongono i basalti delle ofioliti nel campo delle rocce delle zone di subduzione (~55% silice, &lt;1% TiO2), mentre i basalti di dorsale medio-oceanica hanno tipicamente ~50% silice e 1,5-2,5% TiO2. Queste differenze di chimismo si estendono anche agli elementi in tracce (elementi presenti in concentrazioni inferiori a 1000 ppm). In particolare, gli elementi in tracce associati a zone di subduzione vulcaniche (arco insulare) si riscontrano in alte concentrazioni nelle ofioliti, mentre gli elementi in tracce che si trovano in alte concentrazioni nei basalti delle dorsali medio-oceaniche e sono scarsi nelle zone vulcaniche di subduzione, sono scarsi anche nelle ofioliti.\nUna situazione di avantiarco per la maggior parte delle ofioliti risolve anche il problema di come possa essere stata trasportata della crosta oceanica sopra la crosta continentale. Si ipotizza che la crosta continentale che viene portata dalla sottostante zolla tettonica dentro una zona di subduzione si scontri con la zolla obducente, provocando la fine della subduzione, con conseguente sollevamento della parte di crosta continentale subdotta (la crosta continentale ha una densit\u00e0 nettamente inferiore a quella della crosta oceanica e del mantello) che trasporta su di s\u00e9 parti della crosta oceanica\u00a0\u2013 le ofioliti.\nOfioliti con una composizione compatibile ai basalti tipici dei punti caldi (hot spot) o delle dorsali medio-oceaniche sono rari, e sono generalmente molto sparpagliati all'interno dei cunei d'accrezione createsi nelle zone di subduzione.\nGruppi ofiolitici e serie ofiolitiche.\nLa maggioranza delle serie ofiolitiche pu\u00f2 essere divisa in due gruppi: Tetidiani e Cordilleriani. Le ofioliti tetidiane sono caratteristiche del Mediterraneo Orientale - ad esempio, Troodos a Cipro e Semail in Oman - e consistono in serie relativamente complete di rocce che corrispondono alla successione classica delle ofioliti e sono state messe in posto su un margine continentale quasi intatto (Tetide \u00e8 il nome dato al mare che separava l'Europa dall'Africa). Le ofioliti cordilleriane sono tipicamente quelle che si rinvengono sulle catene montuose dell'America nord-occidentale (la Cordigliera). Queste ofioliti giacciono su cunei di accrezione (complessi di subduzione) e non sono associate a margini continentali passivi. In queste sono incluse le ofioliti della California del Coast Range, le ofioliti delle montagne Klamath (California, Oregon) e le ofioliti della parte sud delle Ande. Nonostante le differenze di messa in posto, entrambi i tipi di ofiolite sono esclusivamente di origine SSZ (Supra-Subduction Zone).\nLe serie ofiolitiche delle Alpi e di altre catene derivate da collisioni continentali non si sono, invece, formate con la subduzione, ma piuttosto rappresentano il margine continentale assottigliato che si forma durante l'espansione del fondo oceanico a seguito della deriva delle zolle tettoniche. Questa iniziale crosta oceanica rimane incastrata contro il margine continentale a seguito della successiva chiusura del bacino oceanico, intrappolando l'iniziale crosta oceanica nella zona di collisione.\nL'et\u00e0 delle ofioliti \u00e8 spesso sorprendentemente vicina all'epoca del loro posizionamento sulla crosta continentale. Le ofioliti sono presenti in tutte le principali catene montuose mondiali, sia collisionali (come l'Himalaya) che non (come le Ande). Il chimismo delle ofioliti - correlato alle zone di subduzione - e la loro associazione con le catene montuose suggeriscono che la loro formazione e messa in posto siano correlate alla chiusura dei bacini oceanici e alla collisione fra zolle (fase finale del ciclo di Wilson) piuttosto che all'apertura degli oceani e alla conseguente espansione del fondo oceanico, come inizialmente si riteneva.\nInoltre, la presenza delle ofioliti lungo la storia della Terra non \u00e8 costante, ma, piuttosto, esse si sono formate e messe in posto a determinati intervalli. Questi periodi di tempo ben corrispondono alle fasi di separazione e deriva dei supercontinenti, non perch\u00e9 si formino presso le dorsali che separano i continenti, ma perch\u00e9 il grande oceano che coesisteva ai supercontinenti doveva subire la subduzione lungo nuove zone di subduzione al procedere dell'espansione oceanica.\nAmianto.\nL'85% dell'amianto prodotto nel mondo \u00e8 stato estratto dai termini ultrabasici peridotitici e serpentinosi delle rocce ofiolitiche, ricchi in crisotilo. Le rocce amiantifere si rinvengono nelle ofioliti tettonizzate: lungo le fratture, le zone di faglia e i contatti con le strutture intrusive. Grandi giacimenti di crisotilo si localizzano nelle ofioliti del Canada orientale, negli Urali, in California, nel Nord-ovest dell\u2019Italia (Alpi Piemontesi spec. Val di Susa), , , nella Grecia settentrionale e a Cipro.\nSi \u00e8 riscontrata un'alta incidenza di mesotelioma fra la popolazione residente nei villaggi vicini a cave che sfruttavano affioramenti ofiolitici in Grecia, Turchia, Cipro, Corsica e Nuova Caledonia: gli abitanti erano esposti all'amianto estratto utilizzato anche per la preparazione e successivo uso dell'intonaco prodotto con amianto tremolitico sulle pareti degli edifici del villaggio.\nNon risultano in Italia danni da esposizione all'amianto nelle popolazioni residenti nelle aree dove sono presenti affioramenti ofiolitici, anche se i lavoratori all'attivit\u00e0 di escavazione (estrazione, trasporto e frantumazione) risultano esposti a valori inferiori al limite di legge ma superiori al livello di azione definito dal D.Lgs. 277/91. L'estrema variabilit\u00e0 della composizione petrografica degli affioramenti ofiolitici e le diverse modalit\u00e0 di distribuzione del minerale entro la roccia richiedono una valutazione luogo per luogo dell'eventuale rischio amianto.\nEsempi.\nAffioramenti ofiolitici nel mondo:"}
{"id": "1090481", "revid": "287204", "url": "https://it.wikipedia.org/wiki?curid=1090481", "title": "Salvatore Visco", "text": "Biografia.\nNasce il 28 luglio 1948 a Napoli, citt\u00e0 capoluogo della regione ecclesiastica Campania e sede arcivescovile.\nFormazione e ministero sacerdotale.\nDa bambino frequenta la scuola media e i primi anni del liceo classico nel seminario minore di Pozzuoli. Segue poi i corsi di filosofici e teologici presso il Seminario arcivescovile di Napoli \"Alessio Ascalesi\" e presso la sezione \"san Tommaso\" della Pontificia facolt\u00e0 teologica dell'Italia meridionale.\nIl 14 aprile 1973 \u00e8 ordinato presbitero per la diocesi di Pozzuoli nel quartiere Bagnoli..\nNell'ambito della diocesi puteolana, \u00e8 dapprima, fino al 1984 vicario parrocchiale presso la parrocchia Maria Santissima Desolata nel quartiere Bagnoli di Napoli, poi, dal 1985 al 1993, parroco della parrocchia Mater Domini a Bagnoli. Ricopre anche i ruoli di docente di religione presso la scuola pubblica, dal 1974 al 1994, direttore dell'Ufficio liturgico diocesano, dal 1985 al 1994, e delegato vescovile per il diaconato permanente e responsabile diocesano per i ministeri, dal 1985 al 1995. Dal 1994 \u00e8 vicario generale e decano del capitolo della cattedrale di Pozzuoli.\nMinistero episcopale.\nIl 5 aprile 2007 papa Benedetto XVI lo nomina vescovo di Isernia-Venafro; riceve l'ordinazione episcopale il 2 giugno successivo dal cardinale Giovanni Battista Re, coconsacranti i vescovi Gennaro Pascarella e Silvio Padoin, sono presenti alla cerimonia numerosi vescovi delle conferenze episcopali campana e abruzzese. Il 24 giugno, nella solennit\u00e0 di san Giovanni Battista, prende possesso della diocesi nella cattedrale di Isernia mentre il 28 giugno, durante i primi vespri della solennit\u00e0 dei santi Apostoli Pietro e Paolo, fa il suo ingresso solenne nella concattedrale di Venafro, facendo visita al sepolcro dei santi Nicandro, Marciano e Daria, martiri nel 303 d.C. a Venafro e patroni della stessa citt\u00e0 e della diocesi.\nIl 30 aprile 2013 papa Francesco lo nomina arcivescovo di Capua. Il 29 giugno, nella solennit\u00e0 dei santi Apostoli Pietro e Paolo, prende possesso canonico dell'arcidiocesi nel corso di una celebrazione eucaristica nella cattedrale di Santa Maria Assunta; nella prima omelia, esorta la comunit\u00e0 diocesana a costruire \u00abinsieme il Regno di Dio non solo esercitando le virt\u00f9 specificatamente cristiane che nascono dalla fede nell'unico Signore, ma collaborando, per una civilt\u00e0 dell'amore, con ogni uomo di buona volont\u00e0 per vivere le virt\u00f9 umane dell'onest\u00e0, del rispetto della persona\u00bb.\nStemma.\nLo stemma \u00e8 su uno scudo a forma di calice, diviso in due parti:\nIl suo motto \u00e8 \"Dirige me Domine in veritate tua\", che significa \"Guidami Signore nella tua verit\u00e0\" ed \u00e8 tratto dal salmo 24, versetto 5.\nGenealogia episcopale.\nLa genealogia episcopale \u00e8:"}
{"id": "1090506", "revid": "15756", "url": "https://it.wikipedia.org/wiki?curid=1090506", "title": "Skulltrail", "text": "La piattaforma Intel Dual Socket Extreme (pi\u00f9 conosciuta con il nome in codice Skulltrail) \u00e8 una piattaforma hardware sviluppata da Intel, durante tutto il 2007, espressamente per il settore desktop di fascia pi\u00f9 alta, e presentata ufficialmente il 20 febbraio 2008.\nSkulltrail: nata per combattere AMD 4x4.\nInizialmente, la piattaforma Skulltrail era stata annunciata da Intel nella primavera del 2007 in risposta al lancio dell'analoga soluzione sviluppata gi\u00e0 a partire dal 2006 da AMD per poter fornire il massimo delle prestazioni ai propri clienti. La tecnologia concorrente era chiamata 4x4 (ma era stato reso noto anche un altro nome, Quad FX) ed era basata, almeno nella sua prima incarnazione, su 2 processori Athlon 64 FX dual core appositamente sviluppati, in modo che anche AMD potesse offrire un sistema con 4 core, al pari di quanto era in grado di offrire Intel che per\u00f2 raggiungeva tale scopo con sistemi molto pi\u00f9 economici e un unico processore quad core. In realt\u00e0, il 30 novembre 2007 AMD ha dichiarato l'intenzione di sospendere lo sviluppo di tale piattaforma, per poter indirizzare tutte le risorse interne verso le piattaforme Spider basate sul nuovo processore Phenom. Il 2007 \u00e8 stato infatti per AMD un anno nero con continui ritardi dei nuovi prodotti e soprattutto prestazioni non all'altezza delle aspettative. Da qui la decisione di non disperdere gli investimenti in soluzioni pensate per piccole nicchie di mercato.\nLa piattaforma Skulltrail per un certo periodo era stata chiamata da Intel anche con un altro nome, Intel V8, e si presumeva che sarebbe stato questo il nome commerciale della piattaforma, fino a quando l'annuncio del febbraio 2008 ha spazzato via tale ipotesi. La scelta del nome V8 in realt\u00e0 non era affatto casuale ma voleva, in parte riprendere il marchio numerico utilizzato dalla tecnologia concorrente, e in parte sottolineare come le prestazioni offerte dalla piattaforma Intel erano doppie rispetto a quelle offerte da AMD, grazie soprattutto al fatto che se AMD poteva fornire un sistema da 4 core complessivi, Intel poteva arrivare fino a 8, grazie ai propri processori quad core che erano gi\u00e0 sul mercato.\nCaratteristiche tecniche.\nCome detto (e come il nome V8 voleva sottolineare), Skulltrail prevede la presenza di ben 8 core e, pur essendo indirizzata al mercato desktop, quindi a quello dei videogiocatori pi\u00f9 esigenti, \u00e8 interamente basata su tecnologie pensate inizialmente per il settore server, opportunamente evolute per poter accogliere anche componenti aggiuntivi (quali ad esempio schede video di ultima generazione) che difficilmente riuscirebbero ad esprimere il proprio potenziale in un sistema server tradizionale.\nPrimi annunci.\nNella presentazione fatta all'Intel Developer Forum della primavera 2007, Intel present\u00f2 una versione preliminare della piattaforma Skulltrail, che evidenziava ancora molto bene la propria derivazione dal settore server: tale soluzione infatti era basata su 2 Xeon DP (dual processor), per sistemi biprocessore, a 4 core Clovertown, dato che la contemporanea controparte desktop, il Core 2 Quad Kentsfield, non supportava configurazioni multiprocessore. Anche gli altri componenti del sistema derivavano da una piattaforma Xeon, e in particolare la memoria RAM, che era di tipo FB-DIMM, la stessa adottata per le soluzioni server e workstation basate sui processori Xeon delle ultime generazioni e 4 slot grafici PCI Express. L'utilizzo di memoria FB-DIMM in un sistema del genere \u00e8 stato in realt\u00e0 uno scotto da pagare in quanto per poter utilizzare la tradizionale memoria DDR2 o DDR3 (che avrebbero tra l'altro garantito prestazioni superiori e consumi inferiori) sarebbe stato necessario riprogettare il chipset con evidente impatto sui tempi e costi di sviluppo.\nIn ogni caso, gi\u00e0 in questa prima incarnazione era presenti 4 slot PCI Express x16 per poter installare fino a 4 schede video in parallelo, anche se in quel momento l'unica tecnologia multi GPU possibile era la CrossFire di ATI Technologies/AMD.\nEvoluzione della piattaforma: prima generazione ufficiale.\nAl momento della presentazione ufficiale, avvenuta il 20 febbraio 2008, Intel ha presentato anche il primo processore desktop specificatamente sviluppato per il funzionamento sulla piattaforma Skulltrail. Si tratta del Core 2 Extreme QX9775, basato sul core Yorkfield a 45 nm, che \u00e8 di fatto una variante del modello QX9770 (clock di 3,2\u00a0GHz, BUS a 1600\u00a0MHz e cache L2 da 12 MB) ma con Socket 771 (specifico degli Xeon) e installabile quindi su una scheda madre a 2 socket come quella utilizzata dalla piattaforma Skulltrail. In realt\u00e0, Intel ha temporaneamente sospeso la vendita di tali modelli in quanto alle alte velocit\u00e0 soffrono di un fastidioso bug nel processo produttivo che dovrebbe essere risolto entro marzo 2008. La compagnia ha comunque precisato la piattaforma Skulltrail consigli l'utilizzo dei processori sopracitati ma non offre supporto esclusivo ad essi: derivando da una piattaforma server, \u00e8 possibile installare anche qualunque altro processore Xeon DP basato sul socket 771, per un totale (al momento del lancio) di ben 43 modelli diversi (tra dual core e quad core), sebbene Intel consigli espressamente le soluzioni a 4 core Clovertown e Harpertown che \u00e8 l'evoluzione a 45\u00a0nm del primo e di conseguenza \u00e8 in tutto e per tutto simile al particolare modello di Yorkfield annunciato da Intel per Skulltrail.\nL'unica scheda madre che \u00e8 possibile utilizzare per il momento \u00e8 la Intel Desktop Board D5400XS che \u00e8 realizzata su un PCB a 10 strati e ha dimensioni di 33x30,5\u00a0cm; di conseguenza anche il case dovr\u00e0 essere specifico, presumibilmente uno dedicato al settore workstation. Il chipset \u00e8 il nuovo i5400 Seaburg che continua il supporto alla memoria FB-DIMM (a 667\u00a0MHz o 800\u00a0MHz) in configurazione quad channel al posto della usuale DDR3 per i sistemi Yorkfield, ma la grande novit\u00e0 rispetto ai primi annunci riguarda il fatto che Intel \u00e8 ora in grado di fornire supporto ufficiale alla tecnologia Scalable Link Interface di NVidia, sebbene questo non sia stato ottenuto grazie a concessioni di licenza (che gi\u00e0 da tempo consentono la configurazione concorrente CrossFire in tutti gli ultimi modelli di chipset Intel), ma attraverso l'installazione di 2 chipset distinti: quello Intel per la gestione generale del sistema, e uno di NVidia (chiamato nForce 100) dedicato alla gestione dei 4 slot PCI Express x16. \u00c8 evidente che lo scopo principale di Intel con questa mossa \u00e8 quello di spingere verso l'impiego della tecnologia SLI al posto della CrossFire che ormai appartiene ad AMD e quindi al concorrente diretto di Intel, oltre ovviamente al fatto che al momento del lancio, la tecnologia SLI offre prestazioni superiori alla concorrente.\nIn ogni caso, il supporto a CrossFire in Skulltrail \u00e8 rimasto, ma non \u00e8 ancora chiaro se sar\u00e0 possibile sfruttare configurazioni fino a 3 oppure 4 schede video in parallelo, oppure non sar\u00e0 possibile superare le 2 schede video.\nSkulltrail, pertanto, \u00e8 al momento attuale l'unica piattaforma che permetta di utilizzare alternativamente tecnologia SLI di NVidia oppure CrossFire di ATI.\nAltre caratteristiche.\nIl Northbridge Intel non dispone di abbastanza linee PCI Express per gestire 4 slot x16, e quindi il compito dei chip nForce 100 presenti sulla scheda madre (in realt\u00e0 sono 2 identici) \u00e8 quello di fungere da switch del segnale PCI Express. Le 32 linee che escono dal northbridge, sono divise in 2 canali x16 ciascuno collegato ad un chip nForce 100 il quale ripartisce dinamicamente le 16 linee tra i due slot ad esso collegati. La conseguenza \u00e8 che ogni slot dal punto di vista della scheda video collegata ha comunque un collegamento 16x elettrico.\nQuando sono collegate solo 2 schede video, ognuna pu\u00f2 utilizzare un collegamento a 16 linee; se invece ne vengono collegate 4, ciascuna continua a poter utilizzare un collegamento a 16 linee ma ne deve condividere l'ampiezza di banda con l'altra scheda video presente nello slot adiacente e gestito dallo stesso chip nForce 100 che ha proprio la funzione di allocare dinamicamente la banda tra le 2 schede video ad esso collegate.\nIn ogni caso, si tratta comunque sempre di slot PCI Express di prima generazione; l'nForce 100 ha un'architettura molto simile a quella dell'nForce 200 utilizzato da NVidia nei propri chipset nForce 780i SLI, con la differenza che quest'ultimo gestisce segnali del tipo PCI Express 2.0.\nLe 2 CPU sono collegate al northbridge del chipset mediante 2 collegamenti indipendenti, al pari di quanto introdotto dai chipset predecessori di Seaburg, ma \u00e8 stato disabilitato il supporto alla tecnologia di risparmio energetico SpeedStep in quanto su tale piattaforma porta a blocchi di sistema, e di conseguenza anche il consumo massimo del sistema ne risente.\nPer poter supportare adeguatamente un tale insieme di componenti, Intel ha evidenziato che \u00e8 necessario utilizzare alimentatori da almeno 1\u00a0kW per la configurazione base con 2 sole schede video, e fino a 1,6\u00a0kW per la configurazione top di gamma.\nPrestazioni \"teoriche\" di Skulltrail.\nLa scelta di Intel di impiegare 2 processori a 4 core, consente di ottenere un sistema in grado di usufruire di ben 8 core di processore, uniti alla potenza di 4 schede video operanti in parallelo. Lo spazio tra i vari slot \u00e8 molto limitato, e di conseguenza non sar\u00e0 possibile installare 4 schede video di fascia pi\u00f9 alta, in quanto al momento tali schede utilizzano tutte un sistema di raffreddamento che occupa 2 slot. Una tale limitazione progettuale in un sistema pensato per le massime prestazioni delude leggermente in quanto \u00e8 possibile collegare fino a 3 schede con dissipatore a doppio slot o 4 a singolo slot, ma queste ultime come detto non appartengono attualmente alla fascia alta.\nPer gli stessi problemi \"fisici\" di spazio non \u00e8 possibile installare nemmeno schede video \"doppie\" come per esempio le NVidia GeForce 7950 GX2, dotate cio\u00e8 di 2 GPU per ogni scheda; \u00e8 possibile che le future generazioni di schede video a 2 GPU riescano a contenere l'ingombro in un solo slot ma in ogni caso Intel non ha mai chiarito se \u00e8 possibile installare 4 schede video di questo tipo. Qualora fosse possibile si potrebbe arrivare fino a 8 schede video in parallelo, ma si tratta di una configurazione che certamente non potr\u00e0 essere sfruttata con nessun videogioco per molti anni ancora, ma che nell'ambito della computazione identificata come GPGPU ovvero \"General Purpose GPU\", potrebbe trovare una collocazione ideale. Si tratterebbe infatti di utilizzare le schede video non per la generazione di immagini tridimensionali a video ma per l'elaborazione di specifici problemi della fisica e della medicina che si avvantaggiano dell'architettura delle moderne GPU. 8 schede video e 8 core di processore, consentirebbero di avere potenze elaborative molto alte con un \"semplice\" computer desktop.\nDi certo si sa che tali sistemi non possono accogliere configurazioni \"Triple SLI\" ovvero formate da 3 schede video NVidia collegate tra loro (mentre la presenza delle 2 schede \"singole\", per esempio per gestire diversi output grafici \u00e8 possibile). Per precisa volont\u00e0 dell'azienda, possono essere installate solo 2 o 4 schede video.\nI primi test hanno evidenziato come al momento non esistano praticamente applicazioni in grado sfruttare adeguatamente una simile potenza elaborativa, se non quelle prettamente multimediali tipiche delle workstation grafiche, e di conseguenza la piattaforma Skulltrail non \u00e8 ancora in grado di esprimere il suo reale potenziale, anzi, nell'utilizzo di software ottimizzato per soli 2 o 4 core, tale sistema si rivale anche pi\u00f9 lento di un tradizionale sistema desktop dotato di un unico processore, e questo \u00e8 dovuto alle inevitabili latenze presenti in una piattaforma a doppio socket. Nei vari test sono stati raggiunti i seguenti risultati:\nPotenziale di overclock.\nAlcuni laboratori indipendenti hanno provato a \"spremere\" al massimo la piattaforma Skulltrail alla ricerca delle massime prestazioni possibili e tale scopo viene raggiunto ovviamente tramite l'overclock dei processori.\nLa stessa Intel ha sviluppato un BIOS ottimizzato appositamente per l'overclock del sistema offrendo all'utente praticamente qualsiasi regolazione possa servire durante tale pratica, eccetto una: per motivi non ancora resi noti, non \u00e8 possibile agire sulla velocit\u00e0 della memoria RAM, e di conseguenza il tentativo di overcloccare processori diversi dal Core 2 Extreme che \u00e8 l'unica famiglia di CPU Intel ad avere il moltiplicatore sbloccato, diventa molto pi\u00f9 complicato dovendo agire sul BUS di sistema che inevitabilmente influisce anche sui banchi di memoria.\nLa modifica del moltiplicatore viene applicata contemporaneamente (e con lo stesso valore) a entrambe le CPU, e di conseguenza, il raggiungimento dei massimi valori di clock \u00e8 limitato dalle possibilit\u00e0 del processore \"pi\u00f9 debole\". Statisticamente parlando, le possibilit\u00e0 di avere un buon overclock sono quindi inferiori rispetto a quelle riscontrabili con un singolo processore quad core. Di seguito alcuni tentativi di overclock:\nPrezzi della piattaforma.\nEssendo composta da componenti di \u00e9lite, il prezzo finale della piattaforma Skulltrail \u00e8 molto elevato. Di seguito i prezzi dei vari componenti commercializzati da Intel che sono acquistabili anche separatamente:\nPer un totale di 3647 $ per le sole CPU e scheda madre. A questo vanno aggiunti i costi per la RAM e le schede video, oltre ovviamente a quelli di tutti gli altri componenti di un sistema finito. Dato che sarebbe assurdo abbinare una tale configurazione a componenti non di prim'ordine, il costo di un sistema finito potr\u00e0 superare facilmente i 5000 $.\nIn ogni caso, visto il supporto a ben 43 modelli diversi di processore, grazie alla compatibilit\u00e0 con gli Xeon DP su socket 771 (al momento del lancio di Skulltrail Intel commercializza 21 modelli quad core e 21 dual core) un utente potrebbe anche scegliere processori meno costosi che non abbasserebbero in maniera considerevole le prestazioni, ma solo il prezzo finale. Con il 50% della spesa per un processore Core 2 Extreme QX9775 \u00e8 possibile acquistare un modello Xeon DP Harpertown pi\u00f9 lento di una manciata di punti percentuali (nell'ordine del 15%), che comunque pu\u00f2 venire in seguito overclockato grazie al buon potenziale offerto dalla scheda madre.\nDiversi produttori di PC di fascia alta hanno iniziato ad offrire sistemi basati su questa piattaforma a partire gi\u00e0 dal giorno della presentazione, tra i quali: Armari, Boxx Tech, Digital Storm, Falcon Northwest, Maingear, Puget Systems, Scan, Velocity Micro, Vigor Gaming, Voodoo, @Xi Computers.\nSkulltrail a confronto con AMD 4x4.\nCome detto prima, le caratteristiche tecniche della nuova piattaforma Intel evidenziano come il produttore abbia, nelle prime presentazioni al pubblico, rimarchiato (di fatto) come \"Skulltrail\" un sistema server dotato di processori Xeon DP Clovertown, mentre nella presentazione ufficiale di febbraio 2008, abbia apportato alcune lievi modifiche per poter offrire processori Core 2 Extreme Yorkfield (realizzati per\u00f2 con il socket 771 degli Xeon) e supporto alla tecnologia SLI. A parte questi lievi cambiamenti, la linea generale \u00e8 rimasta quella di riutilizzare componenti server, dato che sia la scheda madre, che il chipset (che \u00e8 un semplice riadattamento del chipset per Clovertown), che la RAM derivano proprio da questo settore.\nAl contrario, l'approccio scelto da AMD per la propria piattaforma 4x4 era sensibilmente differente, infatti la memoria RAM era la tradizionale DDR2 unbuffered, e non quella ECC Registered richiesta dalle soluzioni server Opteron, e le differenze non si fermano qui: il chipset di AMD era l'NVidia nForce 680a, in grado di offrire subito il supporto a configurazioni con doppia scheda grafica in SLI. In un certo senso per\u00f2, anche AMD ha compiuto una \"rimarchiatura\" di alcune sue CPU: gli Athlon 64 FX pensati per la piattaforma 4x4 erano in realt\u00e0 degli Opteron, dovendo essere alloggiati non nel Socket AM2 ma nel Socket F a 1207 pin, tipico dei processori per server della casa, limitandosi quindi a estendere il supporto alla memoria DDR2 tradizionale.\nIntel vs AMD: 8 core vs 4 core.\nLa differenza pi\u00f9 evidente che comunque \u00e8 rimasta tra le 2 piattaforme risiede nel numero di core messi a disposizione: Intel ne fornisce 8 mentre AMD, poteva arrivare solo fino a 4, e questo fatto sia dal punto di vista del marketing, sia delle prestazioni, \u00e8 stato subito un grosso handicap da parte di AMD. Era prevista un'evoluzione della piattaforma 4x4 per poter fornire 8 core anche da parte di AMD, grazie ai nuovi processori Phenom, ma la sospensione del progetto (annunciata a novembre 2007) unita ai continui ritardi accumulati da questi processori di nuova generazione, dei quali era prevista la variante Phenom FX specificatamente dedicata a tale piattaforma ha di fatto impedito l'arrivo sul mercato di tale sviluppo.\nIronicamente, in occasione della prima presentazione alla stampa dei nuovi processori avvenuta a maggio 2007, AMD aveva mostrato sia un sistema basato su un Phenom a 4 core a singolo socket, sia un sistema basato su 2 Phenom a 4 core, dimostrando come in quel momento il futuro di questa piattaforma era ancora ben presente nei piani di sviluppo di AMD.\nAlcuni problemi di giovent\u00f9.\nA parte il problema del software che non \u00e8 ancora in grado di sfruttare adeguatamente la piattaforma Skulltrail, \u00e8 possibile evidenziare che alcune scelte progettuali a cui \u00e8 stata costretta Intel stanno di fatto frenando le prestazioni e il calo fisiologico dei prezzi di questo tipo di soluzioni.\nTra tutte, \u00e8 possibile citare l'utilizzo della memoria FB-DIMM che a parit\u00e0 di dimensione rispetto ad una tradizionale DDR2, costa e consuma di pi\u00f9, oltre ad essere pi\u00f9 lenta. Tutto questo \u00e8 dovuto al fatto che essa integra un maggior numero di protocolli di correzione degli errori e, mentre tale caratteristica rappresenta un valore aggiunto per quanto riguarda l'integrit\u00e0 dei dati, le prestazioni sono inferiori, e i controlli non possono essere esclusi. Rispetto ad una DDR3 invece al momento il limite \u00e8 solo nelle prestazioni dato che il costo \u00e8 inferiore, ma si tratta comunque di una situazione di mercato transitoria dovuta in gran parte allo scarso numero di moduli DDR3 commercializzati al momento.\nOltre a questo, l'utilizzo del chipset per server i5400 Seaburg, non aiuta a sfruttare a pieno le potenzialit\u00e0 delle 2 CPU e delle schede video in quanto \u00e8 stato originariamente progettato per un settore in cui la completa stabilit\u00e0 \u00e8 il requisito fondamentale, anche a costo di un leggero calo delle prestazioni finali. \u00c8 da questa scelta, oltre a quella della memoria, che deriva lo scarso potenziale in overclock della piattaforma Skulltrail\nPossibili sviluppi futuri.\nA fine 2008 Intel presenter\u00e0 Bloomfield, il primo processore basato sulla futura architettura Nehalem, successiva all'attuale \"Core\" e che sar\u00e0 destinato alla fascia pi\u00f9 alta del mercato desktop e quindi, forse, proprio all'evoluzione della piattaforma Skulltrail. Tra le sue peculiarit\u00e0, comune del resto anche a tutti gli altri futuri prodotti basati su Nehalem, sar\u00e0 il controller della memoria integrato. Potrebbe essere l'occasione di vedere la memoria DDR3 sulla piattaforma Skulltrail."}
{"id": "1090508", "revid": "1318658", "url": "https://it.wikipedia.org/wiki?curid=1090508", "title": "Shanxi", "text": "Lo Sh\u0101nx\u012b () \u00e8 una provincia nella parte settentrionale della Repubblica Popolare Cinese. \u00c8 detto anche J\u00ecn () dallo Stato di J\u00ecn che esisteva l\u00ec durante il Periodo delle primavere e degli autunni.\nIl nome Shanxi significa letteralmente \"a ovest delle montagne\", in riferimento alla collocazione della provincia a ovest dei Monti Taihang. Lo Shanxi confina con lo Hebei a est, con lo Henan a sud, con lo Shaanxi a ovest e con la Mongolia Interna a nord. La capitale \u00e8 Taiyuan.\nStoria.\nIl citato Stato di J\u00ecn sub\u00ec nel 403 a.C. una frantumazione nei tre stati di Han, Zhao e Wei, e questa data viene tradizionalmente assunta come inizio del Periodo degli Stati in Guerra (403 a.C. - 221 a.C.). A questa seconda data tutti e tre gli stati furono poi inglobati per conquista nello Stato Qin, che stabil\u00ec appunto la Dinastia Qin (221 a.C. - 206 a.C.)\nLa Dinastia Han (206 a.C. - 220) govern\u00f2 poi lo Shanxi come provincia di Bingzhou (). Durante le invasioni dei nomadi del nord nel periodo dei Sedici Regni (304 - 439), la zona fu controllata uno dopo l'altro da diversi regimi (Zhao Tardo, Yan Anteriore, Qin Anteriore e Yan Tardo), seguiti dai Wei del Nord (386 - 534), che ebbero in Datong, nel nord, una delle prime capitali e che arrivarono a governare quasi tutta la Cina settentrionale.\nDurante la Dinastia Tang (618 - 907), la zona fu denominata H\u00e9d\u014dng (), ovvero \"a est del fiume (Giallo)\".\nDurante la prima parte delle Cinque Dinastie e il Periodo dei Dieci Regni (907 - 960) dallo Shanxi emersero tre delle prime, cos\u00ec come l'unico dei secondi che sia stato fondato nel nord della Cina. Lo Shanxi fu inizialmente la sede dello \"jedushi\" di Hedong, Li Cunxu, il quale rovesci\u00f2 la prima delle Cinque Dinastie, la Tarda Dinastia Liang (907 - 923), per fondare la seconda, la Tarda Dinastia Tang (923 - 936). Quest'ultima fu rovesciata da un altro \"jedushi\" di Hedong, Shi Jingtang, che fond\u00f2 la terza delle Cinque Dinastie, la Tarda Dinastia Jin. Un altro \"jedushi\" ancora, Liu Zhiyuan fond\u00f2 poi la quarta delle Cinque, la Tarda Dinastia Han, dopo che i Khitan avevano distrutto la Tarda Jin. Per finire, quando fu fondata la quinta delle Cinque Dinastie, la Tarda Dinastia Zhou, lo \"jedushi\" di Hedong del tempo, Liu Chong, si ribell\u00f2 e fond\u00f2, in quello che adesso \u00e8 lo Shanxi settentrionale e centrale, uno stato indipendente denominato Han Settentrionale, uno dei Dieci Regni.\nShi Jingtan, fondatore della Tarda Dinastia Jin, terza delle Cinque Dinastie, cedette una vasta fetta della Cina settentrionale ai Khitan in cambio di assistenza militare. Tale territorio, detto Le Sedici Prefetture di Yanyun, comprendevano una parte dello Shanxi settentrionale. Nei successivi 100 anni la cessione di questo territorio rappresent\u00f2 un importante problema per la difesa della Cina dagli stessi Khitan, dal momento che esso si trova immediatamente a sud della Grande Muraglia.\nDurante la Dinastia Song Settentrionale (960 - 1127) le sedici prefetture cedute continuarono a essere una zona di forte contesa tra la Cina dei Song e la Dinastia Liao. Nel 1127 la successiva Dinastia Song Meridionale abbandon\u00f2 tutta la Cina Settentrionale alla Dinastia Jin dei Jurchen (1115 - 1234), compreso lo Shanxi.\nLa Dinastia Yuan, mongola, (Kublai Khan) divise la Cina in province, senza per\u00f2 assegnare quel rango allo Shanxi. Esso fu formalmente costituito con il nome attuale e quasi gli stessi confini dalla Dinastia Ming (1368 - 1644). Durante la successiva Dinastia Qing (dei Manci\u00f9, 1644 - 1911), lo Shanxi fu esteso a nord oltre la Grande Muraglia, includendo parte della Mongolia interna, compresa quella che \u00e8 adesso la citt\u00e0 di Hohhot, e frammischiandosi in quella zona alla giurisdizione degli Otto Stendardi\nDurante la maggior parte del dominio del Kuomintang (KMT) sulla Cina continentale (1912 - 1949), lo Shanxi fu nelle mani del signore della guerra Yan Xishan, fondatore dell'omonima Cricca di Shanxi, a dispetto dei frequenti sommovimenti politici che scuotevano il resto del paese. Durante la Seconda guerra sino-giapponese il Giappone occup\u00f2 gran parte della provincia dopo aver sconfitto la Cina alla battaglia di Taiyuan. Durante la medesima guerra lo Shanxi fu anche un importante campo di battaglia tra i giapponesi e i partigiani comunisti cinesi.\nDopo la sconfitta del Giappone gran parte della campagna dello Shanxi si convert\u00ec in una serie di importanti basi per il Partito Comunista Cinese e l'Esercito Popolare di Liberazione nella conseguente guerra civile cinese tra nazionalisti e comunisti. Yan Xishan aveva incorporato nelle sue forze migliaia di ex soldati giapponesi, che parteciparono alla fallita difesa di Taiyuan contro l'Esercito Popolare di Liberazione agli inizi del 1949.\nPer secoli lo Shanxi \u00e8 stato un centro commerciale e bancario, e l'espressione \"mercante dello Shanxi\" ) era un tempo sinonimo di ricchezza. La ben conservata citt\u00e0 di Pingyao mostra tuttora molti segni del suo trascorso ruolo dominante nei due citati ambiti. Nei tempi moderni ha assunto un ruolo importante nell'economia della provincia l'estrazione del carbone.\nGeografia fisica.\nLo Shanxi \u00e8 situato su un altopiano, a sua volta composto da territorio pi\u00f9 elevato a est (Monti Taihang) e a ovest (Monti L\u00fcliang), e da una serie di valli al cui centro scorre il fiume Fen. Il picco pi\u00f9 elevato \u00e8 il Monte Wutai nel nord est della provincia (3.058 mt). La Grande Muraglia forma la maggior parte del confine settentrionale tra Shanxi e Mongolia interna.\nIl Fiume Giallo (Huang He) forma il confine occidentale con il quasi omonimo Shaanxi. I fiumi Fen e Qin, tributari del Fiume Giallo scorrono su una direttrice nord-sud, raccogliendo gran parte delle acque di queste zone. Quelle del nord della provincia sono invece raccolte dai tributari del fiume Hai, come il Sanggan e lo Hutuo. Il pi\u00f9 vasto lago naturale \u00e8 lo Xiechi, salato, vicino a Yuncheeng, nel sudovest.\nCon un clima monsonico continentale, lo Shanxi \u00e8 piuttosto arido. Le temperature medie del mese di gennaio sono inferiori a 0\u00b0. La media delle precipitazioni annuali \u00e8 attorno ai 350\u2013700\u00a0mm, e il 60% di esse si concentra tra giugno e agosto.\nAmministrazione.\nMappa della suddivisione amministrativa della provincia di Shanxi\nEconomia.\nImportanti i raccolti di grano, mais, miglio, legumi e patate. L'agricoltura dello Shanxi \u00e8 comunque fortemente limitata dal clima arido e dal costante ridursi delle risorse idriche.\nLe riserve accertate di carbone ammontano a 260 miliardi di tonnellate metriche, circa un terzo del totale in Cina. Di conseguenza lo Shanxi \u00e8 un leader nella produzione di carbone in Cina, con una produzione annuale di oltre 300 milioni di tonnellate metriche. I principali bacini carboniferi sono quelli di Datong (\u5927\u540c), Ningwu (\u5b81\u6b66), Xishan (\u897f\u5c71), Hedong (\u6cb3\u4e1c), Qinshui (\u6c81\u6c34) e Huoxi (\u970d\u897f). Nella provincia vi sono anche circa 500 milioni di tonnellate di bauxite, circa un terzo del totale delle riserve cinesi.\nL'industria della provincia si centra sulle industrie pesanti come la produzione carbonifera e chimica, la produzione di energia e la raffinazione dei metalli.\nCultura.\nNella maggior parte delle zone dello Shanxi si parlano diversi dialetti dello Jin, una suddivisione del cinese parlato. Tuttavia i dialetti del sudovest sono classificati come parte della suddivisione del cinese Zhongyuan, quindi come parte del mandarino piuttosto che del Jin.\nLa cucina dello Shanxi \u00e8 largamente nota per l'ampio uso dell'aceto come condimento per i suoi tagliolini. Un piatto originario della capitale Taiyuan \u00e8 il \"Taiyuan Tounao\" (\u592a\u539f\u5934\u8111, letteralmente \"Testa di Taiyuan\"), una minestra preparata con agnello, \"shanyao\" (\u5c71\u836f, \"batata\" selvatica cinese), germogli di loto, \"astragalus membranaceus\" (\u9ec4\u82aa, una leguminosa perenne di consistenza membranosa), aglio cinese e condimenti aromatizzanti. La si pu\u00f2 gustare inzuppandovi pezzi di pane non lievitato, e si ritiene abbia propriet\u00e0 medicinali.\nL'Opera dello Shanxi (\u664b\u5267 Jinju) \u00e8 una forma di opera cinese resa popolare alla fine della Dinastia Qing con l'aiuto degli allora onnipresenti \"mercanti dello Shanxi \", attivi in diverse parti della Cina. Anche detta \"Zhonglu Bangzi\" (\u4e2d\u8def\u6886\u5b50), \u00e8 una forma di opera \"bangzi\" (\u6886\u5b50), un gruppo di opere che in genere si distinguono per il loro uso di batacchi di legno per stabilire il ritmo e di un pi\u00f9 energico stile di canto. L'Opera dello Shanxi trova anche complemento nel \"quzi\" (\u66f2\u5b50), termine generico per definire stili pi\u00f9 melodici delle zone meridionali. L'Opera Puzhou (\u84b2\u5267 \"Puju\"), dello Shanxi meridionale \u00e8 un tipo pi\u00f9 antico di \"bangzi\" che fa uso di intervalli lineari molto ampi.\nI \"mercanti dello Shanxi\" (\u664b\u5546 \"Jinshang\") hanno costituito un fenomeno storico durato secoli, dalla Dinastia Song alla Dinastia Qing. Essi si muovevano ad ampio raggio dall'Asia Centrale alla costa della Cina orientale, e ai tempi della Dinastia Qing commerciavano su entrambi i fronti della Grande Muraglia. Alla fine della suddetta dinastia si ebbe inoltre un nuovo sviluppo: la creazione di \"piaohao\" (\u7968\u53f7), ovvero essenzialmente di piccole banche che fornivano servizi come trasferimenti di denaro, transazioni eccetera. Dopo la fondazione del primo \"piaohao\" a Pingyao, i banchieri dello Shanxi godettero di circa cento anni di dominio finanziario per tutta la Cina prima di essere eclissati dal sorgere della grandi banche moderne."}
{"id": "1090509", "revid": "767487", "url": "https://it.wikipedia.org/wiki?curid=1090509", "title": "Lettere pastorali", "text": "Le lettere pastorali sono tre lettere tradizionalmente attribuite a Paolo di Tarso e incluse nel Nuovo Testamento: la \"Prima lettera a Timoteo\", la \"Seconda lettera a Timoteo\" e la \"Lettera a Tito\". Oggi la maggior parte degli studiosi ritiene che questi scritti non siano opera diretta di Paolo, ma siano riconducibili a una tradizione a lui successiva.\nLe tre lettere sono generalmente considerate come un gruppo per similarit\u00e0 di stile e contenuti e perch\u00e9, a differenza degli altri scritti paolini, non sono indirizzate ad una Chiesa o ad un gruppo di Chiese ma si rivolgono piuttosto a una singola persona. Sono inoltre chiamate \"pastorali\" perch\u00e9 in esse l'autore istruisce Timoteo e Tito nel loro compito di pastori di una chiesa.\nL'espressione \"Lettere pastorali\" \u00e8 comunque relativamente recente: viene infatti utilizzata per la prima volta in Germania da Paul Anton nel 1753, mentre Cosma Magliano aveva precedentemente, nel 1609, raggruppato i tre scritti sotto il nome di \"Lettere pontificali\".\nContenuti.\nLe lettere contengono una serie di disposizioni pratiche sulla guida delle comunit\u00e0, che viene istituzionalizzata e definita nelle sue forme. A differenza delle altre lettere paoline, all'immagine del corpo di Cristo viene qui preferita quella della casa, con al vertice il vescovo e accanto a s\u00e9 i diaconi.\nL'enfasi missionaria che caratterizza Paolo \u00e8 inoltre qui meno presente: prevale infatti l'attenzione sui comportamenti necessari a garantire la rispettabilit\u00e0 dei ministri a capo delle comunit\u00e0. In queste, in sostanza, la figura del capo carismatico cede progressivamente il passo a una direzione pi\u00f9 istituzionale.\nDibattito sull'autenticit\u00e0.\nLe lettere pastorali non furono incluse nel canone delle lettere di Paolo composto da Marcione (140 circa), e non esistono testimonianze che le citino prima del 170; a tale data risale anche il Canone muratoriano, che invece include le lettere. Possibili citazioni dalla seconda lettera a Timoteo lettera sono comunque presenti in testi cristiani della prima met\u00e0 del II secolo (\"Lettera di Policarpo ai Filippesi\" e \"Prima lettera di Clemente\").\nLa maggioranza degli studiosi moderni considera questi scritti opera di un autore diverso da Paolo. Le osservazioni avanzate riguardano, in particolare:\nGli esegeti del \"Nuovo Grande Commentario Biblico\" sostengono che \"sebbene scritte da qualcun altro sotto il nome di Paolo, le pastorali non sono dei \u00abfalsi\u00bb. Nell'ambito della tradizione filosofica greco-romana, la scrittura di lettere pseudonime era una consuetudine affermata da lungo tempo. [...] L'autore delle pastorali si \u00e8 certamente ispirato agli scritti del suo maestro, Paolo, sebbene non sia certo che egli conoscesse tutte le sue lettere\".\nAlcuni studiosi sostengono comunque l'autenticit\u00e0 paolina delle lettere pastorali. Secondo questi autori, poich\u00e9 Paolo spesso non scriveva di suo pugno, le diversit\u00e0 stilistiche e di vocabolario potrebbero essere spiegate con una diversa autonomia dello scrivano che ha curato la lettera, mentre la difficolt\u00e0 nel collocare gli eventi citati nella vita conosciuta dell'apostolo verrebbero risolte con l'ipotesi di una o tramite la presenza di lacune nell'ordine di narrazione degli \"Atti degli apostoli\". La collocazione della lettera in una fase avanzata della vita di Paolo spiegherebbe inoltre la crescente organizzazione delle comunit\u00e0 cristiane e il diffondersi di nuove correnti di pensiero. &lt;br&gt;Tali supposizioni non sono comunque condivise dalla maggioranza degli studiosi e gli esegeti del \"Nuovo Grande Commentario Biblico\", in merito, osservano che \"alcuni ipotizzano che i cambiamenti siano da attribuire all'et\u00e0 avanzata di Paolo e alle sofferenze della prigionia. Tuttavia, secondo i consueti calcoli fatti dai difensori dell'autenticit\u00e0, queste lettere dovrebbero essere state composte non pi\u00f9 di cinque anni dopo Rm. Questo rende difficile spiegare tutte le divergenze, in special modo i mutamenti sintattici e grammaticali, sulla base di fattori psicologici determinanti\" e, relativamente invece all'ipotesi della composizione da parte di un segretario incaricato da Paolo, tali studiosi evidenziano che \"per\u00f2, quando Paolo si \u00e8 effettivamente servito di un segretario (vedi Rm16,22; 1Cor16,21 ; Gal6,11-18), il suo stile tipico \u00e8 rimasto inalterato. Se \u00e8 stato un segretario a comporre le lettere pastorali (ma non vi sono elementi interni che rinviino a tale persona), a quell'individuo Paolo deve aver concesso una libert\u00e0 insolita. Inoltre, Paolo avrebbe dovuto servirsi del medesimo segretario sia in Asia che a Roma per tutto il tempo necessario alla composizione delle pastorali perch\u00e9 le tre lettere possiedono una coerenza stilistica notevole. La teoria del segretario, che tutt'al pi\u00f9 \u00e8 un'ipotesi improbabile, finisce in ogni caso con l'essere molto simile a quella della pseudonimia\".\nUna minoranza di critici propone infine una soluzione intermedia: le lettere pastorali risulterebbero dalla rielaborazione, da parte di un discepolo, di alcuni frammenti e brevi biglietti paolini.\nAlcuni autori ritengono infine errato analizzare collettivamente le lettere pastorali, evidenziando in particolare come la Seconda lettera a Timoteo si differenzi dagli altri due scritti, che sarebbero invece tra loro pi\u00f9 affini."}
{"id": "1090512", "revid": "1305772", "url": "https://it.wikipedia.org/wiki?curid=1090512", "title": "(Pronounced 'Leh-'n\u00e9rd 'Skin-'n\u00e9rd)", "text": "(Pronounced 'Leh-'n\u00e9rd 'Skin-'n\u00e9rd) comunemente indicato come Pronounced... \u00e8 il primo album discografico del gruppo southern rock statunitense Lynyrd Skynyrd pubblicato il 13 agosto 1973 per l'etichetta discografica MCA Records.\nLa rivista \"Rolling Stone\" l'ha inserito al 403\u00ba posto della sua lista dei 500 migliori album e ha venduto circa 2 milioni di dischi a livello internazionale.\nIl disco.\nContiene le hit \"I Ain't the One\", \"Gimme Three Steps\", \"Simple Man\", \"Tuesday's Gone\", e \"Free Bird\", l'inno del rock che port\u00f2 alla ribalta la band su scala nazionale. L'album fu rimesso in commercio nel 2001 in versione estesa con tracce bonus, inclusi i demo di molte delle canzoni dell'album.\nL'album \u00e8 molto apprezzato per un suono caratteristico e familiare, con la rocklicking di \"Ain't the One\", la straziante \"Tuesday's Gone\", e la \"Mississippi Kid\" stile Rory Gallagher.\nCopertina.\nSebbene i Lynyrd Skynyrd contassero solo sei membri nel gruppo all'uscita di \"Pronunced\", si vedono sette persone nella copertina dell'album. Questo perch\u00e9 il bassista della band, Leon Wilkeson nonostante avesse composto molte delle parti di basso. Al chitarrista Ed King degli Strawberry Alarm Clock fu chiesto di subentrare al posto di Wilkeson, e rimase con la band in modo da replicare dal vivo il trio di chitarre.\nDa sinistra, gli uomini nella foto sono: Leon Wilkeson, Billy Powell, Ronnie Van Zant, Gary Rossington (seduto), Bob Burns, Allen Collins, e Ed King.\nLa foto della copertina fu scattata nella Main Street di Jonesboro, Georgia. Sono solamente a pochi passi (dietro al fotografo) dove Burt Reynolds e Jerry Reed caricarono di birra il rimorchio di un trattore nel film del 1977 \"Il bandito e la \"Madama\"\"."}
{"id": "1090513", "revid": "371529", "url": "https://it.wikipedia.org/wiki?curid=1090513", "title": "A Different Kind of Tension", "text": "A Different Kind of Tension \u00e8 il terzo album della punk band Buzzcocks.\nTracce.\nTutte le canzoni sono scritte da Pete Shelley, eccetto quelle dov'\u00e8 indicato il nome. "}
{"id": "1090514", "revid": "767487", "url": "https://it.wikipedia.org/wiki?curid=1090514", "title": "The Definitive Collection (The Blues Brothers)", "text": "The Definitive Collection \u00e8 una raccolta del 1992 dei Blues Brothers."}
{"id": "1090517", "revid": "77358", "url": "https://it.wikipedia.org/wiki?curid=1090517", "title": "Sindrome del break-out", "text": ""}
{"id": "1090519", "revid": "2165768", "url": "https://it.wikipedia.org/wiki?curid=1090519", "title": "Apollonio Molone", "text": "Biografia.\nEra nativo di Alabanda, una citt\u00e0 della Caria, nella moderna Anatolia, ed allievo di Menecle. In seguito si stabil\u00ec a Rodi. \nVisit\u00f2 due volte Roma come ambasciatore di Rodi e presero lezioni da lui sia Marco Tullio Cicerone \u2013 che lo visit\u00f2 anche durante il suo viaggio in Grecia del 79-77 a.C. \u2013 che Gaio Giulio Cesare. Alcuni attribuiscono agli insegnamenti di Apollonio Molone il loro successo come oratori, Cicerone ancor pi\u00f9 di Cesare.\nSi pensa che citasse gli insegnamenti di Demostene quando diceva ai suoi allievi che le tre cose pi\u00f9 importanti nell'arte della retorica erano \u00abLa dizione, la dizione ed ancora la dizione\u00bb. Nei tribunali di Roma godeva di una grandissima reputazione, e gli fu anche concesso di rivolgersi al Senato romano in greco, un onore che non sempre veniva accordato neppure agli ambasciatori stranieri.\nCerc\u00f2 di attenuare il ricco ed elaborato stile retorico proveniente dall'Asia e si sforz\u00f2 di sostenere la tendenza all'\"atticizzazione\". Si dedic\u00f2 alla scrittura di commentari alle opere di Omero e, secondo Giuseppe Flavio, si abbandon\u00f2 a violenti attacchi contro gli Ebrei."}
{"id": "1090520", "revid": "1728", "url": "https://it.wikipedia.org/wiki?curid=1090520", "title": "Molone", "text": ""}
{"id": "1090528", "revid": "640277", "url": "https://it.wikipedia.org/wiki?curid=1090528", "title": "Gliese 581 c", "text": "Gliese 581 c (GJ 581 c) \u00e8 un pianeta extrasolare che orbita attorno alla nana rossa Gliese 581, una debole stella visibile nella costellazione della Bilancia distante circa 20 anni luce; si tratta del secondo pianeta scoperto attorno alla stella e del terzo in ordine di distanza da essa. Con una massa minima circa 5,6 volte la massa terrestre (M\u2295), il pianeta \u00e8 classificato tra le super Terre, categoria in cui sono annoverati i pianeti la cui massa \u00e8 compresa tra 1,9 e 10 volte la massa del nostro pianeta.\nSubito dopo la sua scoperta, Gliese 581 c ha suscitato l'interesse della comunit\u00e0 scientifica in quanto era considerato il primo esopianeta simile alla Terra ad orbitare nella zona abitabile del suo sistema planetario, con una temperatura superficiale probabilmente idonea a mantenere l'acqua allo stato liquido, il che lo avrebbe reso potenzialmente abitabile almeno da forme di vita affini a quelle estremofile presenti sul nostro pianeta. Tuttavia una serie di studi successivi sulle caratteristiche e sui potenziali effetti delle atmosfere planetarie ha messo in dubbio l'effettiva abitabilit\u00e0 del pianeta; in seguito, una nuova misurazione dei parametri orbitali e una rivalutazione dell'estensione della zona abitabile del sistema ha mostrato che Gliese 581 c si trova pi\u00f9 internamente rispetto alla zona abitabile, e che dunque risulterebbe troppo caldo per permettere l'esistenza di acqua allo stato liquido sulla sua superficie.\nScoperta.\nLa scoperta del pianeta \u00e8 stata annunciata dal gruppo di St\u00e9phane Udry dell'Universit\u00e0 di Ginevra il 24 aprile 2007. Il gruppo ha utilizzato lo strumento HARPS montato sul telescopio da 3,6 m dell\"European Southern Observatory\" in Cile. L'individuazione \u00e8 stata resa possibile sfruttando la tecnica dell'analisi della velocit\u00e0 radiale, una metodica indiretta che misura le piccole oscillazioni periodiche determinate dall'orbita del pianeta attorno al centro di massa del sistema planetario. In concomitanza della scoperta del pianeta \"c\" si \u00e8 avuta la scoperta anche di un terzo pianeta, denominato Gliese 581 d.\nCaratteristiche fisiche.\nMassa.\nIl metodo della misura della velocit\u00e0 radiale, che ha consentito la scoperta del pianeta, ha permesso di stimare anche il valore della sua massa; tuttavia tale metodica non d\u00e0 una precisa stima del reale valore della massa, quanto piuttosto della \"massa minima\" dell'oggetto in questione. Si ritiene per\u00f2 che il valore effettivo della massa non possa discostarsi di molto dal valore minimo, in quanto ne risentirebbe negativamente la stabilit\u00e0 orbitale del sistema (principalmente a causa delle interazioni con i pianeti \"e\" e \"b\"). In un modello kepleriano a sei pianeti, il valore della massa minima di GJ 581 c \u00e8 di 5,6 M\u2295. Simulazioni dinamiche che assumono complanari le orbite indicano che le masse dei pianeti di questo sistema planetario non possono eccedere di 1,6 \u2013 2 volte il valore della propria massa minima, pena l'insorgenza di fenomeni di instabilit\u00e0; nel caso di Gliese 581 c, la sua massa non pu\u00f2 essere superiore a 10,4 M\u2295. Assumendo per\u00f2 un orientamento casuale dell'orbita del pianeta, \u00e8 possibile che la massa vera sia molto prossima al valore minimo. \nRaggio e gravit\u00e0 superficiale.\nIl raggio di un esopianeta potrebbe essere misurato con una certa accuratezza in occasione di eventuali transiti sulla superficie della stella, percepiti dagli strumenti di misura come delle diminuzioni nella luminosit\u00e0 stellare; sfortunatamente, le misurazioni condotte tramite il telescopio spaziale canadese MOST indicano che GJ 581 c non \u00e8 un pianeta transitante.\nPer questa ragione, dato anche il fatto che il pianeta non \u00e8 stato individuato direttamente, non \u00e8 conosciuto l'esatto valore del suo raggio; sono stati comunque sviluppati dei modelli fisico-matematici in grado di dedurre il valore approssimativo del raggio a partire dalla massa e dalla ipotetica composizione. Ad esempio, assumendo che Gliese 581 c sia un pianeta silicatico con un grande nucleo ferroso (come la Terra), il suo raggio sarebbe circa il 50% pi\u00f9 grande di quello del nostro pianeta (R\u2295), con un valore dell'accelerazione di gravit\u00e0 superficiale 2,24 volte quella riscontrabile sulla Terra (designata con la lettera \"g\"), stando ai dati forniti da Udry e colleghi. Se invece Gliese 581 c fosse un tipico pianeta oceano, con una larga percentuale della sua massa costituita da acqua e ghiaccio, il suo raggio sarebbe appena inferiore ai due R\u2295, anche considerando una vasta idrosfera esterna, secondo i modelli compilati da Valencia e colleghi per GJ 876 d; in quest'ultimo caso, il valore della gravit\u00e0 superficiale ammonterebbe ad almeno 1,25 \"g\".\nNon si esclude che il valore reale del raggio possa comunque essere una via di mezzo tra questi due estremi calcolati tramite i modelli.\nParametri orbitali.\nGliese 581 c ha un periodo di rivoluzione (\"anno\") di circa 13 giorni terrestri; il raggio della sua orbita \u00e8 appena il 7% di quello terrestre (0,07 unit\u00e0 astronomiche, UA), ovvero circa 11 milioni di km, contro i 150 milioni di km (1 UA) che separano la Terra dal Sole. Dal momento che Gliese 581 \u00e8 una stella pi\u00f9 piccola e fredda (e dunque meno luminosa) del Sole, il pianeta riceve un irraggiamento simile a quello ricevuto da Venere, nonostante la distanza enormemente inferiore. Da questa distanza la stella primaria appare dalla superficie di GJ 581 c 14 volte pi\u00f9 grande di come appare il Sole visto dalla superficie del nostro pianeta.\nIl modello a sei pianeti formulato da Vogt e colleghi prevede che il pianeta abbia un'orbita circolare con un'eccentricit\u00e0 orbitale pari a 0, mentre un precedente modello a quattro pianeti (esclude \"g\" e \"f\") contempla un'eccentricit\u00e0 compresa tra 0,022 e 0,125.\nBlocco mareale.\nA causa della piccola distanza che lo separa dalla sua stella, si ritiene che il pianeta le mostri sempre il medesimo emisfero, ovvero che subisca un blocco mareale che risulta in una rotazione sincrona. A causa delle intense forze mareali che lo legano alla stella \u00e8 probabile comunque che, considerando valori di eccentricit\u00e0 diversi da 0, il pianeta subisca degli stress molto violenti. Dal momento che le forze di marea sono pi\u00f9 forti quando il pianeta si trova al periastro, \u00e8 comune opinione che i pianeti eccentrici abbiano un periodo di rotazione inferiore al loro periodo di rivoluzione, fenomeno chiamato \"pseudo-sincronizzazione\". Un esempio di questo nel nostro sistema solare \u00e8 rappresentato da Venere, che compie un'orbita completa in 224,7 giorni terrestri ma una rotazione sul proprio asse in 243 giorni; un caso particolare \u00e8 costituito da Mercurio, bloccato in una risonanza 3:2 (ovvero compie tre rotazioni sul proprio asse ogni due orbite complete). Ad ogni modo, anche nel caso di un blocco mareale con risonanza 1:1, il pianeta andrebbe comunque incontro ad un moto di librazione.\nI modelli sviluppati sull'evoluzione dell'orbita di Gliese 581 c nell'arco del tempo suggeriscono che il riscaldamento mareale risultante dal blocco giocherebbe un ruolo importante nella geologia del pianeta. Tali modelli predicono che il riscaldamento mareale alimenterebbe un flusso di calore superficiale tre volte maggiore di quello che Giove esercita sul suo satellite Io, che risulterebbe in un'attivit\u00e0 geologica importante caratterizzata forse da una tettonica a placche e da un intenso vulcanismo (si veda anche \"Attivit\u00e0 geologica delle super Terre\").\nClima ed abitabilit\u00e0.\nStudi condotti da von Bloh e colleghi e da Selsis e colleghi, tesi a dimostrare l'abitabilit\u00e0 di Gliese 581 c, hanno mostrato che il pianeta si trova al di fuori della zona abitabile del sistema, in quanto la sua orbita ricade pi\u00f9 internamente del limite interno di questa regione.\nTemperature.\nCombinando il valore della luminosit\u00e0 della stella (0,013 luminosit\u00e0 solari) e la distanza del pianeta da essa \u00e8 possibile calcolare la temperatura di equilibrio del pianeta, ovvero la sua temperatura di corpo nero.\nIl gruppo di Udry ha stimato la temperatura di equilibrio di GJ 581 c tra \u22123\u00a0\u00b0C, assumendo un'albedo simile a quella di Venere (0,64), e 40\u00a0\u00b0C, con un'albedo simile a quella terrestre (0,296). Tuttavia, \u00e8 molto probabile che la reale temperatura del pianeta differisca in maniera notevole da quella di corpo nero, a causa degli effetti sortiti da un'eventuale atmosfera: ad esempio, Venere, nonostante abbia una temperatura effettiva di 34,25\u00a0\u00b0C, possiede una temperatura reale alla superficie di 463,85\u00a0\u00b0C, dal momento che la sua atmosfera, costituita al 96,5% da anidride carbonica, esercita un imponente effetto serra. Lo studio di Selsis e colleghi ha mostrato che con una certa probabilit\u00e0 il pianeta soffra di un pesante effetto serra, simile a quello riscontrato su Venere; sempre secondo Selsis e il suo gruppo, \u00e8 per\u00f2 possibile che tale effetto serra possa essere in una certa misura prevenuto dalla presenza sull'emisfero diurno di una coltre nuvolosa sufficientemente riflettente.\nAcqua liquida.\nNon vi \u00e8 una diretta evidenza della presenza di acqua sul pianeta, e se anche ve ne fosse \u00e8 probabile che non ve ne sia allo stato liquido.\nSecondo lo studio di Selsis \u00e8 assai probabile che il pianeta abbia perso la gran parte dell'acqua che doveva avere al momento della sua formazione a causa dell'emissione di raggi X e UV da parte della stella madre nei suoi primi miliardi di anni di vita.\nModelli con blocco mareale.\nI modelli climatici basati sul presupposto che il pianeta sia soggetto a blocco mareale prevedono che i composti volatili, come acqua e anidride carbonica, se presenti, siano soggetti ad evaporazione a causa dell'elevato calore del lato diurno e migrino verso il lato notturno, decisamente pi\u00f9 freddo, ove sublimerebbero per formare una vasta calotta glaciale. In alternativa, un'atmosfera sufficientemente spessa da essere stabile potrebbe favorire una migliore circolazione del calore dal lato diurno verso quello notturno. Un esempio in questo senso \u00e8 fornito sempre da Venere, che, nonostante abbia una rotazione pi\u00f9 lenta rispetto al periodo orbitale (\"pseudo-sincronizzazione\", vedi sopra) e dunque esponga alla radiazione solare un emisfero per un tempo prolungato, presenta una circolazione atmosferica tale da garantire in ogni punto della sua superficie una temperatura uniforme."}
{"id": "1090530", "revid": "58166", "url": "https://it.wikipedia.org/wiki?curid=1090530", "title": "The Re-Up", "text": ""}
{"id": "1090534", "revid": "767487", "url": "https://it.wikipedia.org/wiki?curid=1090534", "title": "Sol levante (romanzo)", "text": "Sol levante \u00e8 un romanzo di Michael Crichton scritto nel 1992, da cui \u00e8 stato tratto nel 1993 l'omonimo film, diretto da Philip Kaufman ed interpretato da Sean Connery (John Connor), Wesley Snipes (Web Smith), Harvey Keitel (Tom Graham), Cary-Hiroyuki Tagawa (Eddie Sakamura) e Tia Carrere (Jingo Asakuma).\nTrama.\nLa multinazionale giapponese Nakamoto organizza una festa per inaugurare il suo nuovo grattacielo a Los Angeles. Alla festa sono invitate importanti personalit\u00e0 del mondo della finanza e della politica, ma la festa viene turbata dal ritrovamento del cadavere di una donna sul tavolo del consiglio di amministrazione della societ\u00e0. I dirigenti temendo uno scandalo chiamano di nascosto la polizia e decidono di tenere nascosta la notizia lasciando che la festa continui. Il giovane agente di collegamento Peter Smith viene convocato sul luogo per aiutare la polizia nelle indagini, in questo viene assistito dall'anziano agente John Connor, molto esperto di cultura e tradizioni giapponesi. Arrivati sul luogo del delitto i due agenti cominciano ad indagare e si immergono in un mondo di corruzione, affari poco chiari e giri di prostitute che vedono coinvolti importanti personaggi politici. Tutto questo ha come sfondo un'importante vendita di una ditta americana al colosso giapponese.\nReazioni.\nIl libro tratta diversi temi importanti, tra questi la questione dell'integramento delle aziende giapponesi negli Stati Uniti e la guerra tra Keiretsu che da anni \u00e8 presente in Giappone.\nIl libro ha causato diverse polemiche di razzismo in quanto vede le aziende giapponesi come un nemico che cerca di appropriarsi delle tecnologie americane. D'altro canto molti americani lamentano il modo in cui il personaggio di Connor descrive la perfezione dei giapponesi e fa apparire gli americani come degli \"incapaci\"."}
{"id": "1090536", "revid": "1576978", "url": "https://it.wikipedia.org/wiki?curid=1090536", "title": "Storia di Cuba", "text": "Era precolombiana.\nL'isola di Cuba era stata abitata da popolazioni amerindie note come Taino, Ciboney e Guanajatabey i cui antenati arrivarono dall'America Meridionale diversi secoli prima. \nI Taino erano agricoltori e i Ciboney erano cacciatori-raccoglitori. Il nome Cuba deriva dalla parola Taino \"cubanac\u00e1n\", che significa \"un luogo centrale\".\nIl periodo coloniale.\nLa prima documentazione storica su Cuba risale al 27 ottobre 1492 quando Colombo avvist\u00f2 l'isola durante il suo primo viaggio di esplorazione e ne rivendic\u00f2 il dominio a nome della Spagna.\nSebasti\u00e1n de Ocampo elabor\u00f2 una dettagliata mappa delle coste dell'isola nel 1511 e, sempre in quell'anno, Diego Vel\u00e1zquez de Cu\u00e9llar fond\u00f2 il primo insediamento spagnolo a Baracoa. Altri villaggi, compresa L'Avana (sorta nel 1515), sorsero poco dopo. Gli spagnoli, cos\u00ec come fecero nel resto delle colonie americane, oppressero e schiavizzarono i circa 100.000 indigeni dell'isola, che nell'arco di un secolo vennero quasi tutti sterminati dalle malattie, dal lavoro forzato e dai genocidi. In seguito gli occupanti introdussero nell'isola schiavi africani, i quali arrivarono presto a comporre un'ampia parte degli abitanti. La gerarchia sociale imposta dai colonizzatori vedeva al suo vertice i funzionari governativi spagnoli, incaricati di mantenere l'ordine con le armi, venivano poi i creoli (bianchi nati in America) che erano grossi proprietari terrieri.\nL'indipendenza.\nA poco a poco cominci\u00f2 a crearsi nella borghesia cubana l'insofferenza verso il governo spagnolo e il desiderio di una maggiore autonomia; si ebbero cos\u00ec alla fine dell'Ottocento le cosiddette due guerre d'indipendenza: la guerra dei dieci anni (1868-1878) e la Piccola guerra (1879-1880), che furono insurrezioni popolari armate. Nella seconda mor\u00ec in combattimento l'intellettuale giornalista e poeta Jos\u00e9 Mart\u00ed, considerato anche dai Castristi il \"padre della patria\". Il partito fondato da lui aveva un programma nazionalista, social-liberale, indipendentista e portatore di un particolare anti-colonialismo con istanze di recupero identitario dell'intera America Latina, fino ad allora schiacciata in una visione di s\u00e9 storica e antropologica dettata dalla cultura nordamericana. L'influenza delle idee di Mart\u00ec su Castro sono generalmente riconosciute, seppure esse stiano anche alla base di un partito martista anti-castrista in esilio.\nJos\u00e9 Mart\u00ed, in una lettera al suo amico Gonzalo de Quesada scritta il 14 dicembre 1889, mise in guardia sulla possibilit\u00e0 di un intervento statunitense: \"Sulla nostra terra, Gonzalo, grava un altro piano pi\u00f9 tenebroso [\u2026]: il diabolico piano di forzare l'isola, di farla piombare nella guerra per avere il pretesto per intervenirvi e con il credito di mediatore e garante, tenersela per se\". \nNel 1898, nonostante la propria superiorit\u00e0 materiale, la Spagna si trovava sull'orlo di un abisso, sconfitta sul campo di battaglia dagli indipendentisti cubani. In una lettera al Presidente statunitense William McKinley, datata 9 marzo 1898, l'ambasciatore Woodford, in servizio a Madrid, afferm\u00f2 che \"la sconfitta\" della Spagna era \"certa\". \"[Gli Spagnoli] sanno che Cuba \u00e8 persa\". A suo parere, \"se gli Stati Uniti vogliono Cuba, devono ottenerla conquistandola\".\nCuba deve la fine del colonialismo spagnolo agli Stati Uniti d'America che, con il pretesto dell'affondamento di una loro corazzata (la USS Maine ) ancorata nella baia dell'Avana, forse dovuto a un incidente interno alla nave ma attribuito dai nordamericani agli spagnoli, dichiararono guerra alla Spagna nell'aprile del 1898. La guerra nel tempo di quattro mesi volse alla fine con la vittoria degli Stati Uniti, che nella pace di Parigi ottennero dalla Spagna a titolo di risarcimento le isole di Guam e Porto Rico e, dietro pagamento, le Filippine. Gli statunitensi, che avevano occupato Cuba nel corso della guerra, v'insediarono un governo di occupazione che, a seguito delle pressioni delle forze indipendentiste cubane e dell'opinione pubblica degli USA contraria all'occupazione, indissero elezioni per l'Assemblea Costituente che approv\u00f2 la Costituzione della Repubblica Cubana nel 1901.\nPer abbandonare l'arcipelago gli statunitensi pretesero per\u00f2, e ottennero, che fosse inserito nella Costituzione l'\"Emendamento Platt\", cos\u00ec detto dal nome del senatore del Connecticut che l'aveva proposto, in base al quale il governo cubano doveva impegnarsi a mantenere in vigore le leggi emanate dal governo di occupazione, a iniziare piani di risanamento sanitario concordati con il governo statunitense, a non firmare trattati con altri stati che potessero mettere in pericolo l'indipendenza cubana o comportassero la cessione o il controllo di territori della nazione, a non contrarre debiti senza che vi fosse la sicurezza di poterli rimborsare. L'emendamento prevedeva anche la possibilit\u00e0 per gli Stati Uniti d'intervenire presso il governo qualora ritenessero in pericolo l'indipendenza cubana o la garanzia del rispetto della vita, della propriet\u00e0 e delle libert\u00e0 individuali.\nAgli Stati Uniti furono inoltre concesse due basi navali: l'Isola dei Pini, oggi Isola della Giovent\u00f9, restituita a Cuba nel 1925, e un territorio di 11.000 ettari, divenuti poi 17.000, a Guant\u00e1namo, ancora oggi occupato dagli USA. L'indipendenza fu riconosciuta nel 1902 ma la drastica riduzione della sovranit\u00e0 nazionale derivante dall'emendamento Platt faceva in realt\u00e0 di Cuba un protettorato degli Stati Uniti, provocando cos\u00ec i primi sentimenti indipendentisti nei confronti delle ingerenze nordamericane, sentimenti che nel tempo diverranno moti e proteste e che caratterizzeranno da l\u00ec in poi la storia di Cuba. L'emendamento Platt giustific\u00f2 i tre interventi armati degli USA a Cuba nel 1906, con l'insediamento di un nuovo governo di occupazione che dur\u00f2 fino al 1909, nel 1912 e nel 1917; giustific\u00f2 anche le continue intromissioni nell'azione del governo cubano in campo economico, politico e sociale.\nCome primo presidente della Repubblica fu eletto Tom\u00e1s Estrada Palma, uomo di fiducia degli Stati Uniti, che fecero di tutto per favorirne l'elezione, sicch\u00e9 il suo concorrente abbandon\u00f2 il campo ed Estrada rimase unico candidato, quindi vincitore e nominato il 20 maggio 1902. Da questa data cessa l'occupazione militare statunitense. Estrada Palma favor\u00ec gli investitori nordamericani che in breve ebbero il controllo economico dell'isola. Il suo mandato fu anche caratterizzato dalla diffusione della corruzione dei pubblici ufficiali che dilag\u00f2 in tutto il paese. Estrada Palma alla fine del mandato nel 1906 ricorse a tutti i mezzi, non esclusi anche quelli criminali, per ottenere un secondo mandato che ottenne nonostante l'opposizione popolare armata. Di fronte all'insurrezione Estrada chiam\u00f2 in aiuto gli USA e si ebbe cos\u00ec la seconda occupazione dell'isola da parte dei nordamericani, che sciolsero le forze insorte e le milizie di Estrada, sospesero l'attivit\u00e0 del Parlamento e nominarono un governatore (Charles E. Maggon), che ovviamente rafforz\u00f2 gli investimenti nell'isola dei capitalisti degli Stati Uniti. Durante il suo governo ebbe una forte recrudescenza la corruzione dei pubblici ufficiali.\nL'intervento statunitense cess\u00f2 il 28 gennaio 1909 con l'insediamento a Presidente della Repubblica del generale Jos\u00e9 Miguel G\u00f3mez, liberale, vincitore delle elezioni indette un anno prima. Nel suo quadriennio di mandato si distinse per la demagogia e per la sua fame di ricchezza. A lui succedettero nelle funzioni di presidente nel 1913 Mario Garc\u00eda Menocal per due mandati consecutivi dal 1913 al 1921 e Alfredo Zayas y Alfonso dal 1921 al 1925; personaggi di scarso spessore che in campo economico subirono l'ingerenza statunitense e in quello sociale ignorarono le richieste del movimento sindacale che si era notevolmente rafforzato fra i lavoratori. In particolare Zayas pens\u00f2 soltanto al suo arricchimento, combin\u00f2 affari fraudolenti approfittando della sua carica e giunse perfino a vincere \"casualmente\" per ben due volte il primo premio della Lotteria Nazionale. Nel 1910 l'isola fu sconvolta da un disastroso uragano.\nNel 1924 fu eletto il generale Gerardo Machado, che assunse il potere nel maggio del 1925. Si era presentato alle elezioni con un programma demagogico e pieno di promesse, ma si distinse poi per la sua soggezione agli Stati Uniti e per la violenta repressione dei movimenti di protesta studenteschi e sindacali. Utilizzando corruzione e intimidazione riusc\u00ec ad ottenere la proroga del mandato e praticamente a instaurare una dittatura alla quale si opposero studenti e lavoratori. Il malcontento generale per la violenza dell'azione repressiva del governo contro la protesta giovanile urbana ridusse la lotta politica a un succedersi di attentati e atti di banditismo di cui non si prevedeva la fine. Questa situazione fin\u00ec per preoccupare il governo degli Stati Uniti e il presidente Roosevelt invit\u00f2 invano Machado a dimettersi. Risolsero il problema, che minacciava di concludersi con una nuova occupazione nordamericana, lo sciopero generale e lo schierarsi delle forze armate contro Machado: il dittatore infatti si dimise e si rifugi\u00f2 all'estero il 12 agosto 1933. Il Congresso lo sostitu\u00ec con Carlos Manuel de C\u00e9spedes y Quesada, figlio del patriota Carlos Manuel de C\u00e9spedes (eroe Nazionale Cubano), che rimase in carica fino al 5 settembre dello stesso anno.\nLa dittatura di Batista.\nAnche nell'esercito si era manifestata l'insofferenza verso il potere, in particolare c'era un diffuso malcontento fra i soldati e i sottufficiali nei confronti dei superiori cosicch\u00e9 il 4 settembre 1933 ci fu la sollevazione, che venne chiamata la \"rivoluzione dei sergenti\". Furono cacciati dal comando i capi e gli ufficiali il cui posto venne assunto dai sottufficiali. Capo degli insorti era il sergente maggiore Pablo Rodr\u00edguez, ma approfitt\u00f2 della situazione il sergente Fulgencio Batista, che assunse la direzione del movimento insurrezionale delegittimando Rodr\u00edguez. Batista si fece poi nominare colonnello e divenne capo di stato maggiore dell'esercito. Intanto i movimenti operai, studenteschi e i partiti di sinistra appoggiarono il golpe militare, venne deposto il presidente de Cespedes e sostituito con Ram\u00f3n Grau San Mart\u00edn, che assunse il potere il 10 settembre e il suo governo prese misure in favore dei lavoratori, intervenne direttamente contro il monopolio nordamericano che controllava la distribuzione di elettricit\u00e0 e gas, condon\u00f2 il 50% delle tasse non pagate alla scadenza e prese diverse misure di carattere sociale e giuridico.\nIn politica il governo assunse misure nazionalistiche, platealmente in autonomia rispetto ai grandi potentati del continente. Gli statunitensi, allarmati e sollecitati dalle classi tradizionalmente di potere, cercarono di porre rimedio e favorirono il golpe militare di Fulgencio Batista che il 15 gennaio 1934 abbatt\u00e9 il governo di Grau. Da dominatore della politica cubana fino al 1944, mediante presidenti di poca consistenza da lui condizionati o in forma diretta. Batista permise che Washington utilizzasse lo spazio aereo, marittimo e terrestre, disponesse di diverse basi aeree e navali con uso esclusivo durante la Seconda Guerra Mondiale, senza reciprocit\u00e0, Nel 1944 volendo darsi un'immagine di democratico indisse le elezioni presidenziali pur non potendo candidarvisi perch\u00e9 la costituzione proibiva un terzo mandato presidenziale. Fu eletto Grau, che gi\u00e0 era stato presidente e govern\u00f2 dal 1944 al 1948, e dopo di lui Carlos Pr\u00edo Socarr\u00e1s.\nSi caratterizzarono entrambi come governi violenti e corrotti. Alle elezioni del 1952 si prospettava la vittoria di un candidato sgradito a Batista, che, con l'appoggio delle grandi compagnie statunitensi dello zucchero e di Washington, prese il controllo dell'isola con un colpo di Stato. Aument\u00f2 il salario delle forze armate e della polizia (da 67 pesos a 100 pesos e da 91 pesos a 150 pesos, rispettivamente), si concesse un salario annuale superiore a quello del presidente USA (pass\u00f2 da 26400$ a 144000$ contro i 100000$ di Truman), sospese il Congresso e consegn\u00f2 il potere legislatore al Consiglio dei Ministri, abol\u00ec il diritto di sciopero, ripristin\u00f2 la pena di morte (vietata dalla Costituzione del 1940) e sospese le garanzie costituzionali. Gli Stati Uniti riconobbero subito il suo governo. Come sottoline\u00f2 l'ambasciatore USA a l'Avana, \"le dichiarazioni del generale Batista rispetto al capitale privato furono eccellenti. Furono molto ben accolte ed io sapevo senza dubbio possibile che il mondo degli affari fosse parte dei pi\u00f9 entusiasti sostenitori del nuovo regime\".\nCon la garanzia del suo arricchimento personale svendette il 90% delle miniere di nichel e delle propriet\u00e0 terriere, l'80% dei servizi pubblici, il 50% delle ferrovie a ditte americane, Cuba divenne la capitale del gioco d'azzardo e della prostituzione, ospitando anche esponenti della mafia americana che s'impadronirono di alberghi, case da gioco e di prostituzione, sfruttando il turismo statunitense. Le riserve monetarie scesero da 448 milioni di pesos, nel 1952, a 373 milioni nel 1958. Il debito del paese pass\u00f2 da 300 milioni di dollari, nel marzo 1952, a 1300 milioni nel gennaio 1959, e il deficit di bilancio raggiunse gli 800 milioni di dollari. Nel maggio 1955, il regime militare cre\u00f2 l'Ufficio per la Repressione delle Attivit\u00e0 Comuniste (BRAC), incaricato di \"reprimere tutte le attivit\u00e0 sovversive\".\nLa rivoluzione del 1959 e il governo rivoluzionario.\nDopo un tentativo d'insurrezione fallito, l'assalto alla caserma \"Moncada\" di Santiago di Cuba del 26 luglio 1953, e un periodo di reclusione, l'avvocato Fidel Castro si trasfer\u00ec in esilio in Messico nel 1955. Ebbe qui possibilit\u00e0 di riorganizzare la lotta contro la dittatura con nuovi volontari, tra cui il medico argentino Ernesto Che Guevara. Il tentativo inizi\u00f2 a concretizzarsi con l'organizzazione di una spedizione di 82 persone a bordo della piccola barca \"Granma\" (un 12 metri). Sbarcati a Cuba, i ribelli affrontarono l'esercito, tra cui c'era Marcos Isepion, il celebre scrittore. Affrontarono anche le prime perdite e un periodo iniziale di lotta sui monti della Sierra Maestra, nel sud dell'isola; qui cercarono e ottennero il consenso tra la popolazione, anche con le trasmissioni clandestine della \"Radio Rebelde\".\nL'ambasciatore USA Arthur Gardner espresse la sua opinione su Fidel Castro in un rapporto inviato al Dipartimento di Stato. Il leader del Movimento 26 Luglio era un \"gangster\" che \"andava ad impossessarsi delle industrie americane\" e \"nazionalizzare tutto\". In quanto a Fulgencio Batista, \u00abdubito che abbiamo avuto migliore amico di lui\". Era necessario quindi \"sostenere l'attuale governo e promuovere l'espansione degli interessi economici USA\".\nIl giornalista Jules Dubois descrisse il regime di Batista: \"Batista ritorn\u00f2 al potere il 10 marzo 1952 e inizi\u00f2 allora la fase pi\u00f9 sanguinosa della storia cubana dalla guerra d'indipendenza, quasi un secolo prima. Le rappresaglie da parte delle forze repressive di Batista costarono la vita a molti prigionieri politici. Per ogni bomba che esplodeva, prendevano due prigionieri dal carcere e sommariamente venivano giustiziati. Una notte in Marianao, un quartiere dell'Avana, si ritrovarono i corpi di 98 prigionieri politici nelle strade, crivellati di colpi\"\nQuesto garant\u00ec loro la protezione sul territorio e permise la costituzione di un piccolo esercito popolare che affront\u00f2 quello nazionale attraversando tutta l'isola, fino alla decisiva battaglia di Santa Clara, il 30 dicembre del 1958. Castro, contrariamente a quanto erroneamente per lo pi\u00f9 ritenuto, inizi\u00f2 un programma redistributivo mettendo mano alla riforma agraria, alla campagna di alfabetizzazione, alla moralizzazione della vita pubblica, allo sviluppo della sanit\u00e0 e dell'edilizia popolare. Ma le sue misure non furono mai drastiche e rivolte all'esproprio, almeno nella prima fase. La stessa Riforma agraria ridimensionava il latifondo, lasciando per\u00f2 intatta la propriet\u00e0 terriera, fino a un limite di 400 \"caballeria\", fin quasi duemila ettari di propriet\u00e0 consentita.\nFin quando le azioni di guerra, i sabotaggi e l'abolizione della \"cuota azucarera\", insieme alla sponsorizzazione della guerriglia dell'Escambray, non obbligarono il nuovo governo rivoluzionario, che a parte qualche elemento minoritario era essenzialmente animato da uno spirito riformatore di stampo martiano e nazionalista, peculiarmente cubano, lontano dal comunismo sovietico, a radicalizzare la propria attitudine. Questo processo si acceler\u00f2 quando John Fitzgerald Kennedy, a sua volta riottoso ma istigato da fuoriusciti cubani, \"lobby\" cubana, CIA ed elementi dell'apparato militare industriale, non fin\u00ec per promuovere, nell'aprile del 1961, la disastrosa invasione di Bahia de los Cochinos (Baia dei Porci) per cercare di organizzare la controrivoluzione sull'isola, tentativo che per\u00f2 fall\u00ec, provocando, forzosamente senza entusiasmo e con piena coscienza del prezzo in termini di autonomia politica e di autodeterminazione, l'avvicinamento strategico dell'isola all'URSS. Quindi il 25 aprile 1961 John Kennedy decret\u00f2 l'embargo totale a Cuba.\nNel 1962, in seguito all'installazione di missili a testata nucleare puntati contro Mosca da parte degli Stati Uniti sul territorio turco, l'Unione Sovietica rispose con l'installazione di missili sul territorio cubano, Kennedy replic\u00f2 con il blocco navale nell'Atlantico a Cuba per impedire l'installazione di nuovi missili e annunzi\u00f2 di aver dato ordine d'ispezionare qualsiasi nave si fosse diretta a Cuba. Ci fu pertanto un rischio molto alto di uno scontro diretto fra le due grandi potenze, che svan\u00ec quando Mosca richiam\u00f2 le sue navi che portavano i missili verso Cuba e promise di smantellare le armi nucleari sul suolo cubano, senza peraltro consultare Castro, che minacci\u00f2 la rottura delle relazioni con Mosca. Mentre Washington promise di fare altrettanto per i missili installati in Turchia e di non aggredire pi\u00f9 Cuba. L'economia cubana fu interamente condizionata dall'Unione Sovietica, che comprava lo zucchero di canna cubano a prezzo superiore a quello di mercato e concedeva prestiti.\nDopo la rivoluzione del 1959, le autorit\u00e0 cubane credevano che il capitalismo non fosse in grado di correggere le ingiustizie sociali come il razzismo. In risposta a forme di razzismo che esistevano sul mercato del lavoro, Castro ha applicato le norme antidiscriminazione. Inoltre, ha cercato di affrontare la disparit\u00e0 tra i ricchi cubani bianchi e gli afro-cubani con una campagna di alfabetizzazione diffusa, tra le altre ristrutturazioni egualitarie nei primi anni e met\u00e0 degli anni '60. Secondo lo storico americano Alejandro de la Fuente, \"i programmi economici e sociali promossi dal governo cubano hanno prodotto dei risultati eccezionali per l'epoca\".\nNei primi anni 1980, la diseguaglianza era diminuita in alcuni indicatori chiave. L'aspettativa di vita dei cubani non bianchi era solo di un anno inferiore a quella dei bianchi; l'aspettativa di vita era fondamentalmente identica per tutti i gruppi razziali e la disuguaglianza era significativamente inferiore a quella dei pi\u00f9 ricchi delle societ\u00e0 multirazziali come il Brasile (circa 6,7 anni) e Stati Uniti (circa 6,3 anni) nello stesso periodo. Anche le differenze razziali nell'educazione e nell'occupazione erano diminuite o, in alcuni casi, persino scomparse. La percentuale di laureati era superiore ai neri che ai bianchi di Cuba.\nIl crollo degli stati del Patto di Varsavia provoc\u00f2 dopo poco tempo la riduzione e la fine degli aiuti di Mosca all'isola; nel contempo l'embargo americano ha continuato a provocare grandi problemi all'economia dell'isola. Gli sviluppi politici di Cuba sono rimasti oggetto di dibattute opinioni. \u00c8 opinione quasi unanime, anche da parte dei detrattori, l'ammissione dei notevoli progressi conseguiti nel campo sanitario e dell'alfabetizzazione rispetto al passato e anche rispetto all'area caribica e a quella latino-americana, ma d'altra parte molti sottolineano come appaiano assenti o perlomeno molto ridotte le libert\u00e0 di stampa e di espressione, tanto da far considerare da questi lo stato cubano come repressivo e dittatoriale. I sostenitori del governo, invece, affermano che Cuba \u00e8 una democrazia popolare apartitica poich\u00e9 i candidati sono proposti da assemblee popolari e il Partito Comunista di Cuba non partecipa in modo attivo al processo elettorale e alla vita politica della nazione.\nNel 2014 il presidente statunitense Barack Obama ha espresso la volont\u00e0 di porre fine all'embargo commerciale con l'isola e i cittadini di Cuba sperano in un futuro roseo per l'economia di quella che potrebbe diventare la nazione pi\u00f9 forte dell'America Centrale.\nNel 2016 \u00e8 morto Fidel Castro Ruz all'et\u00e0 di 90 anni. Nel 2017 \u00e8 diventato presidente il fratello Raul. Nel 2018 \u00e8 stato eletto presidente il giovane Miguel Diaz Canel."}
{"id": "1090539", "revid": "287204", "url": "https://it.wikipedia.org/wiki?curid=1090539", "title": "Josip Mihalovic", "text": ""}
{"id": "1090542", "revid": "228587", "url": "https://it.wikipedia.org/wiki?curid=1090542", "title": "Storia del Brasile", "text": "La storia del Brasile \u00e8 quella parte degli studi di storia focalizzata sull'evoluzione del territorio e della societ\u00e0 brasiliana che, canonicamente, si estende dall'arrivo dei portoghesi, nel 1500, fino alla data odierna.\nQuesta voce contiene anche informazioni sulla preistoria del Brasile, ovvero, il periodo in cui non ci sono state registrazioni scritte sulle attivit\u00e0 svolte dai popoli indigeni.\nPopoli precolombiani.\nOriginariamente abitato dai popoli indigeni del Brasile, il territorio che oggi appartiene al Brasile, oltre che al resto dell'America meridionale, gi\u00e0 era spartito tra le due potenze europee, Portogallo e Spagna, ancor prima della sua scoperta ufficiale. Il trattato di Tordesillas, firmato nel 1494, fu un accordo importante per definire la futura frontiera del Brasile, che divideva il continente da nord a sud, dall'attuale stato di Par\u00e1 fino alla citt\u00e0 di Laguna (Santa Catarina), che fu modificata in seguito con l'espansione portoghese a ovest.\nIl periodo coloniale.\nLa colonizzazione non era nei propositi dell'impresa mercantile che intraprese la navigazione che, organizzata specificamente per scambi mercantili, operava presupponendo l'esistenza di un prodotto locale nelle aree in cui voleva procedere agli scambi. Il problema della colonizzazione rappresent\u00f2 grandi difficolt\u00e0 in un periodo in cui la struttura economica portoghese non era preparata per affrontarlo. L'esplorazione delle Americhe doveva apparire, a quei tempi, come un'impresa straordinariamente difficile, anzitutto perch\u00e9 doveva attirare persone per popolare il continente americano. Gli ostacoli, in questo senso, furono cos\u00ec grandi che nel XVI secolo si riflessero nel controverso problema dei banditi: rendere il Brasile la loro meta pareva una forma per vincere la naturale resistenza al trasferimento in una terra che offriva non poche prospettive. Un altro ostacolo erano le penose condizioni di lavoro nella colonia accanto alle debolissime possibilit\u00e0 di arricchimento, ma anche questo poteva essere superato con pi\u00f9 alte retribuzioni per i lavoratori.\nUfficialmente lo scopritore fu Pedro \u00c1lvares Cabral, che avvist\u00f2 terra il 21 aprile e arriv\u00f2 all'attuale Porto Seguro, nello stato di Bahia, il 22 aprile del 1500.\nL'occupazione effettiva per\u00f2 ebbe inizio nel 1532 con la fondazione di S\u00e3o Vicente, grazie a Martim Afonso de Sousa, donatario di due \"capitanie\" (concessioni amministrative concesse dal re portoghese), insieme con la capitania della Nova Lusit\u00e2nia (Pernambuco), ma entrambe faticavano a prosperare.\nInsoddisfatto, Giovanni III del Portogallo decise di creare un governo centrale per correggere i problemi e abolire le capitanie. Fu inviato Tom\u00e9 de Sousa come primo governatore generale che il 29 marzo 1549 fond\u00f2 la citt\u00e0 di Salvador come capitale del Brasile.\nDurante il XVI secolo ebbe inizio la schiavit\u00f9, inizialmente quella degli indigeni e, a partire dagli ultimi decenni del secolo, anche quella di alcune popolazioni africane, gi\u00e0 utilizzate dai portoghesi nella madre patria. Nello stesso secolo cominciarono anche le prime esplorazioni dell'interno del Brasile, da parte soprattutto dei cosiddetti bandeirantes.\nI tassi di mortalit\u00e0 degli schiavi impiegati nella produzione dello zucchero e nell'estrazione dell'oro erano altissimi e spesso, a causa della mancanza di cibo o di altre condizioni sfavorevoli, era impossibile far aumentare la popolazione schiavile in maniera autonoma. Alcuni schiavi scapparono dalle piantagioni e cercarono di stabilire degli insediamenti, detti \"quilombos\". Questi insediamenti, tuttavia, vennero quasi tutti smantellati da truppe private o governative. Gli africani divennero comunque una parte significativa della popolazione brasiliana e, molto prima della fine della schiavit\u00f9, avvenuta nel 1888 (legge aurea promulgata dalla principessa Isabella), cominciarono a fondersi con la popolazione di origine europea.\nDurante i primi due secoli del periodo coloniale, attratti dalle enormi risorse naturali e dalla terra disponibile, altre potenze europee cercarono di fondare colonie in varie parti del territorio brasiliano, sfidando la bolla papale e il Trattato di Tordesillas. Coloni francesi cercarono di stabilirsi nell'attuale Rio de Janeiro, dal 1555 al 1567 e nell'attuale S\u00e3o Lu\u00eds, dal 1612 al 1614.\nLa fallita intrusione olandese in Brasile dur\u00f2 pi\u00f9 a lungo, causando maggiori problemi al Portogallo. Soldati olandesi cominciarono depredando la costa, saccheggiando Bahia nel 1604 e addirittura conquistando temporaneamente la capitale, Salvador. Dal 1630 al 1654 gli olandesi si stabilirono in maniera pi\u00f9 stabile nel cosiddetto \"Nordeste\", fondando la colonia di \"Nuova Olanda\", e controllarono una lunga striscia della costa pi\u00f9 accessibile dall'Europa, controllando comunque l'interno. I coloni olandesi della Compagnia delle Indie Occidentali, tuttavia, si trovavano in un costante stato di assedio, nonostante la presenza, a Recife, del grande Maurizio di Nassau come governatore. Dopo alcuni anni di guerra aperta gli olandesi si ritirarono formalmente nel 1661.\nL'influenza culturale ed etnica di questi falliti tentativi francesi e olandesi fu scarsa.\nRegno del Brasile (1808-1822).\nIl Brasile \u00e8 stato uno dei due soli stati del cosiddetto nuovo mondo, insieme con l'Impero messicano, a ospitare un vero e proprio stato monarchico per un periodo di quasi 90 anni. Inoltre, dal 1808 al 1821 Rio de Janeiro fu a capo dell'Impero Portoghese che si estendeva dall'Europa all'Africa all'Asia.\nTrasferimento della Corte portoghese.\nNel 1808 la Corte portoghese, scappando dalle truppe di Napoleone che avevano invaso il Portogallo, trasfer\u00ec, scortata dall'esercito britannico, una grande flotta e tutta la sua burocrazia in quella che era una sua colonia, il Brasile, stabilendosi a Rio de Janeiro. Da l\u00ec il re portoghese govern\u00f2 il suo regno per tredici anni fino a che, a causa dell'instabilit\u00e0 che si era creata in patria, anche a causa dell'assenza dei reali, non fu costretto a tornare in Portogallo.\nPer i dettagli del trasferimento e della permanenza della Corte a Rio de Janeiro si pu\u00f2 consultare il libro \"1808\" del giornalista brasiliano Laurentino Gomes.\nElevazione a Regno Unito.\n Nel contesto delle negoziazioni del Congresso di Vienna, il Brasile fu elevato a condizione di regno all'interno dello Stato portoghese, che assunse la denominazione ufficiale di Regno Unito di Portogallo, Brasile e Algarve il 16 dicembre del 1815. Il testo della legge fu pubblicato nella \"Gazeta do Rio de Janeiro\" del 10 gennaio 1816, ufficializzando l'atto. Rio de Janeiro, conseguentemente, assumeva lo status di Corte e Capitale, le antiche capitanerie passarono a chiamarsi province (oggi, sono gli Stati del Brasile). Nello stesso anno, la regina Maria I mor\u00ec e Giovanni fu incoronato re con il nome di Giovanni VI. Diede al Brasile come blasone la sfera manuelina con le quinas (i cinque scudi d'armi del Portogallo), che si trovava gi\u00e0 nel secolo precedente (1770) nelle monete dell'Africa portoghese.\nRottura con il Portogallo.\nFu durante la condizione di regno che il Brasile affront\u00f2 le maggiori tensioni con il Portogallo, che finirono per dissolvere il Regno Unito.\nDopo il ritorno di Giovanni VI in Portogallo, il 26 aprile 1821, ebbe inizio un'intensa pressione politica da parte della Corte di Lisbona per ridurre i privilegi del Brasile.\nTra le cause principali, c'era quella del controllo commerciale, il cui Patto Coloniale fu rotto dal Decreto di Apertura dei Porti alle Nazioni Amiche, e il sempre pi\u00f9 esiguo dominio politico sull'ex-colonia, principalmente perch\u00e9 l\u00ec si trovava la famiglia reale.\nA sua volta il Portogallo si trovava devastato dalle Guerre napoleoniche e dall'invasione del commercio inglese, che penalizzava la sua bilancia commerciale e generava un alto deficit.\nNel 1821, il Brasile elesse i suoi rappresentanti: 97 fra deputati e supplenti per la Costituente di Lisbona. Nell'agosto del 1821, la Costituente present\u00f2 tre progetti per il Brasile che irritarono i rappresentanti brasiliani per via delle misure di ricolonizzazione che non volevano accettare. \nLa separazione informale del Brasile si realizz\u00f2 il 9 gennaio 1822, quando Pietro I dichiar\u00f2 che intendeva rimanere in Brasile (\"Dia do Fico\"), con le seguenti parole: .\nSegu\u00ec la dichiarazione di indipendenza il 7 settembre 1822, con l'episodio del \"grito do Ipiranga\", che fu romanticizzato dalla storiografia brasiliana.\nIl regno dopo il 1822.\nUfficialmente, lo status del Brasile come Regno Unito di Portogallo, Brasile e Algarve si concluse dopo la ratifica da entrambe le parti del Trattato di Rio de Janeiro, del 29 agosto 1825, siglato alla fine della Guerra d'Indipendenza del Brasile.\nSecondo il trattato, Giovanni VI assunse la qualit\u00e0 e dignit\u00e0 di Imperatore titolare del Brasile \"de jure\", abdicando simultaneamente da questa corona in favore di suo figlio Pietro, giuridicamente allora principe reale di Portogallo, Brasile e Algarve, e gi\u00e0 imperatore del Brasile \"de facto\". Si manteneva quindi aperta la possibilit\u00e0 giuridica della riunificazione delle due corone, imperiale e reale, nella persona di Pietro, quando fosse morto suo padre.\nEssendo il documento riconosciuto dalle due nazioni, tale fatto giuridico fu reso ufficiale da entrambe.\nIl trattato ufficializz\u00f2 quindi la peculiare situazione del Brasile che aveva, simultaneamente, un imperatore e un re dal 1822 al 1826, e due imperatori dal 1825 a 1827 (sebbene fossero solo un \"de facto\" in entrambi i casi).\nL'Impero del Brasile (1822-1889).\nQuando il re Giovanni VI torn\u00f2 in Portogallo lasci\u00f2 come reggente il figlio, Pietro I del Brasile che, un anno dopo (il 7 settembre 1822), istitu\u00ec una monarchia costituzionale e dichiar\u00f2 la secessione del Brasile.\nNel 1831 lasci\u00f2 il regno al figlio di cinque anni, Pietro II che, dopo 9 anni di reggenza fu acclamato imperatore nel 1840, all'et\u00e0 di 14 anni. Il suo regn\u00f2 dur\u00f2 fino al 1889, quando fu rovesciato da un colpo di Stato che istitu\u00ec la repubblica. Alla fine del suo regno, nel 1888, dichiar\u00f2 l'abolizione della schiavit\u00f9.\nPrimo Impero (1822-1831).\nDopo la dichiarazione di indipendenza, il Brasile fu governato da Pietro I fino all'anno 1831, quando abdic\u00f2 in favore di suo figlio, Pietro II, che aveva 5 anni. Questo periodo si conosce in Brasile come Primo Impero (\"Primeiro Reinado\")\nDopo l'indipendenza, e terminate le lotte nelle province contro la resistenza portoghese, fu necessario cominciare i lavori dell'Assemblea Costituente. Questa era stata convocata sin dal 1822; fu formata, nel frattempo, solo nel mese di maggio del 1823.\nFu chiaro che l'Assemblea avrebbe votato una costituzione che avrebbe limitato i poteri imperiali (nonostante una idea centralizzatrice propagandata da Jos\u00e9 Bonif\u00e1cio e suo fratello Ant\u00f4nio Carlos de Andrada e Silva).\nPer\u00f2, prima che fosse approvata, le truppe dell'esercito accerchiarono l'assemblea e, per ordine dell'Imperatore, fu sciolta, dovendo la Costituzione essere elaborata da giuristi di sua fiducia.\nFu quindi concessa la costituzione del 1824, che prevedeva l'istituzione del Potere moderatore. Attraverso tale potere, l'imperatore poteva sorvegliare gli altri tre poteri.\nSorsero diverse critiche all'autoritarismo imperiale, e una rivolta importante scoppi\u00f2 nel Nord-est: la Confederazione dell'Equatore. Fu debellata, ma Pietro I fu molto provato dall'episodio.\nApparvero anche i primi focolai dello scontento nel Rio Grande do Sul, come la guerra dei Farrapos (drappi) alla quale partecip\u00f2 anche Giuseppe Garibaldi.\nNel 1831 l'imperatore decise di visitare le province, in un ultimo tentativo di ristabilire la pace interna. Il viaggio cominci\u00f2 da Minas Gerais; ma l'imperatore vi incontr\u00f2 un'accoglienza fredda. Un importante giornalista dell'opposizione, L\u00edbero Badar\u00f3, fu assassinato.\nDirettosi a Rio de Janeiro, Pedro avrebbe dovuto essere omaggiato dai portoghesi, che gli stavano preparando una festa di sostegno.\nMa i brasiliani, discordando dalla festa, entrarono in conflitto con i portoghesi, nell'episodio conosciuto come Notte delle Bottigliate.\nDom Pedro tent\u00f2 pi\u00f9 di una soluzione: nomin\u00f2 un gabinetto di ministri con appoggio popolare, ma dopo alcuni dissensi, li sostitu\u00ec con altri abbastanza impopolari.\nDi fronte a una manifestazione popolare che ricevette l'appoggio dell'esercito, non aveva molta scelta, e cre\u00f2 il quinto potere.\nMa, sfortunatamente, non diede risultati e all'imperatore non rest\u00f2 altra opzione che la rinuncia, il 7 aprile 1831.\nPeriodo di Reggenza (1831-1840).\nL'imperatore Pietro I abdic\u00f2 il 7 aprile 1831, dopo un lungo conflitto con i liberali. Prima di lasciare il Brasile, l'imperatore Pietro I prescelse tre persone per la carica di reggente per affiancare il figlio che si trovava ancora in minore et\u00e0. Il primo di questi fu Jos\u00e9 Bonif\u00e1cio de Andrada e Silva, influente capo politico durante l'indipendenza del Brasile che aveva portato alla formazione dell'Impero stesso. Il secondo fu Mariana de Verna, che aveva gi\u00e0 occupato la posizione di aia (governante) di Pietro II dalla sua nascita.\nLa terza persona fu Rafael, un veterano afro-brasiliano della guerra tra Argentina e Brasile.\nLe dispute tra le diverse fazioni politiche portarono allo scoppio di diverse ribellioni, di cui la decisione di anticipare la proclamazione di maggiore et\u00e0 del principe, prevista nel 1843.\nSecondo Impero (1840-1889).\nIl 23 luglio 1840, l'Assembl\u00e9ia General (l'Assemblea nazionale) dichiar\u00f2 formalmente Pietro II del Brasile che aveva raggiunto la maggiore et\u00e0, quale nuovo sovrano.\nNel 1850 il Brasile argin\u00f2 la minaccia rappresentata dalla Confederazione Argentina, siglando un'alleanza tra Brasile, Uruguay e gli argentini insoddisfatti del governo dittatoriale di Rosas. Questo port\u00f2 alla cosiddetta \"Guerra del platino\" con la vittoria brasiliana e la successiva caduta del dittatore argentino nel febbraio del 1852.\nL'esercito brasiliano invase l'Uruguay nel dicembre del 1864 dando inizio alla breve \"guerra uruguaiana\" che termin\u00f2 il 20 febbraio 1865.\nLiberazione degli schiavi.\nI primi movimenti contro la schiavit\u00f9 ebbero origine tra i missionari gesuiti, che combatterono la resa in schiavit\u00f9 degli indigeni ma tolleravano quella degli africani. La fine graduale del traffico negriero fu deciso nel Congresso di Vienna, nel 1815. Dal 1810, l'Inghilterra fece una serie di richieste al Portogallo e pass\u00f2 a reprimere violentemente il traffico a partire dal 1845, con la Legge Aberdeen.\nNel 1871, il Parlamento Brasiliano approv\u00f2 e la Principessa Isabella, in quel momento reggente, firm\u00f2 la Legge 2.040, conosciuta come \"Lei Rio Branco\" o \"Lei do Ventre Livre\", determinando che tutti i figli di schiavi nati da allora in poi, sarebbero stati liberi a partire dai 21 anni.\nIl 29 settembre 1885 si promulg\u00f2 un'altra legge. Isabella nel 1888, durante un viaggi\u00f2 all'estero del padre, firm\u00f2 la Lei \u00c1urea che sanc\u00ec la definitiva abolizione della schiavit\u00f9.\nLa Repubblica (1889-oggi).\nLa Vecchia Repubblica (1889-1930).\nPietro II, che dovette partire in esilio in Europa, fu deposto il 15 novembre 1889 da un colpo di Stato militare repubblicano guidato dal maresciallo Deodoro da Fonseca che divenne il primo presidente del Brasile.\nIl nome del paese divenne quello di \"Repubblica degli Stati Uniti del Brasile\", nome che nel 1967 fu cambiato in \"Repubblica Federale del Brasile\". Dal 1889 al 1939 la forma di governo fu quella di una democrazia costituzionale, con la presidenza alternantesi tra i due stati pi\u00f9 potenti, San Paolo e Minas Gerais.\nDal momento che San Paolo era una zona di grandi produttori di caff\u00e8 e Minas Gerais era votata alla produzione di latte, la situazione politica del periodo fu conosciuta come la politica del caffellatte.\nVerso la fine del XIX secolo il caff\u00e8 cominci\u00f2 a sostituire lo zucchero come principale esportazione del paese. Il commercio di questa risorsa port\u00f2 la nazione a una grande crescita economica, attraendo una forte immigrazione europea, proveniente principalmente dal Nord Italia e dalla Germania. L'afflusso di manodopera port\u00f2 il paese a sviluppare un'economia di tipo industriale e a espandersi lontano dalla costa.\nQuesto periodo, conosciuto come \"Vecchia Repubblica\" fin\u00ec nel 1930 quando un altro colpo di Stato impose Get\u00falio Vargas, un civile, come presidente.\nL'era di Vargas (1930-1945).\nNel 1930, la Giunta di Governo fu sostituita da Get\u00falio Dorneles Vargas, come Presidente del Governo Provvisorio. Fu eletto presidente dall'Assemblea Costituente.\nImmediatamente dopo aver preso il potere in novembre del 1930, Get\u00falio Vargas nomin\u00f2 dei delegati federali per governare gli stati. Per San Paolo fu nominato il tenentista Jo\u00e3o Alberto, fatto che fece scalpore nell'\u00e9lite politica paulista, desiderosa di recuperare il potere perso. All'inizio del 1932, crebbero le proteste di tale \u00e9lite, guidata dalla Frente \u00danica Paulista (FUP).\nI paulisti, che mantennero uno ruolo di dominio politico durante la prima repubblica, tentarono di organizzare un golpe nel 1932 per deporre Vargas. La giustificazione trovata dall'oligarchia locale per cercare l'appoggio del popolo fu che il paese aveva bisogno di una Costituzione, poich\u00e9 dal 1930 Vargas diceva che \"assumeva provvisoriamente\" la presidenza e che prima possibile avrebbe consegnato una nuova costituzione al paese e conseguentemente si sarebbero realizzate elezioni presidenziali.\nDa qui il nome di Rivoluzione Costituzionalista del 1932, scoppiata il 9 luglio. I paulisti furono appoggiati dallo stato del Mato Grosso. Ma le truppe federali, garantirono una rapida vittoria a Vargas.\nNel 1934, nel frattempo, il paese acquisisce una Costituzione. Get\u00falio Vargas viene eletto presidente, governando nei successivi tre anni come governante costituzionale.\nSeguono anni turbolenti, nei quali la politica nazionale si polarizza. Da un lato acquista forza la Sinistra, rappresentata principalmente dalla Alian\u00e7a Nacional Libertadora (ANL) e dal Partido Comunista do Brasil (PCB); dall'altro la Destra che prende forma in un movimento di ispirazione fascista chiamato Integralismo.\nUn tentativo rivoluzionario di sinistra fu fatto nel 1935, da parte di un settore delle forze armate e di alcuni individui legati all'URSS. Il movimento fall\u00ec, e fu chiamato ironicamente Intentona Comunista. Uno dei principali leader di questo movimento fu l'ex-tenente dell'esercito Lu\u00eds Carlos Prestes, che fu tenuto in isolamento per 10 anni.\nSua moglie, la comunista ed ebrea Olga Ben\u00e1rio, ebbe un destino peggiore: gli agenti di Vargas la inviarono alla polizia politica della Germania nazista. Olga fin\u00ec i suoi giorni in un campo di concentramento, a conclusione di uno degli episodi pi\u00f9 vessatori della politica estera brasiliana.\nLo scrittore Graciliano Ramos fu detenuto anch'egli dopo la Intentona Comunista, per presunte attivit\u00e0 sovversive. Un ritratto dei suoi giorni in carcere e della situazione politica instabile del paese fu registrato nel suo libro Mem\u00f3rias do C\u00e1rcere.\nGrazie al clima di panico provocato dalla polarizzazione politica (gli integralisti tentarono un \"putsch\" qualche tempo dopo), Vargas crea una situazione che gli permette di tentare un golpe un anno prima delle nuove elezioni presidenziali.\nIl 10 novembre del 1937, Vargas annuncia lo Stato Nuovo (\"Estado Novo\"), forma di governo nazionalista simile alle dittature fasciste europee.\nLa giustificazione primaria del golpe \u00e8 l'esistenza di un piano comunista per prendere il potere, \"appoggiato da Mosca\": il cosiddetto Plano Cohen. Posteriormente si scopr\u00ec che tale piano fu una costruzione degli agenti di Vargas.\nL'appoggio della classe agiata garant\u00ec il successo del golpe, poich\u00e9 da qualche tempo era crescente il timore che l'emancipazione comunista potesse arrivare in Brasile.\nVargas riusc\u00ec a prolungare i suoi anni di presidenza fino al 1945. \u00c8 emblematico notare che una delle figure pi\u00f9 conosciute del suo governo fu il capo di polizia Filinto M\u00fcller. La censura oppresse l'espressione artistica e scientifica: nel 1939 fu creato il DIP, \"Departamento de Imprensa e Propaganda\". Oltre alla censura, il DIP era attivo nella propaganda pro-Vargas, facendo in modo che l'immagine del presidente fosse esaltata al massimo.\nPer queste caratteristiche, iniziatasi la seconda guerra mondiale, non si sapeva se Get\u00falio Vargas avrebbe appoggiato l'Asse (con cui sembrava che avesse maggiori affinit\u00e0) o gli Alleati.\nLa decisione fu economica: con la promessa degli USA di aiutare nella costruzione di una impresa siderurgica - la CSN - e dopo attacchi sottomarini a navi della marina brasiliana, attribuiti alla flotta tedesca, il Brasile entr\u00f2 in guerra nel 1942 dalla parte degli Alleati, inviando la For\u00e7a Expedicion\u00e1ria Brasileira (FEB) in Europa, fornendo caucci\u00f9 agli alleati e permettendo che il Nordest brasiliano servisse da base alle imbarcazioni degli Stati Uniti.\nAlla fine della guerra, Vargas non pot\u00e9 pi\u00f9 restare al potere. Il fascismo era stato sconfitto, e i brasiliani se ne erano resi conto. Get\u00falio Vargas fu costretto a dimettersi il 29 ottobre del 1945 dalle forze armate. Torn\u00f2 al suo stato natale, il Rio Grande do Sul, e fu eletto senatore.\nSeconda guerra mondiale.\nAll'inizio della seconda guerra mondiale Vargas, in virt\u00f9 del proprio regime populista e conservatore, tenne un atteggiamento ambiguo, non prendendo decisamente partito n\u00e9 per gli Alleati, n\u00e9 per l'Asse.\nTuttavia, per effetto delle pressioni esercitate sul Brasile dagli Stati Uniti, desiderosi di allargare il fronte alleato e ostacolare le attivit\u00e0 sottomarine e corsare tedesche effettuate nell'Atlantico meridionale, che affliggevano gravemente i traffici alleati, il presidente Vargas fu spinto a rompere le relazioni diplomatiche con i Paesi dell'Asse nel gennaio del 1942.\nCome conseguenza una ventina di navi mercantili brasiliane furono in breve tempo attaccate o affondate dagli \"U-Boot\" tedeschi. Tali attacchi provocarono profonda emozione nel Paese e il montare di un forte movimento di opinione pubblica a favore dell'entrata in guerra del Brasile a fianco degli Alleati.\nLa dichiarazione di guerra contro Italia e Germania fu decisa nell'agosto 1942, ma rappresent\u00f2 poco pi\u00f9 che un atto formale, senza alcuna immediata rilevanza militare.\nSolo dopo lunghe trattative si giunse all'addestramento e all'equipaggiamento - con il fondamentale aiuto statunitense - della FEB, For\u00e7a Expedicion\u00e1ria Brasileira (Forza di Spedizione Brasiliana), che giunse in Italia non prima del 1944, andando a operare nelle retrovie durante lo sfondamento della linea Gustav a Montecassino, senza tuttavia essere coinvolta in alcun combattimento importante.\nIl clima politico creato dall'entrata in guerra a fianco degli Alleati e, prima ancora, la propaganda - sostenuta attivamente da Washington e da Londra - volta a diffondere idee democratiche e antifasciste al fine di far pendere la bilancia dell'opinione pubblica a favore di un intervento contro il nazifascismo, furono fatali al regime autoritario e populista di Vargas, che divenne impopolare.\nLa contraddizione tra il combattere in Europa per il trionfo delle democrazie liberali e il mantenimento all'interno del regime sostanzialmente dittatoriale esplose alla fine della guerra e il 29 ottobre 1945 Vargas venne deposto per iniziativa di un gruppo di generali.\nNelle elezioni successive venne eletto presidente il generale Eurico Gaspar Dutra, candidato del partito social-democratico. Nel 1946 fu adottata una nuova costituzione democratica e federalista.\nNuova Repubblica (1945-1964).\nIl periodo conosciuto come la Nuova Repubblica o Repubblica del 46 ha inizio con la rinuncia forzata di Vargas, in ottobre del 1945. Il generale Eurico Gaspar Dutra fu il presidente eletto l'anno seguente. Nel 1946 fu promulgata la nuova costituzione, pi\u00f9 democratica della precedente.\nNel 1950, Get\u00falio Vargas fu di nuovo eletto presidente, questa volta a suffragio diretto.\nNel suo secondo mandato fu creata la Petrobras, frutto di tendenze nazionaliste che ricevevano il supporto degli operai, degli intellettuali e del movimento studentesco.\nPer\u00f2 i tempi erano cambiati e Vargas non riusc\u00ec a condurre il suo governo nel migliore dei modi. Sotto pressione per una serie di eventi, nel 1954 Get\u00falio Vargas si suicid\u00f2 nel Pal\u00e1cio do Catete.\nAssunse l'incarico il vicepresidente, Jo\u00e3o Fernandes Campos Caf\u00e9 Filho.\nNel 1955 Juscelino Kubitschek fu eletto presidente e assunse l'incarico nel gennaio del 1956, nonostante alcuni tentativi di golpe.\nIl suo governo si caratterizz\u00f2 per il cosiddetto desenvolvimentismo, dottrina che si basava sul progresso tecnico-industriale come supposta evidenza di un progresso generale del paese.\nLo slogan del desenvolvimentismo sotto Juscelino fu \"50 anni in 5\".\nNel 1960, Kubitschek inaugur\u00f2 Brasilia, la nuova capitale del Brasile.\nGi\u00e0 nel 1961 J\u00e2nio Quadros (eletto nel 1960) assunse la presidenza, ma rinunci\u00f2 in agosto dello stesso anno. J\u00e2nio, un ex professore paulista che cercava la moralizzazione del governo ed era membro della Uni\u00e3o Democr\u00e1tica Nacional (UDN), fece un governo contraddittorio: accanto a misure conservatrici (come la proibizione del bikini in spiaggia), il presidente decor\u00f2 il rivoluzionario argentino Ernesto Che Guevara, con gran sorpresa dell'UDN. Con la decorazione, J\u00e2nio tentava un avvicinamento al blocco socialista per fini strettamente economici, ma cos\u00ec non fu interpretato all'epoca in Brasile, che fu messo in preda al panico per l\u2019imminenza del comunismo.\nSi pensa attualmente che J\u00e2nio Quadros tent\u00f2 di promuovere un auto-golpe, ovvero, rinunciare alla presidenza per tornare con pieni poteri, scommettendo sul fatto che il Congresso non avrebbe accettato le dimissioni a causa del suo vice, legato alla sinistra laburista. Ma, se ci\u00f2 fosse vero, avrebbe sbagliato, in quanto il congresso accett\u00f2 le dimissioni.\nIl vicepresidente Jo\u00e3o Goulart, conosciuto come Jango, assunse l'incarico dopo una rapida crisi politica: i militari non volevano accettarlo alla presidenza, a causa del pericolo comunista.\nOltre a essere ex-ministro laburista, Goulart si trovava in Cina quando si dimise J\u00e2nio Quadros (che, secondo la teoria dell'auto-golpe, tent\u00f2 di approfittare del viaggio del suo vice). Una soluzione intermedia fu accettata e si instaur\u00f2 il parlamentarismo in Brasile. Nel 1963, nel frattempo, Jo\u00e3o Goulart recuper\u00f2 il comando di governo con un plebiscito che approv\u00f2 il ritorno al presidenzialismo. Govern\u00f2 fino al 1964, con costanti problemi creati dall'opposizione militare, in parte a causa del suo nazionalismo.\nRegime militare (1964-1985).\nIl governo di Jo\u00e3o Goulart fu segnato da un'alta inflazione, stagnazione economica, di una temibile opposizione delle forze armate forte dell'organizzazione e delle sovvenzioni dell'Operazione Condor, il piano concordato negli anni settanta tra le dittature latinoamericane e gli Stati Uniti d'America per reprimere le riforme progressiste del continente.\nIl 31 marzo del 1964 le Forze Armate realizzano un golpe, destituendo Jo\u00e3o Goulart. I leader del golpe, tra cui i governatori degli stati di Rio de Janeiro, Carlos Lacerda, di Minas Gerais, Magalh\u00e3es Pinto e di San Paolo, Adhemar de Barros, scelsero come presidente il generale Humberto de Alencar Castelo Branco, seguito dal generale Artur da Costa e Silva (1967-1969), il generale Em\u00edlio Garrastazu M\u00e9dici (1968-74), il generale Ernesto Geisel (1974-79) e il generale Jo\u00e3o Baptista de Oliveira Figueiredo (1979-84).\nTra le caratteristiche che assunsero i governi seguenti al golpe militare, chiamato anche contro-rivoluzione, risaltano l'eliminazione di molti diritti costituzionali, la soppressione fisica delle persone e delle istituzioni legate al presunto tentativo di golpe comunista, e una forte censura alla stampa, dopo la pubblicazione dell'AI-5.\nNel 1965, tutti i partiti politici allora esistenti furono sciolti ed ebbe inizio l'intensificazione della repressione politica dei comunisti.\nSoltanto due partiti furono ammessi, l'Alian\u00e7a Renovadora Nacional (ARENA), e il Movimento Democr\u00e1tico Brasileiro (MDB), che servirono da rifugio per tutta la sinistra e l'estrema sinistra politica.\nIn piccoli municipi, per\u00f2, la divisione tra i due partiti non era ideologica, ma era basata sulle divisioni delle oligarchie locali.\nNel 1967, fu emanata dal Congresso la sesta Costituzione brasiliana, istituzionalizzando il golpe/Rivoluzione/Contro-rivoluzione, e stabilendo elezioni indirette per il Presidente, realizzate da un Collegio elettorale eletto direttamente.\nNello stesso anno, di fronte alla crescita dei movimenti di protesta, il generale Arthur da Costa e Silva assunse la presidenza.\nNel dicembre del 1968, sciolse il Congresso e decret\u00f2 l'Ato Institucional n\u00ba 5, o AI-5, che gli diede diritto di chiudere il Parlamento, negare i diritti politici e sopprimere il diritto di \"habeas corpus\".\nIn questo periodo si intensific\u00f2 la guerriglia brasiliana, composta principalmente da due movimenti l'Acao Libertadora Nacional Brasileira, il Movimento 8 Ottobre, il Movimento Popolare di liberazione e la Vanguardia Armada Revolucionaria Palmares pi\u00f9 varie fazioni minori, le quali operavano nelle citt\u00e0 e nelle campagne cercando di rovesciare il regime militare.\nPraticamente, tutto ebbe inizio con l'attentato nell'Aeroporto Internacional dos Guararapes, a Recife, nel 1966, con diversi morti e feriti, e in diversi altri punti del paese, principalmente San Paolo e Rio de Janeiro. \u00c8 con la motivazione di questa congiuntura di sommosse da parte dei rivoltosi comunisti che la censura ebbe il suo definitivo consolidamento.\nDal 31 agosto al 30 ottobre 1969, periodo tra l'improvvisa malattia del Presidente Artur da Costa e Silva e l'elezione di Em\u00edlio Garrastazu M\u00e9dici come suo successore, la presidenza fu vacante. Costa e Silva fu colpito da una trombosi e rimase invalido; una giunta formata dai comandanti delle forze armate prese il potere (periodo della Giunta militare brasiliana).\nA ottobre, il generale M\u00e9dici fu eletto presidente nel Congresso, e govern\u00f2 durante il periodo pi\u00f9 sanguinario della dittatura militare, con una forte repressione dei guerriglieri marxisti e di tutti gli oppositori, con sospetti e collaboratori arrestati, torturati, esiliati o uccisi negli scontri con la polizia.\nIn questa epoca ebbe inizio il movimento guerrigliero Araguaia e la realizzazione dei sequestri degli ambasciatori stranieri da parte di gruppi di sinistra.\nQuesti sequestri erano usati, soprattutto, come una forma di pressione sul governo militare per liberare prigionieri politici.\nDopo la ridemocratizzazione del paese, si contarono poco pi\u00f9 di trecento morti in entrambe le fazioni.\nNel 1974, il generale Ernesto Geisel divent\u00f2 presidente, dovendo affrontare grandi problemi economici, causati dal debito estero generato dalla dittatura, appesantito dal governo M\u00e9dici che aveva ridotto nuovamente l'economia brasiliana a stato di paese coloniale, produttore di materie prime vendute a prezzi stabiliti da altre potenze economiche e militari. In questi anni la crisi economica fu infine aggravata dalla crisi internazionale del petrolio, e un alto tasso di inflazione.\nGeisel diede inizio a una certa apertura democratica che fu continuata dal successore, il generale Figueiredo (1979-85). Figueiredo non solo permise il ritorno dei politici esiliati o banditi dalle attivit\u00e0 politiche durante gli anni sessanta e settanta, abol\u00ec la censura, amnisti\u00f2 i prigionieri politici e reintrodusse il multipartitismo, con l'eccezione del partito comunista e autorizz\u00f2 anche che partecipassero alle elezioni municipali e statali nel 1982.\nDurante la dittatura furono uccise o scomparvero nel nulla ufficialmente in maniera extragiudiziale tra le 434 e le 475 persone (secondo alcuni invece circa 500), un numero molto inferiore rispetto ad altre dittature sudamericane (40 000 in Argentina, 3 508 in Cile, Paraguay, ecc.), a parte l'Uruguay, anche se alcune organizzazioni per i diritti umani non accettano le conclusioni della commissione governativa e affermano che le vittime furono molte di pi\u00f9, comprese molte trib\u00f9 di indigeni amazzonici scomparse.\nMoltissime persone furono imprigionate e torturate (circa 20 000) dai militari o dalla polizia, tra essi la futura presidente Dilma Rousseff, all'epoca guerrigliera di un gruppo marxista. Molti furono sepolti in fosse comuni o fatti scomparire in voli della morte come negli altri regimi del Sudamerica.\nLa maggioranza dei responsabili, come in Cile e Argentina (dove per\u00f2 tali procedimenti furono annullati), fu perlopi\u00f9 amnistiata con un provvedimento del 1979 che grazi\u00f2 anche gli ex guerriglieri incarcerati. La maggioranza dei poliziotti comuni e dei militari rimase al suo posto dopo il 1985, prolungando di decenni l'eredit\u00e0 dell'autoritarismo della dittatura.\nIl regime finisce con le elezioni indirette per il presidente nel 1984, con Paulo Maluf concorrendo per il PDS e Tancredo Neves per il PMDB appoggiato dal Frente Liberal, parte dissidente del PDS guidata da Jos\u00e9 Sarney e Marco Maciel.\nLe elezioni, le ultime indirette della storia brasiliana, furono precedute da un'enorme campagna popolare in favore delle elezioni dirette, condotta da partiti di opposizione, il frente o il PMDB, che cercava l'approvazione da parte del Congresso dell'emendamento costituzionale che proponeva la realizzazione di elezioni dirette.\nLa campagna fu chiamata \"Diretas j\u00e1\", e aveva a capo il deputato Dante de Oliveira, creatore della proposta di emendamento.\nIl 25 aprile del 1984, l'emendamento fu votato e ottenne 298 voti a favore, 65 contrari, 3 astensioni e 112 deputati non si presentarono alla votazione.\nCos\u00ec l'emendamento fu per\u00f2 rigettato, non avendo raggiunto il numero minimo di voti per l'approvazione di un emendamento costituzionale.\nRitorno alla democrazia (1985).\nL'inizio del ritorno alla democrazia \u00e8 considerato il 1985, quando, in competizione con il candidato situazionista Paulo Maluf, l'oppositore Tancredo Neves vinse le elezioni indirette al Collegio elettorale, succedendo all'ultimo presidente militare, Jo\u00e3o Figueiredo.\nTancredo Neves per\u00f2 non arriv\u00f2 ad assumere l'incarico, essendo stato operato il 14 marzo 1985 e avendo contratto una infezione ospedaliera.\nCos\u00ec nel giorno della presa dei poteri, il 15 marzo del 1985, assunse la carica Jos\u00e9 Sarney in maniera interinale, e successivamente, il 21 aprile, data della morte di Neves, come presidente a pieno titolo.\nSotto il suo governo, venne promulgata la Costituzione del 1988, che istitu\u00ec in Brasile uno Stato democratico di diritto e una repubblica presidenziale.\nPeriodo neo-liberista.\nNel 1986, Sarney e la sua \u00e9quipe economica comandata da D\u00edlson Funaro, ministro del Tesoro, lanciano il \"Piano Incrociato\", congiunto di misure per contenere l'inflazione, tra le quali il congelamento dei prezzi e la creazione di una nuova moneta, il cruzado (Cz$), che valeva 1 000 cruzeiros (Cr$) (moneta dell'epoca). Sarney fece un appello alla popolazione affinch\u00e9 appoggiasse il piano, incluso denunciando le violazioni al congelamento dei prezzi.\nIl PMDB vince le elezioni statali del 1986 nella maggioranza degli stati, per\u00f2 dopo le elezioni, il 21 novembre 1986, il governo decreta il \"Piano Incrociato 2\", con il quale i prezzi furono liberati.\nLo scontento popolare che si gener\u00f2 contro il governo, fece vedere il piano incrociato come una semplice strategia politica per vincere le elezioni.\nL'inflazione torn\u00f2 a crescere, la crisi esplode e il 20 gennaio 1987 il governo decreta la moratoria, smettendo di pagare il debito estero.\nIl 29 aprile del 1987, il governo sostitu\u00ec Funaro con Luis Carlos Bresser Pereira, che con l'alta inflazione, lanci\u00f2 il \"Piano Bresser\", con un nuovo congelamento dei prezzi e terminando la moratoria.\nL'inflazione torn\u00f2 a salire il 6 gennaio 1988, Bresser fu sostituito da Ma\u00edlson da N\u00f3brega. Il 15 gennaio 1989 Ma\u00edlson lanci\u00f2 il \"piano Estate\", con l'introduzione di una nuova moneta, il cruzado novo (Ncz$) che valeva allora 1 000 cruzados.\nFernando Collor fu eletto nel 1989, nella prima elezione diretta del Presidente della Repubblica dal 1964.\nIl suo governo dur\u00f2 fino al 1992, quando rinunci\u00f2 a causa del processo di \"impeachment\" mosso contro di lui in seguito a una serie di denunce che lo coinvolgevano in casi di corruzione, che sarebbero stati orchestrati da un ex-tesoriere della campagna elettorale, Paulo C\u00e9sar Farias.\nLa caduta di Collor fu il risultato di una immensa rivoluzione democratica, con protagonisti la giovent\u00f9 e il movimento studentesco, nel movimento conosciuto come \"Fuori Collor\". Il vicepresidente, Itamar Franco, prese il suo posto.\nSotto il governo di Itamar Franco fu creato il Piano Reale, articolato dal suo ministro del Tesoro, Fernando Henrique Cardoso. Il governo Itamar cont\u00f2 con una presenza di vari senatori come ministri. Gli storici arrivano a classificare questo fenomeno come una specie di \"parlamentarismo bianco\". Fernando Henrique articol\u00f2 la base partitica di appoggio per la sua elezione.\nSebbene tenesse tutto l'appoggio dell'allora presidente Itamar, una rottura tra i due avvenne durante il primo mandato di Fernando Henrique.\nNel 1993 si tenne un referendum istituzionale per la scelta tra la repubblica e un ritorno alla monarchia: i favorevoli alla casa di Braganza ottennero solo il 13,4% dei voti.\nFernando Henrique Cardoso fu eletto presidente nel 1994 e rieletto nel 1998. Compiuti i due mandati trasmise, democraticamente, la carica presidenziale al suo successore il primo gennaio 2003.\nL'ex-presidente Itamar Franco fu eletto, per il PMDB, governatore dello stato di Minas Gerais, nelle elezioni del 1998 e non si candid\u00f2 per la rielezione, sebbene il candidato da lui appoggiato, il deputato A\u00e9cio Neves, fosse stato eletto al primo turno.\nIl presidente Fernando Henrique tent\u00f2 di mantenere la sua base di partiti alleati per le elezioni presidenziali del 2002, cosa che non fu possibile. L'alleanza PSDB-PMDB-PFL-PTB perse gli ultimi due partiti. Il secondo appoggi\u00f2 Ciro Gomes e il PFL non lanci\u00f2 nessun candidato alla presidenza della Repubblica.\nPeriodo \"socialista\".\nPresidenza di Lula.\nNel gennaio del 2003, viene eletto a presidente della Repubblica Luiz In\u00e1cio da Silva, detto Lula. Lula si distinse dagli altri presidenti grazie alla sua provenienza di tipo popolare, dato che secondo i suoi sostenitori conosceva la gente e i problemi del popolo perch\u00e9 ci aveva vissuto sin dall'inizio. A 19 anni, lavorando nelle industrie metallurgiche, perse un dito, l'evento lo porto a interessarsi delle attivit\u00e0 del sindacato. \nNel luglio del 2005, gravi scandali coinvolgono il partito al governo (PT) e altri partiti. Da questo momento rallenta l'esperienza riformatrice di Lula che perde parte della sua indipendenza essendo costretto ad accordi con i partiti dell'establishment rappresentanti dei latifondi agrari, degli industriali e dell'\u00e9lite finanziaria.\nIl Brasile che era al settimo posto al mondo per la peggiore distribuzione di rendita, con la doppia congiuntura favorevole di sviluppo economico e industriale unito alle riforme sociali di redistribuzione del reddito sta lentamente appianando tale disparit\u00e0.\nIl Brasile con il governo Lula \u00e8 entrato a far parte del Mercosur, organizzazione per lo sviluppo economico e sociale degli stati sudamericani.\nLe elezioni dell'ottobre 2006 tuttavia riconfermano al secondo turno Lula nella carica di presidente della Repubblica, con il maggior numero di voti validi della storia brasiliana, restando in carica fino al 1\u00ba gennaio 2011.\nNegli ultimi anni del suo mandato \u00e8 giunto alla ribalta dei media italiani negando l'estradizione di Cesare Battisti accusato in Italia di terrorismo.\nLula nel 2016 \u00e8 stato indagato per corruzione e riciclaggio e nell'aprile 2018 \u00e8 stato condannato in secondo grado alla pena di 12 anni e un mese di reclusione.\nLa presidenza di Dilma Rousseff e l'impeachment.\nIl 1\u00ba gennaio 2011 \u00e8 stata la data del giuramento di Dilma Rousseff (gi\u00e0 perseguitata e torturata durante la dittatura degli anni settanta), eletta 36\u00ba presidente della Repubblica Federale del Brasile e primo presidente donna della storia del Paese.\n\u00c8 stata riconfermata alla presidenza, dopo aver vinto al ballottaggio delle elezioni generali del 2014.\nLa Rousseff nel 2016 \u00e8 stata accusata di manipolazione illegale del bilancio nazionale per nascondere un crescente deficit pubblico in vista della sua rielezione nel 2014 e sottoposta a impeachment.\nIl 12 maggio 2016 il Senato, con 55 voti contro 22, ha sancito la sospensione dalla carica di Presidente.\nMichel Temer, stretto collaboratore di Dilma Rousseff, che era stato nominato Vice Presidente nel 2011, assume cos\u00ec la carica di Presidente facente funzioni, in seguito alla votazione dell'impeachment da parte del Parlamento, che \u00e8 stata sospesa dalla carica fino a 180 giorni.\nBolsonaro: il ritorno della destra.\nAlle elezioni presidenziali del 2018 dopo l'esclusione del condannato ex presidente Lula da Silva, vanno al ballottaggio il candidato della destra Jair Bolsonaro, che ottiene il 46% dei voti e Fernando Haddad, esponente del Partito dei Lavoratori, con il 29,3%. Al secondo turno delle elezioni del 28 ottobre Bolsonaro ottiene il 55,13% dei voti validi e viene eletto 38\u00ba presidente della Repubblica Federale del Brasile entrando in carica il 1\u00ba gennaio 2019."}
{"id": "1090548", "revid": "81103", "url": "https://it.wikipedia.org/wiki?curid=1090548", "title": "Ofiolite", "text": ""}
{"id": "1090549", "revid": "1573940", "url": "https://it.wikipedia.org/wiki?curid=1090549", "title": "Iphiclides podalirius", "text": "Il podalirio (Iphiclides podalirius ()) \u00e8 un lepidottero diurno appartenente alla famiglia Papilionidae.\nDescrizione.\nHa una livrea giallo pallida, a fasce trasversali bruno-nerastre, a forma di V dirette verso l'angolo dell'ala anteriore. In alcune variet\u00e0 il colore di fondo pu\u00f2 essere bianco e le fasce essere di un nero marcato. Ha un'apertura alare di 6.5\u20138\u00a0cm. Le ali posteriori hanno delle macchie ocellate arancioni e azzurre e le code sono piuttosto allungate e scure.\nBiologia.\nPu\u00f2 avere 2-3 generazioni annue.\nIl bruco ha una forma che ricorda una piccola limaccia, ha il corpo verde con linee gialle ed \u00e8 spesso macchiato di rosso. Si sviluppa a spese di specie arbustive e Rosaceae (come \"Prunus spinosa\" e \"Crataegus monogyna\").\nDistribuzione e habitat.\nDiffusa in Europa, Africa settentrionale, Asia temperata e parte della Cina; in Italia \u00e8 presente ovunque dalle zone di pianura a quelle montuose.\nLa specie frequenta le foreste temperate e le pianure assolate fino a circa i 1700 m di quota, ma sta risentendo della rarefazione delle siepi in pianura.\n\u00c8 una specie termofila con buona tendenza migratoria. Il volo avviene da marzo a settembre,\nnelle aree aperte e/o coltivate, ma provviste di copertura arboreo-arbustiva."}
{"id": "1090550", "revid": "36426", "url": "https://it.wikipedia.org/wiki?curid=1090550", "title": "Collezione Contini-Bonacossi", "text": ""}
{"id": "1090551", "revid": "1305772", "url": "https://it.wikipedia.org/wiki?curid=1090551", "title": "Stato italiano", "text": "Con l'espressione Stato italiano ci si pu\u00f2 riferire:"}
{"id": "1090557", "revid": "486946", "url": "https://it.wikipedia.org/wiki?curid=1090557", "title": "Golden Week (Giappone)", "text": ""}
{"id": "1090558", "revid": "22995", "url": "https://it.wikipedia.org/wiki?curid=1090558", "title": "La scrittura invisibile", "text": ""}
{"id": "1090559", "revid": "256896", "url": "https://it.wikipedia.org/wiki?curid=1090559", "title": "Osce", "text": ""}
{"id": "1090564", "revid": "52076", "url": "https://it.wikipedia.org/wiki?curid=1090564", "title": "Il Giorno di Colombo", "text": ""}
{"id": "1090565", "revid": "287204", "url": "https://it.wikipedia.org/wiki?curid=1090565", "title": "Re di Trinacria", "text": ""}
{"id": "1090600", "revid": "339392", "url": "https://it.wikipedia.org/wiki?curid=1090600", "title": "Orchestra del Gewandhaus", "text": ""}
{"id": "1090611", "revid": "767487", "url": "https://it.wikipedia.org/wiki?curid=1090611", "title": "Ballata macabra", "text": "Ballata macabra (\"Burnt Offerings\") \u00e8 un film del 1976 diretto da Dan Curtis.\nTrama.\nPagando un prezzo di favore, i coniugi Ben e Marian Rolf prendono in affitto una splendida, anche se antiquata e malmessa, casa vittoriana per passare le vacanze con il loro figlio David e con l'anziana zia Elizabeth. I padroni di casa, i fratelli Arnold e Roz Allardyce, pongono ai Rolf una condizione per ottenere di poter soggiornare nella casa: occuparsi della loro anziana madre, che continuer\u00e0 ad alloggiare nell'attico. L'impegno non sar\u00e0 particolarmente gravoso, ma consister\u00e0 semplicemente nel lasciare il cibo davanti alla porta della stanza dell'anziana signora, che provveder\u00e0 a ritirarlo. Essendo ossessionata dalla privacy, la donna non ha intenzione di interagire con i Rolf e dunque non sar\u00e0 di nessun disturbo.\nAccettato l'impegno, il compito di portare il cibo alla donna ricade su Marian che, con il passare dei giorni, rimane sempre pi\u00f9 affascinata dai decori della vecchia casa, fino a sembrarne \"posseduta\", mentre il marito cade sempre pi\u00f9 in depressione. Improvvisamente iniziano ad accadere fatti inspiegabili: Ben diventa improvvisamente violento con il bambino per poi pentirsene subito dopo, Karen rifiuta categoricamente e senza motivo ogni approccio sessuale col marito e soprattutto sembra cambiare radicalmente personalit\u00e0 ogni volta che entra nella stanza della vecchia padrona di casa. Una fuga di gas mette presto a rischio la vita del bambino: Marian accusa Elizabeth senza avere le prove del suo coinvolgimento, nonostante fra prozia e nipote vi sia un ottimo rapporto e la donna non abbia mai dato sintomi di demenza. Dopo la morte misteriosa della zia Elizabeth, diventa chiaro che una forza maligna sta lentamente ma inesorabilmente consumando tutta la famiglia, quasi ne stesse risucchiando la forza vitale.\nAlla fine la casa uccide Ben e David mentre Marian \"diventa\" l'anziana signora nell'attico. Quando tornano, i fratelli Allardyce ammirano la loro dimora, tornata come nuova, e, vedendo le foto della famiglia Rolf aggiungersi a molte altre su un mobile, ci rendiamo conto che il processo di \"rigenerazione\" \u00e8 \"vecchio\" quanto la casa stessa, e che i Rolf ne sono stati solo le ultime vittime.\nProduzione.\nSceneggiatura.\nTratto dal romanzo \"Burnt Offerings\" di Robert Marasco, evidente fonte di ispirazione per \"Shining\" di Stephen King.\nLuoghi delle riprese.\nIl film \u00e8 stato girato a Dunsmuir House and Gardens a Oakland, in California.\nEdizione italiana.\nDistribuito in Italia dalla Titanus nel giugno 1976. Il doppiaggio fu affidato alla SAS."}
{"id": "1090612", "revid": "106456", "url": "https://it.wikipedia.org/wiki?curid=1090612", "title": "Passo del Somport", "text": "Il passo del Somport \u00e8 un valico montano dei Pirenei, situato a 1632 metri di quota. Il suo nome viene dal latino \"summus portus\", segna la frontiera tra la val d'Aspe francese e la valle del fiume Arag\u00f3n in Spagna.\n\u00c8 l'inizio del \"Camino Aragon\u00e9s\", uno dei rami del \"Camino de Santiago\", dista da Santiago di Compostela circa 858 chilometri. Vicino al passo c'\u00e8 un piccolo monumento al pellegrino, e poco pi\u00f9 in basso si trovano le rovine dell'antico ospedale di Santa Cristina. Nei pressi si trova la stazione sciistica di Candanch\u00fa e i paesi Canfranc e Ast\u00fan.\nIl passo \u00e8 attraversato dalla linea ferroviaria internazionale Pau-Canfranc mediante il traforo ferroviario del Somport, lungo 7.875\u00a0m, completato nel 1915.\nIl 17 gennaio 2003 \u00e8 stato aperto il traforo stradale del Somport, che con una lunghezza di 8.602\u00a0m collega la Francia alla Spagna senza dover transitare sul passo."}
{"id": "1090618", "revid": "80344", "url": "https://it.wikipedia.org/wiki?curid=1090618", "title": "Anna Apostolou", "text": ""}
{"id": "1090619", "revid": "1226", "url": "https://it.wikipedia.org/wiki?curid=1090619", "title": "Metafora del desktop", "text": ""}
{"id": "1090621", "revid": "80344", "url": "https://it.wikipedia.org/wiki?curid=1090621", "title": "Michael Clynes", "text": ""}
{"id": "1090622", "revid": "80344", "url": "https://it.wikipedia.org/wiki?curid=1090622", "title": "Ann Dukthas", "text": ""}
{"id": "1090623", "revid": "253269", "url": "https://it.wikipedia.org/wiki?curid=1090623", "title": "Lucie Arnaz", "text": "Biografia.\n\u00c8 la figlia degli attori Lucille Ball e Desi Arnaz, ed \u00e8 la sorella dell'attore Desi Arnaz, Jr..\nDopo essere apparsa in piccoli ruoli in alcune serie televisive, nel 1975 ottenne grande successo interpretando il ruolo di Elizabeth Short, la Dalia Nera, nel film per il piccolo schermo \"Chi \u00e8 Black Dahlia?\".\nNel 1979 fece il suo debutto a Broadway nel musical \"They're Playing Our Song\" per il quale vinse anche il premio di Miglior Attrice. L'anno seguente recit\u00f2 nel film \"Il cantante di jazz\" (1980), accanto a Laurence Olivier.\nNel 1986 venne premiata con il \"Sarah Siddons Award\" per il suo lavoro nel Teatro di Chicago e nel 1993 vinse un Emmy Award per il documentario \"\".\nNel 2000 recit\u00f2 a Londra una versione musicale di \"Le streghe di Eastwick\". In seguito si dedic\u00f2 prevalentemente al teatro.\nLucie Arnaz \u00e8 stata sposata due volte: dal 1971 al 1977 con Phil Vandervort; dal 1980 con Laurence Luckinbill, dal quale ha avuto tre figli."}
{"id": "1090624", "revid": "80344", "url": "https://it.wikipedia.org/wiki?curid=1090624", "title": "Vanessa Alexander", "text": ""}
{"id": "1090625", "revid": "80344", "url": "https://it.wikipedia.org/wiki?curid=1090625", "title": "Mollie Hardwick", "text": ""}
{"id": "1090627", "revid": "287204", "url": "https://it.wikipedia.org/wiki?curid=1090627", "title": "Lo Yogi e il Commissario", "text": "Lo Yogi e il Commissario (\"The Yogi and the Commissar\"), pubblicato inizialmente in Italia con il titolo \"Il Yogi e il Commissario\", \u00e8 una raccolta di saggi di Arthur Koestler del 1942.\nContenuto.\nRaccolta di saggi e articoli, il libro merita alcune considerazioni per i temi affrontati e riflessioni che riguardano soprattutto la sconfitta del comunismo nei confronti del fascismo, il ruolo dell'intellighenzia di sinistra negli anni trenta e il capitolo finale dedicato all'antinomia fra determinismo e libert\u00e0 (o volont\u00e0).\nIl Commissario, cio\u00e8 il comunismo, crede che si possa incidere sulla realt\u00e0 di tutto il tessuto sociale e umano dall'esterno e si possano guarire tutti i mali attraverso la rivoluzione; crede anche che questo fine giustifichi tutti i mezzi, dalla violenza all'inganno. All'estremo opposto vi \u00e8 lo Yogi che respinge l'idea di violenza e crede che l'argomentazione logica perda la sua forza a mano a mano che la mente si accosta alla Verit\u00e0 (o Assoluto) che \u00e8 la sola cosa che conta. Lo Yogi crede nello sforzo individuale interiore. Fra questi due estremi vi \u00e8 una serie di sfumature che indicano atteggiamenti umani pi\u00f9 moderati.\nI termini di questa riflessione - che \u00e8 il primo degli articoli del libro e che fu pubblicato per la prima volta nel 1942 in \"Horizon\" - analizzano il fallimento del comunismo in rapporto al fascismo, che ha conquistato le masse, e l'atteggiamento degli intellettuali in quello che definisce il decennio \"pink\", gli anni trenta.\nDivertente il ritratto di Louis Aragon e della sua partecipazione alla guerra di Spagna: \u00abPercorse il fronte spagnolo con un camion dotato di altoparlante, dispensando poesie alle milizie, nello stesso periodo in cui Andr\u00e9 Malraux organizzava la squadriglia internazionale dell'Aviazione repubblicana, e mentre John Cornford e Ralph Fox morivano al fronte. \nIl suo arresto \"a causa di una poesia antimilitarista\" fu una farsa di un giorno; non and\u00f2 in Russia da fuggiasco, come si vorrebbe far intendere, ma come turista, invitato a parlare a un congresso di scrittori...\u00bb \nAltrettanto sarcastico il giudizio che ne d\u00e0 come intellettuale nel riportare un saggio intitolato \"La rima nel 1940\", posto all'interno di \"Crepacuore\", dove Aragon parla di una serie di innovazioni da lui introdotte nella poesia francese: La prima \u00e8 il ritorno dalla poesia senza rima alla poesia in rima, che secondo lui, in un senso surrealista, sarebbe legata alla sconfitta francese.\nPer Koestler definire \"Crepacuore\" \"l'SOS di tutta l'Europa\", come \u00e8 stato fatto, significa insultare l'Europa e bestemmiare i morti. L'ultimo capitolo \u00e8 dedicato al tema del destino contro la libert\u00e0 (o il determinismo contro la volont\u00e0) che rappresentano, secondo Koestler, l'eterno dualismo della struttura della mente umana i cui concetti derivano da istinti fondamentali che, nelle diverse epoche, si sono espressi in forme diverse. L'idea di destino corrisponde, con ogni probabilit\u00e0, al desiderio di trovare un principio organizzatore, un ordine universale dietro il caos della natura; la volont\u00e0, antagonista del destino, viene definita come l'aspetto psicologico o la proiezione delle pulsioni e delle inibizioni. Se questo gioco scambievole si gioca sul piano della coscienza, d\u00e0 l'impressione di un processo di scelta, senza nulla di imposto n\u00e9 di inevitabile.\n\"Questa esperienza soggettiva di libert\u00e0\" scrive \"\u00e8 tanto pi\u00f9 forte quanto pi\u00f9 il processo \u00e8 vicino al centro dell'attenzione. L'esperienza della libert\u00e0, che deriva da processi il cui centro \u00e8 nell'attenzione, \u00e8 probabilmente un sinonimo della coscienza stessa. La sua caratteristica essenziale \u00e8 che il processo d\u00e0 l'impressione di agire dall'interno verso l'esterno, e non viceversa: esso sembra determinato dall'interiorit\u00e0 del soggetto e non dall'ambiente esteriore.\" In altri termini \"l conflitto fra libert\u00e0 e determinismo \u00e8 un conflitto fra due credenze istintive, di cui l'uomo fa esperienza alternativamente, con la stessa intensit\u00e0.\"\nPer Koestler il mondo cristiano \u00e8 discontinuo, poich\u00e9 leggi separate operano su livelli separati: divino, umano, animale, e la contraddizione logica \u00e8 stata risolta attribuendo differenti tipi di logica a differenti livelli della gerarchia, che cos\u00ec definisce: \"Dio \u00e8 la spiegazione di tutte le cose, ma questa spiegazione non pu\u00f2 essere formulata sul piano inferiore (umano). Le leggi del livello superiore non possono essere dedotte dal livello inferiore, n\u00e9 essere ridotte a questo. I fenomeni e le leggi del livello inferiore sono impliciti nell'ordine superiore, ma i fenomeni dell'ordine superiore, quando si manifestano sul piano inferiore, appaiono inesplicabili e miracolosi.\" \nKoestler si addentra poi in un'analisi storica di come siano mutati nel corso degli anni i rapporti tra filosofia e scienza e come l'evoluzione abbia modificato l'approccio con la stessa etica. La gerarchia dei livelli di organizzazione utilizzata nelle diverse scienze \u00e8 il punto fondamentale di questa analisi."}
{"id": "1090632", "revid": "110157", "url": "https://it.wikipedia.org/wiki?curid=1090632", "title": "Balakovo", "text": "Balakovo \u00e8 una citt\u00e0 della Russia europea (oblast' di Saratov), sul fiume Volga, sulle sponde del bacino di Saratov, originato dallo sbarramento e della annessa centrale idroelettrica costruiti negli anni sessanta per servire la citt\u00e0 di Saratov.\nLa citt\u00e0 risale al 1762 e ricevette lo \"status\" di citt\u00e0 nel 1913; \u00e8, al giorno d'oggi, un centro prevalentemente industriale, capoluogo del Balakovskij rajon.\nNella prima settimana di Settembre 2012 si sono tenuti i festeggiamenti per i 250 anni dalla fondazione della citt\u00e0"}
{"id": "1090641", "revid": "1305772", "url": "https://it.wikipedia.org/wiki?curid=1090641", "title": "Hans Jenny", "text": ""}
{"id": "1090647", "revid": "2057934", "url": "https://it.wikipedia.org/wiki?curid=1090647", "title": "Riserva naturale lago di Posta Fibreno", "text": "La riserva naturale Lago di Posta Fibreno \u00e8 un'area naturale protetta situata nal comune di Posta Fibreno, in provincia di Frosinone. \u00c8 nota per la presenza di un'isola galleggiante gi\u00e0 citata da Plinio il Vecchio nella sua \"Naturalis historia\".\nStoria.\nFu istituita nel 1983. Gestita in collaborazione con il WWF fino al 1999, attualmente \u00e8 amministrata dalla Regione Lazio e dal Comune di Posta Fibreno che ne regola l'assunzione del personale e la gestione del bilancio.\nTerritorio.\nSi estende per 400 ettari circa completamente entro i limiti del territorio comunale di Posta Fibreno, situato nel versante laziale del Parco nazionale d'Abruzzo, Lazio e Molise in Provincia di Frosinone e comprende la superficie del lago omonimo (circa 300 m s.l.m.), le sponde meridionali e orientali, le rive del \"Rio Carpello\" e parte della zona collinare (max 500\u00a0m. s.l.m. circa) tra le localit\u00e0 \"Carpello\" e \"Vallone della Pica\" al confine coi comuni di Campoli Appennino e Broccostella.\nLa naturalizzazione del territorio occupa un'area sempre pi\u00f9 estesa ma la sponda occidentale del lago \u00e8 molto urbanizzata per lo sviluppo di antichi insediamenti rurali e di una debole attivit\u00e0 di ricezione turistica (prevalentemente ristorazione).\nA sud cresce la frazione di \"Casalvittoria\" che congiunge il centro storico di Posta Fibreno con la ex strada statale della Vandra e con la superstrada Avezzano-Sora-Cassino.\nGeologia.\nIl lago (0,287 km\u00b2) \u00e8 alimentato da una serie di sorgenti, molte sommerse, all'apice meridionale di un lungo affioramento di calcari (biolititi e bioclastiti) a briozoi e litotamni dell'Elveziano (fra Pescosolido, Campoli Appennino e Posta Fibreno). Dotate di elevata permeabilit\u00e0 e bassa erodibilit\u00e0, queste rocce carbonatiche sono a contatto diretto con il substrato argilloso, condizioni che permettono l'affioramento delle acque sotterranee drenate a monte dai massicci calcarei (Cretacico Inferiore) della Serra Lunga e del parco nazionale d'Abruzzo.\nLa maggior parte delle sorgenti si concentra a Posta Fibreno, e solo in quantit\u00e0 minore a Campoli Appennino e Pescosolido.\nA Carpello e San Venditto sono le prese degli acquedotti Carpello che alimenta Sora e Posta Fibreno che alimenta Frosinone.\nLo stesso comprensorio geologico ha favorito la formazione di una serie di campi di doline e valli carsiche, molte delle quali di grande effetto paesaggistico come la fossa la Prece a ridosso del centro storico di Posta Fibreno o Il t\u00f2molo (\"t\u00f9mmele\") attorno a cui si \u00e8 sviluppata Campoli Appennino. Una dolina sommersa nel lago costituisce il punto pi\u00f9 profondo del bacino (15\u00a0m), detta Le condigliane.\nTra la fine degli anni '60 ed i primi anni '70 il bacino \u00e8 stato parzialmente riempito con pietrame e scarti di materiale edilizio, riducendo la profondit\u00e0 massima da 25 metri agli attuali 15.\nPi\u00f9 recenti sono i pendii nel vallone della Pica, costituiti da detriti di falda risalenti all'Olocene.\nUna grossa pianura alluvionale attorno al lago, oggi in alcuni tratti stabilmente impantanata per l'incuria delle opere di bonifica, era occupata da una formazione lacustre pi\u00f9 antica di dimensioni notevoli (500 ha circa), di cui nel bacino prosciugato restano oggi uno strato superficiale di fertili limi e, a pochi metri in profondit\u00e0, ciottolame sciolto, visibile negli affioramenti lungo il letto del rio Carpello.\nFlora.\nL'area protetta pu\u00f2 essere suddivisa grossomodo in tre ecosistemi floristici principali:\nAlghe e piante natanti.\nLa pi\u00f9 importante presenza nelle acque del \"Rio Carpello\" e nei fondi meno profondi del lago \u00e8 \"Hippuris vulgaris\" (Coda di cavallo acquatica), una pianta che si comporta come un'alga radicando nei fondali e che nelle stagioni pi\u00f9 calde emerge dalle acque con fusti eretti. Molto rara in tutta l'Italia centrale, sopravvive relitta nel lago ed \u00e8 un prezioso indicatore biologico di ambienti non inquinati. Si rinvengono pure diverse specie di \"Potamogeton\" fra cui \"Potamogeton polygonifolius\", localmente noto come \"peci\u00e0ra\", e frequente \"Groenlandia densa\". Segni della qualit\u00e0 delle acque sono diverse specie altrove fortemente in rarefazione a causa dell'eutrofizzazione diffusa e della manomissione degli ecosistemi: nella riserva non sembrano essere minacciate piante come \"Lemna minor\" (nei fossi e nei ristagni) o \"Callitriche stagnalis\" lungo il \"rio Carpello\" e le sponde del lago.\nVegetazione riparia.\nLa maggior parte dei campi attorno al lago un tempo furono ampiamente sfruttati per l'agricoltura e bonificati mediante un capillare sistema di canali e regimazione delle sorgenti sparse in tutta la pianura. Dal dopoguerra per\u00f2 buona parte del piano venne abbandonata, spesso per via dell'inaccessibilit\u00e0 delle propriet\u00e0 pi\u00f9 vicine alle sponde del lago con mezzi meccanici.\nGli incolti furono presto ricoperti da un denso canneto a \"Phragmites australis\" e sommersi per l'incuria delle opere di bonifica, creando cos\u00ec uno stato di discreta naturalizzazione che ha favorito insieme all'espansione delle frequenti \"Typha latifolia\", \"Sparganium erectum\", equiseti (\"E. palustre\", \"E. arvense\") e \"Iris pseudacorus\", la stabilizzazione di specie rare come \"Carex pseudocyperus\", \"Epipactis palustris\" (segnalata fino al 1980, oggi non pi\u00f9 rinvenuta). L'intervento della riserva sta incentivando l'espansione delle superfici arborate a \"Salix caprea\", \"Salix alba\" e \"Populus alba\". Lungo le sponde in cui si \u00e8 sviluppata una discreta urbanizzazione sono state effettuate delle piantagioni ornamentali di \"Salix babylonica\", presente con esemplari quasi secolari.\nVegetazione sinantropica e querceto.\nLa presenza umana nel territorio della riserva \u00e8 stata sempre molto intensa e la superficie agricola, per la fertilit\u00e0 del terreno, un tempo occupava l'intera area protetta. In molti casi i campi coltivati e gli orti raggiungono ancora oggi le rive del lago, e un intero centro urbano, la frazione \"Carpello\" si sviluppa sulla sponda orientale. Scontata \u00e8 quindi la presenza di specie orticole, infestanti ed esotiche coltivate nei giardini.\nIl bosco collinare \u00e8 prevalentemente costituito da roverelle (\"Quercus pubescens\"), presentando spesso uno stato di debole degrado dell\"'Orneto-Ostryon\", frequentemente in transizione verso, o misto, col \"Quercion pubescentis-petreae\"; cos\u00ec con \"Corylus avellana\", \"Acer opalus\", \"Acer campestre\", \"Fraxinus ornus\", \"Sorbus aria\" \u00e8 possibile trovarvi con altrettanta caratterizzazione ecologica, elementi pi\u00f9 o meno termofili e mediterranei (\"Quercus petraea\", \"Spartium junceum\", \"Cistus salvifolius\", \"Juniperus oxycedrus\", \"Osyris alba\", \"Clematis flammula\"). In molti casi ci sono stati problemi fra la popolazione locale e il personale del parco che cercava di contenere la raccolta indiscriminata degli asparagi (\"Asparagus acutifolius\") entro i confini della riserva.\nNell'area del bosco di roverella sopravvivono lembi di terrazzamenti ancora coltivati prevalentemente a ulivo (\"Olea europaea\") e vite (\"Vitis vinifera\"). A ridosso del paese, nel dopoguerra, la forestale ha rimboschito la collina con conifere e cipressi di specie varie ed esotiche.\nFauna.\nLe presenze umane stabili nella riserva scoraggiano la frequentazione dell'area dei grandi mammiferi segnalati nel vicino Parco Nazionale d'Abruzzo. Le specie pi\u00f9 significative fra i mammiferi consistono perci\u00f2 in animali rurali frequenti anche dove non sono protetti: la volpe (\"Vulpes vulpes\"), la faina (\"Martes foina\"), la donnola (\"Mustela nivalis\"), la puzzola (\"Mustela putorius\") e le altre frequenti specie rustiche. La fauna minore \u00e8 costituita da rettili come \"Elaphe longissima\", \"Podarcis siculus\", \"Lacerta viridis\", e anfibi (\"Rana esculenta\", \"Bufo bufo\", \"Triturus cristatus\").\nIttiofauna.\nLe presenze ittiche sono la vera e propria ricchezza faunistica del parco; hanno fatto leva sui provvedimenti istitutivi della riserva, vista la rarit\u00e0 e l'eccezionalit\u00e0 delle specie presenti nel lago. L'elemento pi\u00f9 importante \u00e8 l'endemica Trota del Fibreno, o Carpione del Fibreno (\"Salmo fibreni\"), presente solo nelle gelide acque del lago; le peculiarit\u00e0 di questa specie non sono state mai studiate approfonditamente. Eccezionale relitto \u00e8 la trota macrostigma (\"Salmo cettii\"), ormai presente solo in Sardegna e Sicilia e in alcune isolate stazioni nei fiumi del basso spartiacque tirrenico fra cui il Fibreno.\nDegna di nota \u00e8 anche la stazione isolata di \"Petromyzon planeri\" nel rio Carpello.\nDi minore interesse perch\u00e9 frequenti in tutta la provincia di Frosinone gli esemplari pi\u00f9 comuni come la tinca (\"Tinca tinca\"), l'anguilla (\"Anguilla anguilla\") o la carpa (\"Cyprinus carpio\"), che prima dell'interdizione della pesca sportiva (restano solo gli usi civici) erano pesci ricercati sul mercato locale di qualit\u00e0 garantita per l'ambiente di provenienza.\nAvifauna.\nLe pi\u00f9 interessanti e appariscenti specie aviarie non sono nidificanti ma presenti nel lago solo durante le migrazioni: la marzaiola (\"Anas querquedula\"), l'alzavola (\"Anas crecca\"), l'airone cenerino (\"Ardea cinerea\"), la garzetta (\"Egretta garzetta\"). Pi\u00f9 comuni sono le specie che nidificano nei canneti attorno al lago o lungo le sponde: la folaga (\"Fulica atra\") presente con un grandissimo numero di esemplari, insieme al tuffetto (\"Tachybaptus ruficollis\") e alla gallinella d'acqua (\"Gallinula chloropus\"). Recentemente sono stati attuati provvedimenti volti ad allontanare i popolamenti di cormorano (\"Phalacrocorax carbo\"); specie di grande voracit\u00e0, \u00e8 penetrata dalla costa pontina fino alla riserva, mettendo a rischio il prezioso ecosistema lacustre.\nTurismo e itinerari.\nPer organizzare le presenze turistiche e le ricerche scientifiche la riserva ha istituito nel suo territorio una serie di centri di visita e sentieri attrezzati, parzialmente accessibili anche ai disabili. Due percorsi sono dotati di segnaletica e pannelli illustrativi in cui si raffigurano i principali ecosistemi del lago e si riportano informazioni etologiche o botaniche:\nFra le altre attivit\u00e0, stagionalmente, \u00e8 possibile accedere in gruppi sulle acque del lago con un natante della riserva a fondo trasparente e, con la guida di un guardiaparco, scoprire la vita nei fondali e i vari habitat subacquei.\nIl coordinamento della ricezione turistica e delle attivit\u00e0 scientifiche oggi \u00e8 concentrato prevalentemente attorno al lago. Nella sede della riserva, un mulino idraulico restaurato in localit\u00e0 San Venditto, \u00e8 possibile procurarsi materiale divulgativo sul parco o sostare nell'area verde circostante.\nIl sentiero Puzzillo: l'isola galleggiante.\nPresso la sede della riserva inizia il sentiero natura Puzzillo; qui le acque di una copiosa sorgente sono raccolte in una grossa vasca e irregimentate per il funzionamento di un antico mulino. Insieme ai recenti restauri e al recupero ambientale della zona \u00e8 stato realizzato un parco e un'area pic-nic con percorsi e ponti attorno alle sorgenti.\nSuperata l'area pic-nic il sentiero si sviluppa su una sterrata agricola attorno a campi coltivati; le soste prevedono la contemplazione degli antichi spazi coltivati, rievocando tecniche e tradizioni perdute con l'ausilio di pannelli illustrativi. Dopo circa 200 metri il sentiero prosegue nel canneto a \"Phragmites australis\", dove capanni didattici e punti d'osservazione permettono un incontro discreto con l'avifauna locale e un approccio al birdwatching. Un tempo era possibile percorrere l'intero canneto: il sentiero natura si snodava su passerelle di legno fra i canali e terreni sommersi. Un periodo d'incuria ha portato al logoramento delle strutture e all'inagibilit\u00e0 del percorso finch\u00e9, nel 2006, \u00e8 stato effettuato un primo restauro che ha riattivato il percorso fino all\"'isola galleggiante\".\nLocalmente detta \"La R\u00f2ta\", l'isola \u00e8 costituita da uno strato di vegetazione erbacea (\"Carex pseudocyperus\", \"Juncus articulatus\", \"Scutellaria galericulata\", \"Poa palustris\") e arborea (\"Populus tremula\" e \"Salix caprea\") radicante direttamente nelle acque, entro il bacino di una dolina sommersa collegata al lago da un canale superficiale. \u00c8 sorta sui detriti accumulatisi sulla superficie delle lente acque che occupano la dolina. Le particolari condizioni morfologiche in cui si \u00e8 sviluppata le hanno dato una forma perfettamente circolare e la possibilit\u00e0 di muoversi a mo' di spirografo entro il piccolo bacino a seconda delle correnti d'aria.\nIl sentiero Catann\u00f2vo: il querceto.\nPresso la localit\u00e0 Catannovo ha inizio un percorso panoramico che sale a mezzacosta su una collina prospiciente il lago, per ridiscendere in localit\u00e0 Carpello. Inizia poco pi\u00f9 a nord di San Venditto; lungo la strada asfaltata un cartello indica il bivio per seguire il percorso lungo una sterrata. Il primo tratto attraversa una serie di orti e abitazioni rurali antiche e nuove, fra pollai e stalle, risalendo a tornanti un pendio fino ad arrivare a una grotta, un tempo usata come rudimentale riparo per animali domestici. Senza grossi sbalzi d'altitudine si prosegue fino a una grossa dolina sopra la frazione di Carpello, dove pannelli illustrativi e capanni spiegano i fenomeni carsici principali della zona. Le specie botaniche sono quelle pi\u00f9 comuni delle aree ruderali e dei querceti (per le specie arboree vedi la flora): \"Crataegus monogyna\", \"Lonicera caprifolium\", \"Hedera helix\", \"Scilla autumnalis\", \"Iris germanica\", \"Sempervivum tectorum\".\nLa fauna non \u00e8 molto consistente, fra i mammiferi \"Talpa romana\", \"Eliomys quercinus\", \"Mus M. domesticus\", \"Meles meles\", \"Arvicola terrestris\". Uccelli comuni come \"Picus viridis\" e passeriformi.\nIl sentiero Rivell\u00ecno: rive del rio Carpello.\nIl tratto del Rio Carpello compreso nella riserva \u00e8 costeggiato da un'antica strada agricola che conduce fin dove il lago d\u00e0 vita al suo unico emissario, il Fibreno. In questo stesso posto sulla sponda opposta del termine del sentiero \u00e8 possibile vedere una storica pescheria, di interessante edificazione perch\u00e9 completamente costruita sulle acque, legata al complesso architettonico della vicina \"Villa Gallio\", palazzo settecentesco ricco di pregevoli opere d'arte. Lungo il piccolo fiume \u00e8 possibile incontrare le specie ittiche pi\u00f9 rare, un tempo oggetto di pesca di frodo con nasse e altri sistemi oggi vietati. I campi circostanti, dove non riconquistati dal canneto a \"Phragmites australis\", sono coltivati a mais (\"Zea mays\"). Fra le presenze vegetali pi\u00f9 interessanti vi sono la dulcamara (\"Solanum dulcamara\") e di interesse tassonomico il \"Thalictrum flavum\", che presenta vistose anomalie legate alla variabilit\u00e0 della specie.\nCentro storico.\nIl borgo di Posta Fibreno \u00e8 sorto attorno al tardo medioevo con il nome di \"Castel Petrona\", storicamente legato ad Alvito di cui era frazione dal 1810 al 1869, e Vicalvi (frazione fino al 1957, anno della costituzione del comune). Fino al terremoto del 1915 il paese conservava ancora una forma circolare entro un marcescente perimetro murario dotato di torri e porte d'accesso. La situazione di degrado accentu\u00f2 i danni del sisma, tanto che oggi dell'urbanistica originaria non restano che pochi vicoli e archi di pietra attorno a via Maggiore. La chiesa principale \u00e8 dedicata a Santa Maria Assunta. Un piccolo quartiere di case popolari antisismiche risalenti al primo Novecento \u00e8 situato fra il cimitero e il belvedere. \u00c8 in allestimento un sentiero natura che dalla sede del parco raggiunge il centro storico passando per la dolina \"La Prece\"; alcuni monumenti religiosi e artistici sono stati posizionati all'inizio e al termine del percorso.\nTradizioni e gastronomia.\nUn territorio cos\u00ec radicalmente agreste presenta tutte le tradizioni tipiche delle aree montane e collinari del Lazio sud-orientale, ed in particolare della Terra di Lavoro e della Valle di Comino, sia nella gastronomia, sia nelle ricorrenze e festivit\u00e0. Queste tradizioni sono in larga parte condivise anche con il vicino Abruzzo.\nLa presenza del lago per\u00f2 ha plasmato fortemente le identit\u00e0 aggiungendo elementi caratteristici al bagaglio storico che condivide col circondario. Come simbolo di questa specificit\u00e0 la riserva adotta \"la n\u00e0u\u0259\", un'imbarcazione unica nell'Italia centro-meridionale. Dal fondo piatto, simmetrica, lunga circa 3 metri e larga 0,5, con prua e poppa identiche, veniva ottenuta con tavole di legno di roverella e pi\u00f9 recentemente con apposite lamiere. Per evitarne il deterioramento si conservava sommersa nelle acque gelide del lago.\nAlla \"n\u00e0u\u0259\" si legano le consuetudini sviluppate dalla popolazione locale a seguito della frequenza delle acque del lago. Sull'imbarcazione, agile per entrare anche nei canali pi\u00f9 stretti (oggi per lo pi\u00f9 insabbiati) si drenavano gli scoli e si raccoglievano le alghe per fertilizzare i terreni circostanti (studi recenti hanno valutato il raddoppio della produzione di quei campi concimati con tale sistema).\nGastronomia.\nLa grande disponibilit\u00e0 di erbe aromatiche e di fauna ittica di qualit\u00e0 ha favorito una serie di piatti a base di pesce di grande prelibatezza con trote, anguille e spinarelle. \u00c8 possibile degustare anche miele e prodotti del bosco come tartufi e funghi."}
{"id": "1090651", "revid": "729019", "url": "https://it.wikipedia.org/wiki?curid=1090651", "title": "Lago di Posta Fibreno", "text": "Il lago di Posta Fibreno, anche noto come \"lago della Posta\", si trova nella Valle di Comino al confine del Lazio con l'Abruzzo e il Molise, nella media valle del Liri, al centro dell'omonima riserva in provincia di Frosinone versante laziale del Parco nazionale d'Abruzzo, Lazio e Molise.\nOltre che per la sua fauna endemica, il lago \u00e8 noto per la presenza di un'isola galleggiante naturale, gi\u00e0 descritta da Plinio il Vecchio.\nDescrizione.\nIl lago di Posta Fibreno si trova a un'altitudine di 289\u00a0 Le sue dimensioni registrano una lunghezza pari a circa 1 096\u00a0m per una larghezza media di 261\u00a0m (con una massima di 570\u00a0m), con un perimetro di 5 163\u00a0m e una superficie complessiva di circa 0,287\u00a0km\u00b2. La profondit\u00e0 media del lago \u00e8 di 2,5\u00a0m, con una profondit\u00e0 massima di 15\u00a0m in corrispondenza del fondo della fossa di Cordigliane, in localit\u00e0 Carpello; in tale punto \u00e8 stata collocata una croce sul fondo del lago, visibile nelle giornate di sole e con l'acqua limpida.\nIl lago non ha immissari, mentre il suo unico emissario \u00e8 il fiume Fibreno, affluente principale del fiume Liri\nSituato nel versante sud-occidentale dei Monti della Marsica, il lago si forma grazie a un sistema di sorgenti pedemontane che derivano dal bacino imbrifero carsico dell'alta Val di Sangro in Abruzzo, dove una serie di fenomeni carsici le raccolgono nel sottosuolo fino a permetterne l'affioramento presso il vasto sistema di sorgenti di Posta Fibreno.\nIl bacino del lago presenta una forma stretta e allungata addossata alle colline che delimitano la sponda nord-est. Ed \u00e8 proprio dalle montagne del parco d'Abruzzo che il lago di Posta Fibreno trova le proprie origini. Infatti parte delle acque che precipitano sotto forma di neve o di pioggia su quelle montagne sono le stesse che dopo un lungo percorso, in massima parte in falde sotterranee, rivedono la luce nelle numerose sorgenti che pullulano lungo le rive del lago alimentando lo stesso con circa 6\u00a0m3 di acqua al secondo. Un'origine, quella carsica, che permette di mantenere all'acqua una temperatura pressoch\u00e9 costante, all'incirca sui 10-11\u00a0\u00b0C, nel corso dell'intero anno.\nLa caratteristica forma allungata, unita all'elevata velocit\u00e0 di ricambio teorico totale, la temperatura pressoch\u00e9 costante nell'arco dell'anno anche a varie profondit\u00e0, fanno s\u00ec che esso possa essere paragonato a un ambiente lotico piuttosto che a un ambiente lentico. E proprio grazie a queste caratteristiche che rappresentano l'habitat ideale per alcune importanti specie ittiche quali i Salmonidi, che vivono in acque ricche di ossigeno.\nLa forma \u00e8 variata storicamente perch\u00e9 la natura carsica del luogo ha plasmato cronicamente il territorio: una serie di dislivelli fra fondali pi\u00f9 o meno bassi (da due metri a un massimo di 15\u00a0m), sono stati ora bonificati, ora sommersi, con una variabilit\u00e0 tale che in passato era possibile distinguere ben due differenti bacini lacustri separati.\nTra la fine del decennio del 1960 e i primi anni 1970 il bacino \u00e8 stato parzialmente riempito con pietrame e scarti di materiale edilizio, riducendo la profondit\u00e0 massima da 25 metri agli attuali 15.\nL'isola galleggiante.\nIl lago presenta un'isola galleggiante, dello spessore di circa quattro metri, formata da rizomi, torba e radici. La curiosit\u00e0 \u00e8 citata gi\u00e0 dal I secolo a.C. dallo scrittore latino Marco Terenzio Varrone, poi ripreso da Plinio il Vecchio:\nProbabilmente l'isola galleggiante fu originata da un'eccezionale corrente sotterranea che fece sollevare il fondo di torba da quasi nove metri sotto il livello dell'acqua.\nL'isola, chiamata localmente \"La Rota\" per la sua forma tondeggiante e conica (con una punta verso il basso) di circa trenta metri di diametro, si sposta e gira come uno spirografo all'interno della sua dolina allagata, grazie a leggeri aliti di vento o per l'aumento della portata delle sorgenti che sfociano nei pressi dell'area di pertinenza.\nA causa della composizione chimica di tale isola galleggiante, le piante e gli alberi che crescono sulla sua superficie e le cui radici affondano direttamente in acqua, non si sviluppano come gli altri simili che hanno radici sulla terraferma, ma crescono poco pi\u00f9 di semplici arbusti.\nTutela.\nNel lago vive la trota endemica \"Salmo fibreni\" o carpione del Fibreno, il quale pur essendo un endemismo puntiforme e costituito da una singola popolazione non \u00e8 inserito in alcuna lista di specie protette, e l'intero ecosistema \u00e8 estremamente suscettibile a eventuali immissioni volontarie o accidentali di specie ittiche e all'inquinamento."}
{"id": "1090653", "revid": "400694", "url": "https://it.wikipedia.org/wiki?curid=1090653", "title": "Polluzione", "text": " \nIl termine polluzione, o emissione notturna, in medicina indica un'eiaculazione involontaria che avviene durante il sonno.\nIl termine deriva dal latino \"pollutio\", col significato di \"macchia, inquinamento\".\nLa polluzione notturna.\nCon \"polluzione notturna\" ci si riferisce all'emissione involontaria durante il sonno di liquido seminale, di solito accompagnata da sogni a sfondo erotico, che possono essere o meno richiamati alla mente al momento del risveglio. \nLa polluzione si verifica in modo del tutto involontario tramite riflesso autonomico mediato dal sistema nervoso simpatico, e non \u00e8 necessariamente accompagnata da una stimolazione fisica dei genitali.\nIl fenomeno \u00e8 fisiologicamente assimilabile all'eiaculazione vera e propria, e prevede un coinvolgimento psichico onirico oltre a uno stimolo fisico dovuto alla pienezza delle vescicole seminali.\nDal punto di vista diagnostico la presenza di emissioni notturne in situazioni di aneiaculazione fa propendere verso una forma psicogena.\nPunti di vista pre-scientifici o scientificamente abbandonati.\nIn epoca medievale le polluzioni notturne venivano considerate come manifestazione di atti e pensieri impuri e associate all'operato di un succubo o, nella mitologia ebraica, al demone Lilith. Per evitare questo tipo di emissioni, vennero usate varie forme di legature e costrizioni atte a impedire lo sfregamento dei genitali, ad esempio contro la superficie del letto. Simili accorgimenti e strumenti costrittivi furono presenti fino all'et\u00e0 vittoriana.\nIn alcuni casi la medicina del passato associ\u00f2 erroneamente le polluzioni notturne a varie patologie come, ad esempio, alle affezioni dell'uretra o alle secrezioni purulente, il cosiddetto scolo tipico della gonorrea, ma normalmente, invece, le polluzioni non sono da considerarsi patologie."}
{"id": "1090654", "revid": "30909", "url": "https://it.wikipedia.org/wiki?curid=1090654", "title": "Max Payne 2", "text": ""}
{"id": "1090655", "revid": "1543377", "url": "https://it.wikipedia.org/wiki?curid=1090655", "title": "Malco di Filadelfia", "text": "Biografia.\nLa \"Suda\" riferisce che Malco fu autore di una storia in sette libri, che andava da Costantino I ad Anastasio I (491); Fozio, invece, d\u00e0 conto di un'opera, che lui chiama , che tratta del periodo dalla morte di Leone I\u00a0(473/474) a quella di Giulio Nepote\u00a0(480). A parte alcuni frammenti, contenuti negli \"Excerpta de Legationibus\" di Costantino VII Porfirogenito e in \"Suda\", il lavoro di Malco \u00e8 andato perso."}
{"id": "1090657", "revid": "287204", "url": "https://it.wikipedia.org/wiki?curid=1090657", "title": "Origins Game Fair", "text": "Origins Game Fair (fino al 2007 chiamata Origins International Game Expo) \u00e8 una delle pi\u00f9 importanti fiere espositive statunitensi dedicate ai giochi. Organizzata dalla GAMA (Game Manufacturers Association), si svolge tutti gli anni presso il Greater Columbus Convention Center di Columbus, Ohio. L'edizione del 2013 ha avuto 11.573 partecipanti.\nOrigins \u00e8 nata come convention dedicata al wargame espandendosi successivamente al giochi da tavolo, di carte collezionabili, di ruolo e e di ruolo dal vivo.\nDurante la fiera si tiene la consegna annuale degli Origins Award. Per molti anni anche il Charles S. Roberts Award per i giochi da tavolo storici \u00e8 stata consegnato durante Origins, per spostarsi quindi al World Boardgaming Championships.\nStoria.\nOrigins inizi\u00f2 nel luglio 1975 come una convention di giocatori a Baltimora nel Maryland organizzata dall'Interest Group Baltimore, un gruppo locale di giocatori di wargame, con la sponsorizzazione dell'Avalon Hill per organizzare la prima manifestazione alla Johns Hopkins University. Don Greenwood, un autore di giochi che collaborava con l'Avalon Hill e fondatore della convention, sugger\u00ec di chiamare la fiera \"Origins\" in riferimento alla posizione di Baltimora, come sede per l'Avalon Hill, la prima editrice di wargame. Durante Origins furono consegnati per la prima volta i premi del Charles S. Roberts Awards.\nNonostante la Avalon Hill avesse annunciato prima che si svolgesse Origin I che non avrebbe potuto organizzare altre convention per qualche anno, il successo della prima manifestazione la convinse a proseguire. Negli anni successivi Origins fu gestita dall'Avalon Hill e dalla SPI (un'altra casa editrice di wargame), ma con l'espansione della manifestazione la Game Manufacturers Association ne assunse la gestione nel 1978.\nIn 1988 e nel 1992 Origins e Gen Con ebbero un'edizione comune in entrambi i casi a Milwaukee.\nFino al 1995 la fiera ha cambiato citt\u00e0 ad ogni sua edizione, ma questo ne limitava la crescita. Nel 1996 la GAMA decise di scegliere una sede fissa, stabilendosi a Columbus nell'Ohio per la sua vicinanza a molti dei partecipanti e dei volontari che collaborano alla sua realizzazione."}
{"id": "1090660", "revid": "969721", "url": "https://it.wikipedia.org/wiki?curid=1090660", "title": "Francesco Placereani", "text": " \nFu un personaggio di spicco dei movimenti culturali e politici friulanisti a partire dagli anni '60. Fu tra gli ispiratori della Mozione del clero per lo sviluppo sociale del Friuli del 1967. Contribu\u00ec a fondare il gruppo culturale \u201cInt furlane\u201d (1962) e il partito politico \u201cMovimento Friuli\u201d (1966).\nInizi\u00f2 la traduzione delle Bibbia in friulano, poi terminata da Pier Antonio Bellina. Inoltre, tra il 1971 ed il 1977, tradusse e pubblic\u00f2 in friulano il Messale romano.\nBiografia.\nNato nel 1920, terzo di cinque fratelli, fu ordinato sacerdote da mons. Nogara nel 1944 e nel medesimo anno si trasfer\u00ec a Roma a studiare presso la Pontificia Universit\u00e0 Gregoriana. Nel 1948 part\u00ec alla volta dell'Argentina, dove insegn\u00f2 morale al seminario di Rosario, strinse amicizia con Eduardo Francisco Pironio e divenne confessore di Antonio Caggiano, entrambi d'origini friulane. Tornato in patria, fu insegnante a Udine, al liceo classico Jacopo Stellini, e a Cividale, al \"Paolo Diacono\", oltre che assistente diocesano delle ACLI e dell'ACAI. Nel 1967 fu tra i fondatori del \"Moviment Fri\u00fbl\" (nome friulano; in italiano \"Movimento Friuli\"). Negli anni '70 si occup\u00f2 della traduzione del Messale Romano e della Bibbia in friulano e disse le prime messe in questa lingua. Nel 1976 fu vittima del terremoto, che gli distrusse la casa; due anni dopo si decise la pubblicazione integrale della Bibbia nella versione sua e di Pier Antonio Bellina, l'altro traduttore. Nel 1980 si ammal\u00f2, venendo costretto all'inattivit\u00e0. Si spense all'ospedale Santa Maria della Misericordia di Udine nel 1986, due anni dopo l'uscita della sua traduzione della Bibbia."}
{"id": "1090661", "revid": "287204", "url": "https://it.wikipedia.org/wiki?curid=1090661", "title": "Messaggero d\u2019amore", "text": ""}
{"id": "1090662", "revid": "78273", "url": "https://it.wikipedia.org/wiki?curid=1090662", "title": "Max Payne 2 - The Fall of Max Payne", "text": ""}
{"id": "1090663", "revid": "78273", "url": "https://it.wikipedia.org/wiki?curid=1090663", "title": "The fall of Max Payne", "text": ""}
{"id": "1090664", "revid": "1272592", "url": "https://it.wikipedia.org/wiki?curid=1090664", "title": "Rinnovamento nello Spirito Santo", "text": "Il Rinnovamento nello Spirito Santo (RnS) \u00e8 un'associazione laicale cattolica, appartenente al movimento ecclesiale legato alla corrente spirituale del Rinnovamento carismatico, che parte dall'asserzione di una nuova effusione dello Spirito Santo (chiamata \"battesimo nello Spirito Santo\")\nComprende laici, membri consacrati, religiosi e sacerdoti. Il Rinnovamento \u00e8 formato da gruppi di persone, coordinati a livello locale, diocesano, regionale e nazionale. Il RnS svolge le sue attivit\u00e0 in comunione con l'ICCRS (International Catholic Charismatic Renewal Services), l'organizzazione di diritto pontificio a servizio del Rinnovamento Carismatico Cattolico in tutto il mondo. Il RnS aderisce, inoltre, al Forum delle Associazioni Familiari ed \u00e8 attivamente impegnato in un cammino di comunione ecclesiale e di formazione permanente per i suoi aderenti. \u00c8 attivamente impegnato in progetti di evangelizzazione, eventi culturali e sociali volti alla promozione della \"cultura di Pentecoste\".\nStoria.\nIl Rinnovamento Carismatico nella Chiesa Cattolica nasce a Pittsburgh (USA) nel 1967, e da l\u00ec si diffonde nel mondo, approdando, dunque, anche in Italia. Dall'esperienza carismatica del Rinnovamento Carismatico Cattolico (RCC) si sviluppa - insieme ad altre esperienze carismatiche - il Rinnovamento nello Spirito propriamente detto..\nIl primo statuto \u00e8 stato approvato dalla Conferenza Episcopale Italiana nel 1995. RnS - quale espressione della corrente di grazia del Rinnovamento Carismatico - ebbe tra i suoi sostenitori il cardinale Leo J. Suenens. Il nuovo statuto \u00e8 stato approvato nel 2007. Attuale presidente nazionale \u00e8 Salvatore Martinez.. Il nome \u201cRinnovamento nello Spirito\u201d \u00e8 ripreso da un passo della lettera di San Paolo a Tito.\nSpiritualit\u00e0.\nLa spiritualit\u00e0 del movimento attinge i suoi contenuti dalla teologia pneumatica cristiana, che descrive lo Spirito Santo e la sua azione nella storia proponendo un rinnovamento -fare tornare come nuova, originaria- la vita cristiana. Partendo dall'episodio evangelico della Pentecoste secondo il quale lo Spirito Santo discese sui discepoli e sui seguaci di Ges\u00f9, conferendo loro particolari carismi che li avrebbero resi capaci di compiere azioni straordinarie, in virt\u00f9 della loro funzionalit\u00e0 alla evangelizzazione.\nI membri del RnS rivivono questo episodio al momento della \"effusione\" o battesimo nello Spirito, particolare rito in cui attraverso l'imposizione delle mani da parte degli altri membri, si prega per una nuova effusione e maggiore consapevolezza dei doni e dei carismi cristiani. Secondo i membri del movimento, l'\"effusione\" attualizza e rinnova i sacramenti dell'iniziazione cristiana, battesimo e cresima, il rito ha carattere laico e non \u00e8 un sacramento. Importanti sono inoltre i riferimenti all'enciclica \"Divinum illud munus\" di papa Leone XIII, dedicata allo Spirito Santo.\nIl cardinale Suenens definiva il Rinnovamento Carismatico \"un movimento dello Spirito che aiuti la Chiesa a divenire tutta carismatica secondo le attese e le proposizioni del Concilio Vaticano II\". Molto della dimensione ecclesiale e laicale del movimento ha origine, infatti, nel documento conciliare della \"Lumen Gentium\", e dalla sua descrizione dell'azione dello Spirito Santo nella Chiesa e nei fedeli. Il Rinnovamento \u00e8 fortemente ecumenico, come spiega padre Raniero Cantalamessa, Predicatore della Casa Pontificia e membro del Rinnovamento:\nL'8 giugno 2012, il Rinnovamento nello Spirito Santo ha promosso l'iniziativa \"Dieci piazze per dieci Comandamenti\", col patrocinio del Pontificio Consiglio per la nuova evangelizzazione, sotto l\u2019egida della Cei."}
{"id": "1090667", "revid": "339392", "url": "https://it.wikipedia.org/wiki?curid=1090667", "title": "Haghia Sofia", "text": ""}
{"id": "1090675", "revid": "124881613", "url": "https://it.wikipedia.org/wiki?curid=1090675", "title": "La lunga notte di Entebbe", "text": "La lunga notte di Entebbe \u00e8 un film TV del 1976 diretto dal regista Marvin J. Chomsky che prende spunto dall'Operazione Entebbe, avvenuta all'aeroporto della citt\u00e0 ugandese tra il 3 e il 4 luglio 1976. Si tratta di un film TV su un episodio della guerra arabo-israeliana, che in originale durava 150 minuti.\nTrama.\nIl 27 giugno 1976 un gruppo di quattro terroristi, due palestinesi e due tedeschi, dirotta un aereo francese di linea e lo fa atterrare a Entebbe, in Uganda. Parte dei passeggeri vengono liberati, mentre vengono trattenuti come ostaggi quelli israeliani o ebrei. Il pilota francese e l'equipaggio rifiutano di abbandonare i passeggeri prigionieri. Una squadra speciale dell'esercito israeliano arriva di notte nell'aeroporto africano, scarica da un aereo una Mercedes con cui le teste di cuoio si avvicinano all'edificio dove sono asserragliati i dirottatori fingendo una visita improvvisa di Idi Amin Dada, penetra nell'edificio, uccidendo i terroristi e liberando gli ostaggi.\nDistribuzione.\nIn America, il film TV \u00e8 stato trasmesso in televisione il 13 dicembre 1976, a neanche 6 mesi dai fatti reali, che lo hanno ispirato. Nel resto del mondo invece, \u00e8 stato distribuito nei Cinema."}
{"id": "1090682", "revid": "767487", "url": "https://it.wikipedia.org/wiki?curid=1090682", "title": "Anomalia eccentrica", "text": "L'anomalia eccentrica \u00e8 il valore angolare ausiliario usato per correlare l'anomalia vera, cio\u00e8 quella osservata, con quella media, cio\u00e8 quella calcolata.\nL'anomalia \u00e8 data dall'angolo E tra la linea degli apsidi e la linea tra il centro geometrico dell'ellisse e la proiezione del pianeta sul cerchio ausiliario di raggio pari al semiasse maggiore dell'ellisse.\nNella meccanica celeste questo tipo di anomalia \u00e8 un parametro angolare che serve per definire la posizione di un corpo in movimento lungo un'orbita ellittica Kepleriana. \nPer un punto \"p\" = (x,y) su una ellisse con equazione:\nL'anomalia eccentrica \u00e8 l'angolo E tale che:\nL'anomalia eccentrica \u00e8 uno dei tre parametri angolari (\"anomalie\") che definiscono una posizione lungo un'orbita; le altre due sono: anomalia vera e anomalia media.\nL'anomalia eccentrica pu\u00f2 anche essere ricavata dall'anomalia vera tramite le formule:\ndove \"e\" \u00e8 l'eccentricit\u00e0, e da questo:\ndove arg(X,Y) \u00e8 la coordinata angolare del punto (X,Y) nelle coordinate polari.\nLa seguente relazione tiene presente anche di:\ne da qui:formula_7L'anomalia eccentrica E pu\u00f2 essere anche connessa all'anomalia media M attraverso la formula:\nQuindi la conoscenza dell'anomalia eccentrica \u00e8 basilare per individuare la posizione di un corpo lungo l'orbita ellittica che percorre perch\u00e9 da questa si pu\u00f2 arrivare alla determinazione dell'anomalia vera che \u00e8 quella che ci indica, attraverso il valore del proprio angolo, l'intersezione con l'orbita stessa e quindi la posizione. "}
{"id": "1090686", "revid": "1812835", "url": "https://it.wikipedia.org/wiki?curid=1090686", "title": "Chen Ning Yang", "text": "Biografia.\nAppena laureato, nel 1948 fu per un anno uno degli assistenti di Enrico Fermi.\nNel 1954, insieme a Robert Mills, elabor\u00f2 la teoria quantistica che \u00e8 alla base del Modello standard.\nNel 1957, insieme a Tsung-Dao Lee, ottenne il premio Nobel per la fisica per il lavoro sulla violazione della legge di parit\u00e0 nell'interazione debole, verificata nell'esperimento della connazionale Wu Jianxiong. Lee e Yang furono i primi cinesi a vincere un premio Nobel.\nFece studi anche di meccanica statistica e fisica della materia condensata, per i quali fu insignito del premio Lars Onsager nel 1999.\nRiconoscimenti.\nGli \u00e8 stato dedicato un asteroide, il 3421 Yangchenning ."}
{"id": "1090687", "revid": "287204", "url": "https://it.wikipedia.org/wiki?curid=1090687", "title": "Il Caparra", "text": "Note biografiche.\nIl Caparra raggiunse il vertice di questa arte per aver trattato il semplice ferro come un materiale degno della migliore oreficeria, con un'estrema attenzione al dettaglio ed un rigore rinascimentale che bene lo inquadra nella cultura della Firenze del Quattrocento.\nIl nome, stando a quanto ricorda Giorgio Vasari nelle \"Vite\", gli era stato dato da Lorenzo il Magnifico per l'uso che questo artista aveva di chiedere l'acconto (o \"caparra\") per ogni lavoro che gli veniva commissionato. \nIl suo capolavoro sono le lanterne agli angoli di Palazzo Strozzi, dove inser\u00ec animali fantastici, dragoni e sfingi nei portafiaccole, architetture fittizie nelle lanterne (e i copiatissimi spuntoni sulla sommit\u00e0), gli stemmi familiari negli anelli per legare i cavalli, eccetera. Gli si attribuiscono anche alcune opere all'esterno di palazzo Guadagni e di palazzo Medici-Riccardi.\nSulla sua bottega nel \"Corso San Bartolo dei Pittori\" (oggi via Calzaiuoli) aveva un'insegna in ferro battuto e verniciato a vivi colori, rappresentante un mucchio di registri che bruciavano su un rogo, per far sapere che egli odiava le registrazioni. \nLa sua maestria fu tale che Giorgio Vasari lo menzion\u00f2 nelle sue \"Vite\".\nCuriosit\u00e0.\nTra gli aneddoti sulla sua vita riportati dal Vasari, uno ricorda come Lorenzo de' Medici si rec\u00f2 personalmente nella sua bottega per commissionargli degli oggetti di eccellenza da mandare in dono fuori Firenze. Lo trov\u00f2 occupato a fare dei ferri per della povera gente, ma in nessuna maniera riusc\u00ec a strappargli la promessa di dedicarsi prima alla sua commissione, essendo quei poveri clienti \"venuti a bottega inanzi lui e che tanto stimava i danari loro quanto quei di Lorenzo\"."}
{"id": "1090688", "revid": "36426", "url": "https://it.wikipedia.org/wiki?curid=1090688", "title": "Niccol\u00f2 di Noferi del Sodo", "text": ""}
{"id": "1090689", "revid": "3082", "url": "https://it.wikipedia.org/wiki?curid=1090689", "title": "Manlio Aquilio", "text": ""}
{"id": "1090690", "revid": "36426", "url": "https://it.wikipedia.org/wiki?curid=1090690", "title": "Niccol\u00f2 Grosso", "text": ""}
{"id": "1090691", "revid": "287204", "url": "https://it.wikipedia.org/wiki?curid=1090691", "title": "Schiuma della terra", "text": "Schiuma della terra \u00e8 un libro di memorie dello scrittore Arthur Koestler, pubblicato nel 1941, nel quale egli descrive la sua vita in Francia tra il 1939 e il 1940, dove il caos prevalente e l'impreparazione militare portarono al collasso il Paese nella Seconda Guerra Mondiale. Koestler vi racconta le sue tribolazioni di esule ebreo, fra internamenti in campi di concentramento e la fuga, via Nordafrica e Portogallo, in Inghilterra.\nTrama.\nIl racconto inizia nell'estate del 1939 in Francia e si conclude l'anno successivo con la disfatta del Paese, ormai sconfitto dalle armate tedesche della Germania di Hitler nel 1940. Il libro si divide in due parti: la prima \u00e8 il racconto della detenzione dell'autore nel \"Campo d'internamento di Le Vernet\"; la seconda il suo peregrinare per il sud della Francia, e di qui verso l'Algeria, per poter fuggire e raggiungere l'Inghilterra. La descrizione apocalittica di Koestler rievoca quanto accadde in Francia in quei mesi e lo spirito di capitolazione che animava la maggior parte della popolazione. L'arbitrariet\u00e0 degli arresti e degli internamenti che colpiscono i cittadini stranieri - gli esuli antifascisti dai propri Paesi - lascia stupefatti, anche per le spaventose condizioni di vita cui erano lasciate le persone: l'unica colpa era quella di avere nazionalit\u00e0 diversa, non importa se di un paese neutrale o tedesca. Anzi, si giunge paradossalmente a considerare migliore la condizione degli internati tedeschi e dei prigionieri militari. \nLa disfatta che colpisce i francesi li rende passivi davanti ad un governo che \u00e8 di fatto di occupazione e che non ha alcuna remora a operare un clamoroso voltafaccia accanendosi sui civili stranieri. P\u00e9tain e il suo governo installato a Vichy non rappresentano il male minore di una sconfitta, ma ne sono l'espressione pi\u00f9 bassa in ogni azione e atteggiamento. Emerge la Francia che gi\u00e0 si era avviata verso un declino inevitabile per l'arroganza e il provincialismo dei suoi governanti; una Francia il cui egoismo \u00e8 tra le principali cause della sconfitta; una Francia che consegna i fuoriusciti tedeschi ai nazisti; una Francia dove trovano la morte, per suicidio o per sfinimento, decine di persone che rappresentavano l'intellighenzia europea e che si attendevano protezione e sicurezza della propria vita; una Francia razzista dove la disinformazione \u00e8 la prima fonte di una cultura sbagliata.\nIl campo di Vernet \u00e8 un buon esempio: Koestler vi incontra Leo Valiani (Mario), che all'epoca non aveva ancora trent'anni, e ne traccia un ritratto che \u00e8 la migliore testimonianza del carattere e della dignit\u00e0 di quest'uomo. Le condizioni di vita, o meglio di precaria sopravvivenza, sono pressoch\u00e9 riconducibili a quelle dei campi di concentramento tedeschi. Malnutrizione, lavoro forzato, condizioni igieniche inesistenti, sovraffollamento, tutto il campionario che abbiamo conosciuto della bassezza umana di alcuni carcerieri. Il problema \u00e8 che anche qui, pi\u00f9 ancora di quanto avvenne per i campi nazisti, non esiste la colpa da espiare, non si sa quale sia l'accusa, se non il fatto di essere stranieri o, peggio, stranieri ed ebrei.\nParossistica \u00e8 la vicenda che segue la liberazione dal campo di Vernet, con l'arruolamento di Koestler nella Legione Straniera e il suo vagare di caserma in caserma senza riuscire a raggiungere la destinazione logistica di Marsiglia e poi Orano.\nLe strade occupate dai francesi in fuga a sud dall'esercito tedesco invarsore, l'esercito francese che si sfalda \u2013 la memoria va all'8 settembre 1943 italiano - gli ufficiali che non sono da meno della truppa, i proclami del nuovo governo che accusano l'Inghilterra di aver trascinato la Francia in una guerra inutile. C'\u00e8 tutta la caricatura di una nazione e di un popolo che chiedono solo di essere lasciati in pace e di ritornare alle occupazioni quotidiane; il nuovo slogan della Francia \u00e8 \"Travail, Famille, Patrie\" al posto di \"Libert\u00e9, \u00c9galit\u00e9, Fraternit\u00e9\". Charles de Gaulle \u00e8 ancora uno sconosciuto, il movimento della Resistenza ancora non esiste."}
{"id": "1090692", "revid": "7", "url": "https://it.wikipedia.org/wiki?curid=1090692", "title": "Massacro del Virginia Polytechnic Institute", "text": ""}
{"id": "1090694", "revid": "36426", "url": "https://it.wikipedia.org/wiki?curid=1090694", "title": "Niccol\u00f2 Caparra", "text": ""}
{"id": "1090696", "revid": "767487", "url": "https://it.wikipedia.org/wiki?curid=1090696", "title": "Voodoo Glow Skulls", "text": "I Voodoo Glow Skulls sono una band ska punk formatasi a Riverside, in California, nel 1988. I suoi membri iniziarono la loro carriera suonando alle feste come sconosciuta band giovanile, ma in seguito, raggiunto il successo, arrivarono a condividere il palco con band quali gli Angry Samoans, i Mighty Mighty Bosstones, i FIREHOSE, i Murphy's Law e i The Dickies.\nStoria del gruppo.\nGli inizi.\nLa band ebbe origine dai fratelli Frank, Eddie e Jorge Casillias e dal loro vecchio amico Jerry O'Neill. I Voodoo Glow Skulls suonarono per due anni in un piccolo spazio, creando un proprio stile che univa una buona tecnica, una velocit\u00e0 definita \"demoniaca\" e un senso dell'umorismo spesso ai limiti del demenziale. \nQualche tempo pi\u00f9 tardi, un giovane sassofonista di nome Joey Hernandez si interess\u00f2 a loro ed entr\u00f2 nella band, collaborando alla creazione dello stile che avrebbe definito i VGS. In seguito si aggiunsero anche Joe McNally alla tromba e Brodie Johnson al trombone. Nel 1991 l'etichetta Signal Sound Systems Records li scopr\u00ec e richiese loro un demo per valutare l'opportunit\u00e0 di una futura collaborazione. L'operazione and\u00f2 a buon fine e il primo lavoro della band, il singolo \"Rasta Mis Huevos\", usc\u00ec per la stessa etichetta nel 1991. Nel 1992 la band pubblicher\u00e0 sempre con la SSS Records il suo primo 12\" intitolato \"We're Coloring Fun\". La notoriet\u00e0 dei Voodoo Glow Skulls crebbe al punto da permettere loro di supportare come gruppo spalla band del calibro di The Offspring, No Doubt, Reverend Horton Heat, e 311.\nIl successo.\nI Voodoo Glow Skulls registrarono nel 1993 per la Dr. Strange Records il loro album di debutto, \"Who Is? This Is?\", che arriv\u00f2 a vendere 200.000 copie. La band firm\u00f2 in seguito un contratto per la Epitaph Records e pubblic\u00f2 quattro ulteriori album che vendettero complessivamente oltre 750.000 copie in tutto il mondo. I Voodoo Glow Skulls iniziarono cos\u00ec ben presto ad essere corteggiati dalla radio e da MTV. Il loro momento di massima notoriet\u00e0 fu raggiunto nel 1998 in coincidenza della loro partecipazione al Warped Tour. I loro ultimi album furono pubblicati per la Victory Records.\nLa band ha annunciato nel 2010 l'abbandono del batterista Jerry O'Neill, sostituito da Chris Dalley dei Death by Stereo. Nel giugno 2017, nel bel mezzo di un tour americano, il frontman della band, Frank Casillas, decide improvvisamente di ritirarsi dal gruppo e viene sostituito dal cantante degli stessi Death by Stereo, Efrem Schulz.\nLa lingua dei testi.\nLa band compone i propri testi tanto in inglese quanto in spagnolo. L'album \"Firme\" \u00e8 disponibile in entrambe le lingue. Hanno inoltre riunito nella compilation \"Exitos Al Cabron\" tutti i loro brani cantati in spagnolo."}
{"id": "1090700", "revid": "33689", "url": "https://it.wikipedia.org/wiki?curid=1090700", "title": "Manio Aquillio (console 101 a.C.)", "text": "Sconfisse gli insorti in occasione delle Guerre servili, ma fu catturato e ucciso durante la sua campagna contro Mitridate VI del Ponto.\nBiografia.\nFiglio di Manio Aquillio (console nel 129 a.C.) e nipote di Manio Aquillio, fu collega di Mario nel suo quinto consolato del 101 a.C. e suo luogotenente. Fu incaricato di domare la Guerra servile in Sicilia (104-100 a.C.), causata dalla rivolta degli schiavi diretta dal cilicio Atenione: avendo sottomesso completamente gli insorti, torn\u00f2 a Roma nel 100 a.C., celebrando un trionfo.\nNel 98 a.C. Lucio Fufio lo accus\u00f2 di cattiva amministrazione in Sicilia. Nel processo che ne segu\u00ec, fu difeso da Marco Antonio Oratore: malgrado l'esistenza di prove schiaccianti della sua colpevolezza, venne prosciolto in considerazione del suo valore nella guerra servile.\nNell'89 a.C. fu inviato in Asia come legato consolare a condurre la guerra contro Mitridate VI e i suoi alleati. Sconfitto presso \"Protophachium\" insieme all'alleato bitino Nicomede IV, venne catturato poco dopo e consegnato a Mitridate dagli abitanti di Mitilene: Mitridate lo tratt\u00f2 inumanamente, facendolo poi morire colandogli dell'oro fuso in gola."}
{"id": "1090704", "revid": "44638", "url": "https://it.wikipedia.org/wiki?curid=1090704", "title": "In\u00e9s Su\u00e1rez", "text": ""}
{"id": "1090708", "revid": "163662", "url": "https://it.wikipedia.org/wiki?curid=1090708", "title": "Alice Teghil", "text": "Biografia.\nRomana di origini friulane, ha fatto il suo debutto cinematografico a 14 anni come protagonista nel film \"Caterina va in citt\u00e0\" (2003), regia di Paolo Virz\u00ec, per cui riceve vari premi tra cui il \"Guglielmo Biraghi\" del Sindacato Nazionale Giornalisti Cinematografici Italiani (SNGCI). Nel film interpreta il ruolo di \"Caterina Iacovoni\", figlia di un professore dalle grandi ambizioni (Sergio Castellitto) che trascina la famiglia nella metropoli romana, credendo di migliorare la propria posizione sociale.\n\"Caterina\", timida, ingenua e semplice, disorientata di fronte al grande cambiamento, \u00e8 vittima sia delle pressioni del padre, che la spinge costantemente a rapportarsi con i giovani della \"Roma bene\", sia dei difficili rapporti con i compagni di classe, ragazzi traviati dai vizi e dalla mondanit\u00e0 che le sono estranei.\nPaolo Virz\u00ec ha effettuato una lunga selezione nelle scuole romane per scegliere la ragazza giusta per \"Caterina va in citt\u00e0\" ed ha scelto Alice Teghil per il suo \"sano disinteresse per la cinepresa\", in linea con il personaggio di \"Caterina\", discreto e riservato.\nNel 2006 partecipa a una puntata della sesta stagione di \"Distretto di polizia\".\nSuccessivamente gira due cortometraggi: \"Un attimo di respiro\" (2007), diretto da Sara Colangelo, in cui interpreta il ruolo di Nora, che accompagna il protagonista, fidanzato della sorella, nella sua fuga dalla campagna verso la citt\u00e0, e \"Gemelline\" (2006), diretto da Filippo D'Antoni nel quale interpreta Viola, ragazza viziata che insieme a un'amica accusa ingiustamente un extracomunitario di tentata violenza per nascondere la bocciatura.\nNel 2008 debutta sul piccolo schermo con la miniserie TV \"I liceali\", regia di Lucio Pellegrini, con Claudia Pandolfi e Giorgio Tirabassi, dove ha il ruolo di Lucia Manetti, che torna ad interpretare nel 2009. Le due stagioni della miniserie sono andate in onda in anteprima su Joi di Mediaset Premium e poi successivamente su Canale 5.\nSi dedica poi allo studio e alla carriera accademica presso la Sapienza - Universit\u00e0 di Roma, divenendo psicologa e ottenendo un dottorato di ricerca in Neuroscienze del comportamento."}
{"id": "1090713", "revid": "287204", "url": "https://it.wikipedia.org/wiki?curid=1090713", "title": "Freccia nell'azzurro", "text": "Freccia nell'azzurro. Autobiografia 1905-1931 \u00e8 un'autobiografia dello scrittore e filosofo ungherese Arthur Koestler.\nTrama.\nQuesta prima parte dell'autobiografia di Koestler conduce alla conoscenza di una realt\u00e0 ebreo borghese dell'Europa centrale, nei primi anni del Novecento, che molto ha dato, nel bene e nel male, alla cultura del secolo scorso. La fanciullezza a Budapest, gli anni viennesi del liceo e dell'universit\u00e0, interrotta poco prima della laurea in ingegneria, l'adesione al movimento sionista, che lo porta a partire per la Palestina e il rientro in Europa, prima a Parigi e poi a Berlino, sono l'icona che ciascuno di noi si \u00e8 fatta dell'ebreo mitteleuropeo. Ma Koestler rivede le sue esperienze in modo disincantato, rivisita se stesso e le sue passioni con gli strumenti che gli hanno fornito i suoi studi di psicoanalisi, nascente proprio in quegli anni a Vienna con Sigmund Freud.\nA Budapest, nel 1919, il primo contatto con la politica durante i cento giorni della Comune del comunista B\u00e9la Kun, cacciato dagli eserciti rumeno e ceco per essere sostituito dall'ammiraglio Horthy che instaur\u00f2 il primo regime semi fascista. Tre cose gli resteranno impresse come ricordo di quei giorni: il gelato alla vaniglia, che era l'alimento principale data la scarsit\u00e0 di vettovaglie, la marcia funebre di Fryderyk Chopin che accompagnava un corteo funebre, e gli enormi mappamondi rossi sparsi un po' ovunque nella citt\u00e0.\nLa descrizione della vita universitaria viennese di quegli anni, con le corporazioni di studenti (Burschenschaft) abituate a scontrasi fisicamente e in duelli alla sciabola, ci fa intuire come quegli anni fossero pieni di passioni e di ideali di cui non resta alcun ricordo. In quell'atmosfera si preparava la rivincita nazionalista pangermanica contro le condizioni della pace di Versailles ed anche lo spirito antigiudaico che sfoci\u00f2 nei campi di concentramento. L'adesione alla corporazione sionista Unitas lo porta a interessarsi della questione ebraica e della Nuova Sion, la Palestina, dove iniziavano i primi insediamenti. Per sua stessa ammissione il giudaismo non lo attraeva, perch\u00e9 cresciuto in un ambiente che poco o nulla aveva conservato delle radici e delle tradizioni ebraiche, ma venne in contatto con ebrei polacchi e russi educati nelle scuole talmudiche e che parlavano l'yiddish.\nIl primo approccio con questa cultura non fu proprio esaltante (vedi pgg. 120-121 e, in generale il capitolo XIII \u201cLa prima crociata\u201d) ma la combinazione di due fattori lo port\u00f2 a partire per la Palestina per dedicarsi alla causa sionista. Il primo furono i resoconti della prima rivolta araba in Palestina \u201ccon raccapriccianti particolari di bambini sgozzati a sciabolate come ai tempi di Erode, di pionieri ebrei uccisi dopo essere stati accecati ed evirati\u201d, il secondo fu una conversazione avuta in una notte del tardo autunno del 1925 con uno studente russo chiamato Orochov, morto suicida l'anno dopo, nella quale quest'ultimo sosteneva una posizione determinista della vita mentre Koestler affermava che, \u201dentro certi limiti, l'uomo ha la libert\u00e0 di decidere e l'assoluta padronanza del proprio destino\u201d. Il risultato fu l'abbandono degli studi universitari e la partenza per la Palestina come khaluts o pioniere. Lasci\u00f2 Vienna il primo aprile del 1926. Viene giudicato inidoneo per lavorare in una Kvutsa (gruppo o comunit\u00e0 agricola) e si reca prima ad Haifa, dove inizia la carriera giornalistica, e poi a Tel Aviv (tel significa colle e aviv primavera). L'atmosfera di Tel Aviv in quegli anni \u00e8 riportata nel suo romanzo, in parte autobiografico, \u201cLadri nella notte\u201d. Rientra a Berlino nella primavera del 1927 e nel settembre dello stesso anno trova il suo primo impiego stabile presso la casa editrice Ullstein, allora la pi\u00f9 importante della Germania, come corrispondente dalla Palestina dove resta fino a giugno del 1929, per trasferirsi a Parigi. Gustosa la descrizione del mondo della prostituzione, della case di tolleranza e della loro chiusura\nRitorna a Berlino il 14 settembre 1930, giorno delle elezioni al Reichstag per assumere la funzione di redattore scientifico. Inizia una sorta di epurazione all'interno della casa editrice Ullstein, dove la maggior parte dei redattori e degli impiegati era di origine ebraica. Anche per reazione all'arrendevolezza liberale e socialista davanti al nazismo, Koestler si avvicina alla dottrina marxista-leninista. Di rilievo l'analisi, a posteriori, dell'infatuazione comunista e dei metodi di propaganda utilizzati da Mosca.\nNell'estate del 1931 viene aggregato alla spedizione del Graf Zeppelin al Polo nord. Il 31 dicembre 1931 present\u00f2 domanda di iscrizione al Partito Comunista."}
{"id": "1090714", "revid": "1711941", "url": "https://it.wikipedia.org/wiki?curid=1090714", "title": "Albertine Sarrazin", "text": " Ci\u00f2 che contraddistingue la scrittrice \u00e8 una capacit\u00e0 di miscelare il francese colto - consegu\u00ec in carcere la maturit\u00e0 classica - con la lingua argot della malavita, appresa durante i suoi soggiorni carcerari. I romanzi di Albertine Sarrazin sono stati tradotti in numerose lingue.\nVita.\nAppena nata \u00e8 abbandonata dalla madre (probabilmente una ragazza spagnola di 15 anni) in un brefotrofio di Algeri, dove le viene impartito il nome di Albertine Damien, un nome di fantasia, essendo ignoti i genitori. A diciassette mesi la piccola \u00e8 adottata da un'anziana coppia (lui un tenente colonnello medico di 58 anni, Am\u00e9d\u00e9e Renoux, e lei una casalinga, di tre anni pi\u00f9 giovane del marito) che le d\u00e0 il proprio cognome, cambiandole contestualmente anche il nome in Anne-Marie. Le generalit\u00e0 di Anne-Marie Renoux le rimarranno fino all'ottobre del 1956, epoca in cui il Tribunale di Aix-en-Provence, su richiesta del padre adottivo, revocher\u00e0 l'adozione all'insaputa di Anne-Marie, che ne verr\u00e0 a conoscenza soltanto in occasione della preparazione dei documenti del matrimonio con Julien Sarrazin. Il matrimonio, avvenuto nel febbraio del 1959, consentir\u00e0 ad Albertine Damien di avere un nuovo cognome - non di fantasia, ma quello del marito.\nLa vita di Albertine fu una \"vita marginale\", basti pensare che trascorse complessivamente pi\u00f9 di otto anni della sua breve esistenza in prigione, dove fu rinchiusa a pi\u00f9 riprese per furto e una rapina a mano armata. Anche il marito Julien (conosciuto casualmente in occasione di un'evasione dal carcere, e sar\u00e0 proprio lui a consentirle di proseguire la fuga allorch\u00e9 piombata a terra da un'altezza di oltre dieci metri si ruppe un ossicino del piede essenziale alla deambulazione: l'astragalo) \u00e8 un piccolo malvivente, un ladro che trascorrer\u00e0 complessivamente ben 18 anni della sua vita in prigione.\nIn carcere Albertine scriver\u00e0 due romanzi che conosceranno immediatamente un grande successo: \"La Cavale\" (L'evasione, in lingua argot), che ricevette nel 1966 il prestigioso premio letterario delle \"Quattro giurie\" (Goncourt, Femina, Renaudot, Interalli\u00e9), e \"L'astragalo\". Entrambi i romanzi furono pubblicati in Francia dall'editore parigino Jean-Jacques Pauvert, a distanza di una settimana l'uno dall'altro, nell'ottobre del 1965. Un terzo romanzo, scritto in regime di libert\u00e0, comparir\u00e0 nelle librerie francesi sul finire del novembre 1966, sempre per i tipi dell'editore Jean-Jacques Pauvert: \"La via traversa\". Anche questo terzo romanzo conoscer\u00e0 un notevole successo.\nL'anno successivo, e precisamente il 10 luglio 1967, Albertine Sarrazin, non ancora trentenne, muore nella sala operatoria della clinica Saint-Roch di Montpellier, non risvegliandosi pi\u00f9 dall'anestesia dopo un intervento di nefrectomia.\nOpere.\nIn italiano \u00e8 stato tradotto da Marina Valente \"L'astragalo\" (Mondadori, 1966; poi, sempre nella traduzione della Valente con revisione di Sonia Trovatore, L'ancora del Mediterraneo, 2001) e da Aldo Giungi, cui si deve anche un'esauriente prefazione, \"La via traversa\" (La Tartaruga edizioni, 2004)."}
{"id": "1090721", "revid": "1060", "url": "https://it.wikipedia.org/wiki?curid=1090721", "title": "Carismi", "text": ""}
{"id": "1090724", "revid": "124123", "url": "https://it.wikipedia.org/wiki?curid=1090724", "title": "Georgij Aleksandrovi\u010d Ostrogorskij", "text": "Biografia.\nSuo padre era un professore di liceo e l'intera sua famiglia emigr\u00f2 in Finlandia durante la Rivoluzione di ottobre. Georg studi\u00f2 in Germania, a partire dal 1921, all'Universit\u00e0 Ruprecht Karl di Heidelberg, per specializzarsi poi in Francia in storia bizantina nel 1924-1925. Ottenne il suo dottorato a Heidelberg nel 1925 e inizi\u00f2 ad insegnare all'Universit\u00e0 di Breslavia, dove rimase fino al 1933, anno in cui lasci\u00f2 la Germania per la Jugoslavia. Tenne all'Universit\u00e0 di Belgrado lezioni di storia di Bisanzio fino al suo ritiro dalla docenza, nel 1973.\nIl suo \"magnum opus\", \"Storia dell'impero bizantino\", pubblicato inizialmente a Monaco di Baviera nel 1940, \u00e8 ancora oggi un punto di riferimento importante per tutti coloro che si occupano delle vicende dell'Impero romano d'Oriente."}
{"id": "1090726", "revid": "767487", "url": "https://it.wikipedia.org/wiki?curid=1090726", "title": "Albertino Bottoni", "text": "Biografia.\n\u00c8 stato uno dei grandi medici italiani del Rinascimento. La sua formazione avvenne nella citt\u00e0 natale, dove si laure\u00f2 in medicina e filosofia.\nDal 1555 divenne professore nell'Universit\u00e0 di Padova, dove insegn\u00f2 in successione \"logica\", \"medicina teorica straordinaria\", \"medicina pratica\" e \"medicina teorica ordinaria\". Introdusse l'uso del mercurio nella cura della sifilide. Fu rivale del medico padovano Ercole Sassonia, di cui tent\u00f2 d'impedirne l'insegnamento.\nI suoi contributi scientifici pi\u00f9 importanti riguardano le funzioni dirette alla conservazione dell'individuo e della specie, quindi nutrizione, crescita e generazione, che defin\u00ec \"tria suprema naturae munera\"."}
{"id": "1090728", "revid": "486946", "url": "https://it.wikipedia.org/wiki?curid=1090728", "title": "HNK Sibenik", "text": ""}
{"id": "1090730", "revid": "2091899", "url": "https://it.wikipedia.org/wiki?curid=1090730", "title": "James Alan Ball", "text": "Giocatore di , e , vinse con l' il , della cui finale venne giudicato il miglior giocatore.\nCon la nazionale ha giocato 72 gare segnando 8 gol: portava solitamente il numero 7. A livello di club vinse il campionato nel 1970 con l'Everton ma gioc\u00f2 anche per , Arsenal, Southampton, Eastern AA e Bristol Rovers. Ebbe anche una breve esperienza nella NASL: vest\u00ec le maglie di Vancouver Whitecaps e Philadelphia Fury.\nDopo aver lasciato il calcio fu allenatore di , Stoke City, Exeter City, Southampton e . Nel 2003 \u00e8 stato incluso nella prestigiosa English Football Hall of Fame per i meriti ottenuti nella lunga carriera. Rientra inoltre nella ristretta cerchia dei calciatori con almeno 1000 presenze in carriera.\nCarriera.\nGiocatore.\nClub.\nDopo aver lasciato la scuola, i Wolves, con i quali aveva firmato un contratto, decisero di non farlo giocare, cos\u00ec Ball cominci\u00f2 ad allenarsi con il Bolton Wanderers; anche loro per\u00f2 decisero di non dargli un contratto da professionista, in quanto il manager Bill Ridding asseriva che Ball era troppo piccolo.\nEsord\u00ec nel Blackpool, in quanto suo padre intercedette a suo favore con l'allenatore della squadra, un vecchio amico che gli doveva un favore. Inizi\u00f2 la sua carriera il 18 agosto 1962, in una partita di campionato contro il Liverpool, vinta 2-1. All'et\u00e0 di 17 anni e 98 giorni, Ball divent\u00f2 il pi\u00f9 giovane esordiente in Lega con la maglia del Blackpool. Il 21 novembre 1964 segn\u00f2 la sua prima tripletta da professionista, in un pareggio 3-3 con il Fulham al Craven Cottage.\nDopo la sua prestazione nel Mondiale 1966, vinto dall'Inghilterra, Ball attir\u00f2 l'attenzione di molti club pi\u00f9 prestigiosi di quello in cui giocava e alla fine fu venduto all'Everton per 112.000 sterline. Qui Ball fece parte del miglior centrocampo della sua generazione (affettuosamente chiamato \"La Santa Trinit\u00e0\") assieme a Colin Harvy e Howard Kendall. Ball \u00e8 stato determinante nella squadra che, nonostante alcune prestazioni non positive in FA Cup, ha conquistato il Football League Championship 1969-1970.\nNella stagione successiva fu il primo giocatore britannico, a partire dal Charity Shield vinto per 2-1 contro il Chelsea, a calzare delle scarpe bullonate di colore bianco.\nNel 1971 l'Arsenal ha pagato la cifra record di 220.000\u00a3 per portare Ball a giocare nelle sue file. In quegli anni Ball era nel suo miglior periodo di forma, ma nonostante ci\u00f2, la sua squadra non riusc\u00ec a vincere neppure un trofeo. Ne segu\u00ec un brutto periodo sia per lui, che qualche stagione dopo si infortun\u00f2 gravemente rompendosi la gamba, sia per i Gunners che chiusero quella stessa stagione in sedicesima posizione.\nDopo 217 presenze e 52 gol segnati con l'Arsenal, Ball fu trasferito al Southampton, dove riport\u00f2 la squadra in Prima Divisione e vinse un trofeo.\nDopo una parentesi nell'America del Nord, Ball torn\u00f2 al Blackpool, facendo sia il giocatore che l'allenatore. Torn\u00f2 quindi a Southampton, dove concluse la sua carriera.\nFu determinante anche in Nazionale e fu uno degli artefici del Mondiale 1966 conquistato dall'Inghilterra. Dopo il pensionamento, inizi\u00f2 per lui una carriera da allenatore che lo port\u00f2 a girare tutto il Regno Unito.\nNazionale.\nDebutt\u00f2 in Nazionale mentre militava nel Blackpool, sotto la commissione tecnica di Alf Ramsey, che lo fece esordire il 9 maggio 1965 a Belgrado, in un'amichevole pareggiata 1-1. Ramsey si stava preparando per la Coppa del Mondo di un anno dopo, che era l'Inghilterra ad ospitare.\nBall era il pi\u00f9 giovane dei 22 convocati, all'et\u00e0 di 21 anni. L'Inghilterra doveva esordire nel Mondiale contro la Germania Ovest. In quella partita, a cui assisteva una folla di 100.000 persone, Ball sfrutt\u00f2 un calcio d'angolo dalla destra e serv\u00ec un assist ad Hurst che segn\u00f2 il gol del definitivo 2-1.\nBall gioc\u00f2 anche i Mondiali 1970, in Messico, dove colp\u00ec una traversa contro il Brasile, ma il loro regno come campioni del mondo fin\u00ec in una partita persa 3-2 contro la Germania Ovest.\nIn una partita di qualificazione per i Mondiali 1974, Ball fu il secondo giocatore inglese ad essere espulso; manc\u00f2 quindi la partita di ritorno che si risolse con un pareggio che imped\u00ec all'Inghilterra di qualificarsi.\nPoco dopo decise di ritirarsi dalla scena internazionale.\nAllenatore.\nLa carriera manageriale di Ball inizi\u00f2 nel maggio 1984, con il Portsmouth, che port\u00f2 in prima divisione due anni dopo. Nonostante questo successo, Ball fu esonerato in seguito ad una lite con l'allora presidente del club Jim Gregory.\nIl mese seguente divenne l'assistente dell'allenatore del Colchester United per poi passare allo Stoke City ricoprendo lo stesso ruolo. In seguito al licenziamento dell'allenatore di questi ultimi, Ball venne promosso, con la squadra che retrocedette in terza divisione provocando l'esonero di Ball.\nVenne quindi assunto dal Southampton, ottenendo la salvezza con un decimo posto.\nDopo il successo, Ball fu nominato allenatore del Manchester City. La stagione fu un susseguirsi di sconfitte e Ball fu esonerato. Torn\u00f2 a Portsmouth, ritirandosi poi all'et\u00e0 di 54 anni.\nScomparsa.\nBall \u00e8 morto il 24 aprile 2007 a seguito di un attacco cardiaco mentre tentava di spegnere un piccolo incendio nel cortile della sua abitazione. Aveva 61 anni. I funerali si sono tenuti nella Cattedrale di Winchester il 3 maggio. Ball \u00e8 il secondo campione del mondo del 1966 a morire, dopo Bobby Moore, deceduto nel 1993. Verr\u00e0 sepolto nel cimitero di Hollybrook, nel distretto di Shirley, a Southampton."}
{"id": "1090732", "revid": "110157", "url": "https://it.wikipedia.org/wiki?curid=1090732", "title": "Prva hrvatska nogometna liga 2000-2001", "text": "La Prva hrvatska nogometna liga 2000-2001, conosciuta anche come 1. HNL 2000-2001, \u00e8 stata la decima edizione della massima serie del campionato di calcio croato, disputata tra il 30 luglio 2000 e il 27 maggio 2001, e conclusa con la vittoria del Hajduk Spalato, al suo quarto titolo (tredicesimo in totale).\nCapocannoniere del torneo fu Tomislav \u0160okota (Dinamo Zagabria), con 20 reti.\nFormula.\nLe squadre partecipanti furono dodici come nella passata stagione e disputarono una prima fase di andata e ritorno per un totale di 22 partite. \nLe prime sei giocarono i play-off per il titolo e l'ammissione alle coppe europee mantenendo i punti della prima fase mentre le ultime sei un girone di play-out al termine del quale l'ultima classificata spareggi\u00f2 contro la quinta della 2.HNL.\nLe squadre qualificate alle coppe europee furono sei: la vincente alla UEFA Champions League 2001-2002, la seconda, la terza e la vincitrice della coppa nazionale alla Coppa UEFA 2001-2002 e due ulteriori squadre alla Coppa Intertoto 2001.\nPrima fase.\nClassifica.\nLegenda:\nNote:\nSeconda fase.\n Le squadre mantengono i punti conquistati nella prima fase\nClassifica.\nLegenda:\nNote:\nSpareggio.\nSi affrontano il e il (5\u00ba in 2. HNL) per l'ultimo posto in massima serie nella stagione successiva. Il Marsonia si salva per la regola del gol fuori casa.\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: hajduk.hr"}
{"id": "1090736", "revid": "123537014", "url": "https://it.wikipedia.org/wiki?curid=1090736", "title": "Villa Salviati", "text": "Villa Salviati, o villa del Ponte alla Badia, si trova lungo l'omonima strada nei pressi di via Bolognese a Firenze.\nEsiste anche un accesso su via Salviati, con cancello in ferro battuto, e uno su via Faentina, al 261, che attraversa con un passaggio sospeso la ferrovia.\nStoria.\nNel XIV secolo qui si trovava il castello dei Montegonzi, costruito su terreni gi\u00e0 dei Del Palagio. Nel 1445, Arcangelo Montegonzi lo rivend\u00e9 a Alamanno Salviati, colui che introdusse in Toscana la coltivazione dell'uva salamanna e del gelsomino. Alamanno incaric\u00f2 maestranze michelozziane di ridurre il castello a villa, dotata di giardino e di un bosco. Nel 1490 i nipoti di Alamanno, spartendosi i beni dello zio, diedero la villa a Jacopo, imparentato con Lorenzo de' Medici. Nel 1493 vennero intraprese delle nuove, considerevoli opere di ristrutturazione, alle quali prese parte forse Giuliano da Sangallo e che durarono per circa un decennio. Prese parte ai lavori Giovan Francesco Rustici, che tra il 1522 e il 1526 realizz\u00f2 per la villa una serie di tondi in terracotta con soggetti mitologici (come \"Apollo e Marsia\" o \"Giove e Bellerofonte\").\nNel 1529 la dimora venne saccheggiata dalla fazione antimedicea e tra il 1568 e il 1583 Alamanno di Jacopo Salviati e suo figlio Jacopo ingrandirono e abbellirono ulteriormente la villa, con i giardini (1570-1579) e gli edifici che delimitano il confine nord e che creano una quinta scenografica collegata alla villa.\nIl giorno di capodanno del 1638 in questa villa fu portata al Salviati la testa recisa della sua amante Caterina Canacci, nascosta sotto la biancheria che la moglie del Salviati, Veronica Cybo, gli mandava settimanalmente.\nLa villa pass\u00f2 poi agli Aldobrandini-Borghese e il 30 dicembre 1844 venne acquistata \"a cancello chiuso\" (cio\u00e8 con tutti gli arredi) dall'inglese Arturo Vansittard. Pervenne poi al tenore Giovanni Matteo De Candia detto in arte Mario, che vi abit\u00f2 con la moglie, il soprano Giulia Grisi, al banchiere svedese Gustave Hagerman ed infine, nel 1901, ai Turri.\nDurante la seconda guerra mondiale fu sede di un comando alleato: Lensi Orlandi tratteggi\u00f2 il ricordo di visite notturne di \"gentili e ricche fiorentine, spesso mature matrone\", che \"varcaron la soglia di quelle sale per rendere adeguatamente onore agli ammiratissimi vincitori\".\nSegu\u00ec un lungo semi-abbandono, in cui la villa non fu accessibile nemmeno agli studiosi (la visit\u00f2 Lensi-Orlandi nel 1950, ma non pot\u00e9 Harold Acton nel 1973).\nNel 2000 il complesso monumentale, insieme ai suoi giardini, \u00e8 stato acquistato dal governo italiano per essere destinato all'Istituto Universitario Europeo, che ne ha fatto la sede degli Archivi Storici dell'Unione Europea; si possono citare, fra i vari documenti in essi contenuti, le carte personali dei padri fondatori, come Alcide De Gasperi, Paul-Henri Spaak, Altiero Spinelli ed Ernesto Rossi. \nIl termine dei lavori di ristrutturazione \u00e8 avvenuto nell'ottobre 2009 e il 17 dicembre 2009 il Presidente della Repubblica Giorgio Napolitano ha inaugurato gli Archivi Storici dell'Unione Europea.\nQuesta villa era in comunicazione con villa Emilia (che si trovava pi\u00f9 in alto) \u2013 che anticamente era un convento di monache cistercensi soppresso nel 1453 \u2013 tramite una galleria sotterranea: da qui l'altro nome con cui la villa \u00e8 nota, \"del Ponte alla Badia\".\nArchitettura.\nIl corpo principale della villa rivela le sue origini militari, soprattutto nella due torrette merlate, in angolo, e nel coronamento col camminamento su beccatelli, molto simile, per esempio, a quello della villa di Careggi. \u00c8 composto da due corpi di fabbrica addossati, ma dalle caratteristiche architettoniche simili: quello est \u00e8 pi\u00f9 massiccio e alto, quello ovest \u00e8 di volume e altezza minori.\nL'edificio \u00e8 disposto attorno al cortile centrale, porticato su tre lati con colonne in pietra serena con capitelli corinzi; la trabeazione verso l'interno \u00e8 decorata da fregi a graffito, con i tondi del Rustici inseriti in questa fascia in corrispondenza degli archi a tutto sesto.\nGli ambienti interni sono spesso coperti da volte unghiate, a botte e a crociera.\nGiardini.\nSi arriva al prospetto sud della villa attraverso un lungo viale di cipresso che portava anticamente alla via Faentina e che dopo la costruzione della ferrovia \u00e8 stato modificato creando un passaggio su di essa.\nIl giardino all'italiana, antistante la villa, \u00e8 costruito su tre terrazze a livelli diversi e, sebbene in restauro, \u00e8 composto da aiuole geometriche in bosso con essenze fiorite. La propriet\u00e0 \u00e8 poi circondata da un vasto parco all'inglese, dove si trovano, tra l'altro, un boschetto di bamboo, due laghetti e, sparsi qua e l\u00e0, vari elementi di arredo, come statue, tempietti, grotte, fontane, padiglioni e altro."}
{"id": "1090741", "revid": "13604", "url": "https://it.wikipedia.org/wiki?curid=1090741", "title": "Facebox", "text": ""}
{"id": "1090744", "revid": "1305772", "url": "https://it.wikipedia.org/wiki?curid=1090744", "title": "Lucio Cornelio Cinna", "text": "Lucio Cornelio Cinna fu il nome di diversi personaggi della storia romana:"}
{"id": "1090747", "revid": "8379718", "url": "https://it.wikipedia.org/wiki?curid=1090747", "title": "Goliardismo", "text": ""}
{"id": "1090755", "revid": "287204", "url": "https://it.wikipedia.org/wiki?curid=1090755", "title": "Viterico", "text": "Origine.\nNobile visigoto della fazione Ariana\nBiografia.\nNella primavera del 602, Viterico, che era stato uno dei cospiratori, col vescovo di Merida, Sunna, per ristabilire l'arianesimo nel 589, ebbe il comando dell'esercito che avrebbe dovuto combattere i Bizantini, per cacciarli dalla penisola iberica.\nInvece di impegnarsi contro i nemici, Viterico, con l'appoggio di una parte della nobilt\u00e0 visigota, nella primavera del 603, invase il palazzo reale e depose il giovane re, Liuva II; dopo averlo imprigionato gli fece tagliare la mano destra.\nNell'estate del 603, Viterico fece condannare a morte Liuva ed appena la sentenza fu eseguita, fu eletto re dei Visigoti, riportando cos\u00ec sul trono un re Ariano.\nDurante il suo regno port\u00f2 avanti la guerra contro i Bizantini, con qualche successo, probabilmente nel 605, occup\u00f2 \"Sagontia\" o \"Gisgonza\". Prima del 610, fu conquistata anche \"Bigastrum\", vicino a Cartago Nova, perch\u00e9 il suo vescovo partecip\u00f2 ad un concilio di Toledo, nello stesso anno.\nNel 606, la figlia, Ermenberga, fu inviata in sposa al re de Franchi di Burgundia Teodorico II a Chalon-sur-Sa\u00f4ne; fu ricevuta con tutti gli onori, ma Brunilde e Teudila, rispettivamente nonna e sorella del re, riuscirono a rinviare le nozze, con vari pretesti e nel frattempo fecero in modo che il re cambiasse idea sulla futura sposa, tanto che dopo un anno Ermenberga fu rinviata a Toledo, privata per\u00f2 della dote.\nViterico, adirato per tale trattamento, riusc\u00ec ad organizzare una alleanza a quattro, col re dei Franchi d'Austrasia, Teodeberto II, col re dei Franchi di Neustria, Clotario II, e col re dei Longobardi, Agilulfo, per poter conquistare la Burgundia; ma, a parte qualche scaramuccia, l'alleanza non port\u00f2 i frutti sperati, tanto che Sant'Isidoro di Siviglia, nella sua cronaca, non menziona alcun avvenimento di riguardo.\nNell'aprile del 610, la fazione dei nobili cattolici lo assassin\u00f2, durante un banchetto, ed il suo corpo fu trascinato per le strade di Toledo. Il duca di Narbona, Gundemaro, fu proclamato re.\nDiscendenti.\nViterico ebbe una moglie, di cui non si conoscono n\u00e9 gli ascendenti n\u00e9 il nome, che gli diede una figlia:"}
{"id": "1090756", "revid": "339392", "url": "https://it.wikipedia.org/wiki?curid=1090756", "title": "Peltobatrachidae", "text": ""}
{"id": "1090768", "revid": "125382148", "url": "https://it.wikipedia.org/wiki?curid=1090768", "title": "La scrittura invisibile - Autobiografia 1932-1940", "text": "La scrittura invisibile. Autobiografia 1932-1940 (titolo orig. \"The Invisible Writing: The Second Volume Of An Autobiography, 1932-40\") \u00e8 il secondo volume dell'autobiografia di Arthur Koestler, pubblicato nel 1954.\nTema.\nL'incipit del libro ne \u00e8 anche la migliore sintesi. Gli anni che vanno dal 1931 al 1938 sono quelli della militanza comunista che terminer\u00e0 con una profonda e sofferta disillusione da parte di Koestler.\nIl lungo viaggio per tutta la Russia, che proprio in quell'anno, il 1932, fu colpita da una grave carestia in parte per cause naturali, ma soprattutto frutto della collettivizzazione delle terre, offre l'opportunit\u00e0 di prendere in esame quanto le fede politica possa influenzare anche il giudizio delle cose pi\u00f9 evidenti. Fondamentalmente, con quel viaggio inizia il distacco dell'autore dal comunismo, distacco che avverr\u00e0 molto pi\u00f9 tardi e non senza fatica, quando si consumeranno le purghe staliniane e l'epoca del terrore, inaugurata dal processo a Bucharin. L'uscita dal partito sar\u00e0 solo procrastinata dall'avvento della dittatura di Franco in Spagna, dove Koestler si recher\u00e0 due volte, la seconda per essere imprigionato e condannato a morte, esperienza che racconter\u00e0 in Dialogo con la morte.\nCome sempre, Koestler conduce un'analisi introspettiva il cui significato investe il percorso culturale di una generazione di intellettuali che hanno segnato il secolo scorso, scandito dalla rivoluzione bolscevica, dall'avvento del nazifascismo, dalla guerra civile spagnola e dal secondo conflitto mondiale.\nIl racconto del viaggio in Russia \u00e8 affascinante perch\u00e9 fornisce un'immagine precisa di quanto questo paese sia sconfinato e diverso nelle sue culture. Buchara, Samarcanda, Baku sono nomi evocativi di un mondo lontano, ma nella descrizione di Koestler non hanno nulla di affascinante e di misterioso. Sono solo avamposti di una burocrazia che sta pervadendo tutto il territorio e che si sta impadronendo della vita di ogni cittadino.\nIn questo diario vi \u00e8 anche la significativa descrizione dell'organizzazione propagandistica che il Comintern conduceva in tutta Europa, a capo della quale vi erano Willi M\u00fcnzenberg e Otto Katz. In questo resoconto, dal di dentro, si pu\u00f2 intuire come fosse estesa ed efficiente questa rete di propaganda che, gi\u00e0 allora, grazie alle capacit\u00e0 e all'intelligenza di Willi e Otto usava mezzi raffinati per la formazione dell'opinione pubblica.\nIl lavoro a Parigi con M\u00fcnzenberg e Katz occupa la parte centrale del libro nella quale si sviluppano anche i primi dubbi sulle fede comunista. Ci\u00f2 che trattiene Koestler dall'abbandonare il partito \u00e8 l'inizio della guerra civile spagnola che porter\u00e0 il generale Franco al potere. L'autore si reca in Spagna per la prima volta ufficialmente come corrispondente del \"News Chronicle\", di fatto come spia del partito. Scoperto sta per essere arrestato, ma riesce a fuggire raggiungendo Gibilterra. Ritorna in Spagna una seconda volta, a Malaga, dove invece viene arrestato e trasferito nella prigione di Siviglia dove resta per pi\u00f9 di tre mesi in attesa di essere giustiziato (vedi \u201cDialogo con la morte\u201d), ma viene liberato grazie alla mobilitazione dell'opinione pubblica inglese e internazionale nella quale ha un ruolo fondamentale l'ex moglie Dorothy.\nRitorna a Parigi dove viene nuovamente arrestato e rinchiuso nel campo di concentramento di Vernet (vedi Schiuma della terra) per poi fuggire definitivamente in Inghilterra.\nDivertente come Koestler descrive il metodo dialettico usato dal Partito nelle discussioni: \u00abIl linguaggio, e con esso il pensiero, erano sottoposti a un processo di disidratazione, e si cristallizzavano negli schemi prefissati dal gergo marxista. C'era forse una ventina di aggettivi il cui uso era sia sicuro che obbligatorio, come: decadente, ipocrita, morboso (per la borghesia capitalista); eroico, disciplinato, dotato di coscienza di classe (per il proletariato rivoluzionario); piccolo-borghese, romantico, sentimentale (per gli scrupoli umanitari); opportunista e settario (rispettivamente per le deviazioni di destra e di sinistra); meccanicista, metafisico, mistico (per l'approccio intellettuale sbagliato); dialettico, concreto (per l'approccio corretto); ardente (protesta), fraterno (saluto); salda (lealt\u00e0 verso il Partito). Lo stesso uso \u00e8 invalso ancora nei decenni successivi\u00bb."}
{"id": "1090778", "revid": "151034", "url": "https://it.wikipedia.org/wiki?curid=1090778", "title": "Wladyslaw Stanislaw Reymont", "text": ""}
{"id": "1090780", "revid": "4541", "url": "https://it.wikipedia.org/wiki?curid=1090780", "title": "Gen rosso", "text": ""}
{"id": "1090802", "revid": "767487", "url": "https://it.wikipedia.org/wiki?curid=1090802", "title": "Strawberry Shake Sweet", "text": " \u00e8 un manga yuri dell'autrice Shizuru Hayashiya. In principio, il suo nome era \"Strawberry Shake\" e il manga veniva pubblicato sulla rivista \"Yuri Shimai\", ma dopo la chiusura di quest'ultima, Strawberry Shake Sweet ha ripreso vita sul magazine \"Comic Yuri Hime\", cambiando titolo, ma riprendendo esattamente da dove era stato interrotto. \nTrama.\nStrawberry Shake racconta le vicende di due giovanissime idol, Julia e Ran, alle prese con il mondo della televisione e della moda, in Giappone. Il manga, ruota soprattutto intorno ai sentimenti di Julia nei confronti di Ran-chan, di qualche anno pi\u00f9 piccola, sentimenti di chiara natura sentimentale, non ancora rivelati per paura di rovinare l'amicizia esistente fra le due. \nPersonaggi.\nJulia \u00e8 la vera e propria protagonista del manga. Si tratta di una diciassettenne dotata di un talento innato, una vera e propria star che la compagnia \"Shanghai Talent Limited\" cura con particolare attenzione e dedizione. Proprio, per\u00f2, a causa di questa sua bravura, un giorno le viene affidata la giovane Ran, una ragazza dal chiaro aspetto occidentale, cui Julia dovr\u00e0 far da senpai per permetterle di integrarsi nel mondo della televisione e della moda. In principio, Julia si dimostra ostile nei confronti della nuova arrivata, spaventata soprattutto dalla sua freschezza e dal suo aspetto che sposa perfettamente i caratteri giapponesi con quelli occidentali, ma ben presto, l'idol giapponese si innamora inevitabilmente dell'altra, dando vita alle vicende vere e proprie del manga.\nCaratterialmente, Julia \u00e8 testarda e spesso risulta difficile rapportarsi con lei, soprattutto quando si mette in testa qualcosa. Per assurdo, cambia completamente carattere - divenendo estremamente docile - quando c'\u00e8 in giro Ran.\nRan \u00e8 la nuova arrivata presso la compagnia \"Shanghai Talent Limited\". Si tratta di una sedicenne molto attraente, particolarmente alta e che risponde al classico stereotipo del maschiaccio, sebbene solo da un punto di vista fisico. Caratterialmente, Ran \u00e8 sempre allegra, energica, ma spesso molto ingenua, tant'\u00e8 che - seppur a sua volta innamorata di Julia - non immagina assolutamente i sentimenti che l'altra prova nei suoi confronti. \nSaeki-san \u00e8 la manager personale di Julia ed \u00e8 una delle persone a conoscenza dei sentimenti che la idol giapponese prova nei confronti di Ran. A differenza, per\u00f2, di altri, Saeki si dimostra quasi sempre preoccupata di fronte al rapporto esistente fra Julia e Ran, consapevole che una loro eventuale relazione potrebbe rovinare le carriere di entrambe, motivo per cui la si vede spesso tramare per impedire a Julia di confessarsi a Ran. Caratterialmente, Saeki-san \u00e8 una persona normalmente calma, ma il comportamento della sua pupilla la spinge spesso all'esasperazione. \nHaruna \u00e8 un'altra delle ragazze della compagnia \"Shanghai Talent Limited\", ed \u00e8 pi\u00f9 piccola rispetto a Julia e Ran. Innamorata di Kaoru, la parrucchiera della compagnia, fa di tutto per riuscire a mettersi in mostra di fronte ai suoi occhi, sebbene tali tentativi siano sempre destinati al fallimento, determinato il fatto che Kaoru \u00e8 a sua volta innamorata di Saeki-san. Nonostante sia una idol, Haruna \u00e8 molto timida e la si vede spesso in un atteggiamento chiaramente imbarazzato, soprattutto quando \u00e8 vittima di Kaoru e delle sue battute a doppio senso.\nKaoru \u00e8 la parrucchiera della compagnia, e di Julia in particolare. Si tratta di una persona sempre allegra, molto estroversa e che adora mettere in imbarazzo le persone che le stanno intorno, soprattutto Saeki-san ed Haruna. Consapevole dei sentimenti che quest'ultima prova nei suoi confronti, \u00e8 per\u00f2 innamorata di Saeki, sebbene la manager non sembri interessata ad un'eventuale loro relazione. \nRyou \u00e8 la cantante solista, nonch\u00e9 leader, delle Zlay, un gruppo pop che rappresenta una parodia della band giapponese Glay. Ryou \u00e8 orgogliosamente omosessuale ed \u00e8 a sua volta perfettamente consapevole dei sentimenti che Julia e Ran provano l'una nei confronti dell'altra, sebbene non siano ancora riuscite a dichiararsi a vicenda. Sentimentalmente, \u00e8 legata a Reki.\nReki \u00e8 un altro membro del gruppo Zlay. A differenza di Ryou, Reki \u00e8 molto pi\u00f9 calma e tranquilla, ma nonostante ci\u00f2 \u00e8 anche una persona molto schietta e diretta, che non ha nessuna remora nel rivelare le proprie sensazioni o pareri personali, spesso rischiando di risultare brutale, nella sua onest\u00e0.\nCollegamenti esterni.\n[[Categoria:Yonkoma]]\n[[Categoria:Anime e manga yuri]]"}
{"id": "1090803", "revid": "117683", "url": "https://it.wikipedia.org/wiki?curid=1090803", "title": "Iesolo", "text": ""}
{"id": "1090806", "revid": "64280", "url": "https://it.wikipedia.org/wiki?curid=1090806", "title": "Strawberry Shake", "text": ""}
{"id": "1090810", "revid": "1305772", "url": "https://it.wikipedia.org/wiki?curid=1090810", "title": "Interblocco ricontrollato", "text": "L'interblocco ricontrollato o Double Checked Locking \u00e8 uno dei pi\u00f9 subdoli antipattern della programmazione concorrente, principalmente in Java. A prima vista sembra un utile strumento per migliorare le prestazioni, tuttavia questo schema non funzionava prima dell'introduzione dell'attuale \"JavaMemoryModel\".\nEsempio.\npublic class DoubleCheckedLocking {\n private static Resource _instance;\n public static Resource getInstance() {\n if (_instance == null) {\n synchronized (DoubleCheckedLocking.class) {\n if (_instance == null) {\n _instance = new Resource();\n return _instance;\nInizializzare un oggetto comporta la scrittura di alcune variabili (stato dell'oggetto), pubblicare un oggetto riguarda la scrittura di altre variabili (il reference). Se non si assicura che l'inizializzazione di un oggetto accada prima che un thread possa leggerne il reference, la scrittura del reference pu\u00f2 essere riordinata con le scritture dello stato dell'oggetto.\nIn tale caso un Thread pu\u00f2 vedere un valore aggiornato per il reference, ma un valore non aggiornato per alcune delle variabili che compongono lo stato dell'oggetto. Si ottiene quindi il reference ad un oggetto parzialmente costruito.\nSenza utilizzare tecniche troppo elaborate e spesso inutili \u00e8 possibile risolvere il problema con il seguente codice:\npublic class EagerInstantiation {\n private static final Resource _instance = new Resource();\n public static Resource getResource() {\n return _instance; // :-)\nUn'alternativa \u00e8 l'utilizzo di una variabile booleana che mantenga lo stato dell'inizializzazione dell'istanza del singleton. Questo impedisce che thread concorrenti possano ottenere un riferimento all'istanza prima che il costruttore dell'oggetto abbia terminato e reso l'oggetto consistente:\npublic class DoubleCheckedLocking {\n private static Resource _instance;\n private static boolean initialized = false;\n public static Resource getInstance() {\n if (!initialized) {\n synchronized (DoubleCheckedLocking.class) {\n if (!initialized) {\n _instance = new Resource();\n initialized = true;\n return _instance;\nIl momento in cui avviene l'istruzione di assegnazione alla variabile booleana garantisce che il costruttore abbia terminato l'inizializzazione dell'oggetto.\nAnche nello scenario in cui il thread che ha avviato la costruzione dell'oggetto non sia ancora uscito dalla sezione critica, qualsiasi altro thread concorrente che ottenga un esito negativo dal primo test fuori dalla sezione critica, restituir\u00e0 direttamente (senza attendere sul mutex) l'oggetto correttamente inizializzato.\nQuesta soluzione al problema, quindi, si basa sull'idea di non testare direttamente il riferimento all'oggetto, ma una variabile distinta che sia stata settata successivamente alla costruzione dell'oggetto."}
{"id": "1090819", "revid": "767487", "url": "https://it.wikipedia.org/wiki?curid=1090819", "title": "Sol levante (film)", "text": "Sol levante (\"Rising Sun\") \u00e8 un film del 1993 diretto da Philip Kaufman, tratto dall'omonimo romanzo di Michael Crichton.\nTrama.\nLos Angeles, durante una serata di gala presso il quartier generale di Nakamoto, appena inaugurato, un keiretsu giapponese, una ragazza di nome Cheryl Lynn Austin, viene trovata morta, apparentemente dopo un violento incontro sessuale. Il detective di polizia Webster \"Web\" Smith e John Connor, ex capitano di polizia ed esperto di affari giapponesi, vengono inviati come collegamento tra i dirigenti giapponesi e l'ufficiale inquirente, l'ex socio di Smith Tom Graham. Durante l'inchiesta iniziale, Connor e Smith riesaminano le riprese della telecamera di sorveglianza e si rendono conto che manca uno dei dischi.\nSmith e Connor sospettano Eddie Sakamura, il fidanzato yakuza di Cheryl, di averla uccisa e lo interrogano a una festa in casa. Sakamura promette di portare qualcosa a Connor e Connor a malincuore lo lascia andare dopo aver confiscato il suo passaporto. Ishihara, un impiegato di Nakamoto che Connor aveva precedentemente interrogato, consegna il disco mancante, che mostra chiaramente Sakamura che uccide Cheryl. Graham e Smith guidano un'incursione SWAT sulla casa di Sakamura. Prova a fuggire in un'auto sportiva, ma si schianta e viene ucciso.\nSmith scopre che Sakamura aveva tentato di contattarlo in merito al disco mancante, quindi lui e Connor portano il disco a un esperto, Jingo Asakuma, che rivela che il disco \u00e8 stato modificato digitalmente per implicare Sakamura.\nNakamoto \u00e8 nel bel mezzo di trattative delicate per l'acquisizione di una societ\u00e0 americana di semiconduttori, con il senatore John Morton, un ospite alla festa, cambiando bruscamente la sua posizione su un disegno di legge che impedirebbe la fusione. Sospettando che il suo improvviso spostamento sia in qualche modo legato all'omicidio, Connor e Smith tentano di interrogarlo nel suo ufficio della compagnia, ma senza successo. Al ritorno nell'appartamento di Smith, il duo trova Sakamura vivo e vegeto. Rivela che quel giorno era stato pedinato da Tanaka, un agente di sicurezza di Nakamoto che cercava di localizzare il disco originale. Non volendo essere visto con Sakamura, Tanaka ha rubato la sua auto sportiva e si \u00e8 suicidato facendola precipitare. Sakamura consegna a Connor il disco originale, ma prima che possa partire, il tenente Graham arriva con Ishihara. Sakamura viene ucciso combattendo contro gli uomini di Ishihara, e Smith viene colpito e lasciato a morte, sopravvivendo solo grazie a un giubbotto antiproiettile.\nDopo essere stato interrogato, Smith viene messo in congedo retribuito a causa di un'indagine in corso su una precedente accusa di corruzione. Raggruppati con Connor e Jingo, i tre vedono il filmato di sorveglianza originale, che mostra il senatore Morton mentre esegue l'asfissia erotica su Cheryl. Credendo falsamente di averla uccisa, Morton cambia posizione sul disegno di legge per rimanere nelle grazie di Nakamoto. Dopo aver lasciato la sala del consiglio, il filmato mostra un'altra figura che si avvicina e uccide Cheryl per strangolamento.\nSperando di far saltar fuori l'assassino, Connor e Smith inviano un fax a Morton che mostra il suo coinvolgimento nell'omicidio. Morton contatta Ishihara, rivelando all'esecutivo di essere al sicuro, e poi Morton si suicida. Connor, Smith e Jingo interrompono i negoziati di fusione per mostrare al filmato di sorveglianza del presidente Nakamoto Yoshida. Bob Richmond, un avvocato americano che lavora per Nakamoto, si rivela essere l'assassino e cerca di scappare, solo per essere poi ucciso dagli amici di Sakamura.\nYoshida prova l'innocenza sua e dei suoi colleghi, esiliando silenziosamente Ishihara in un lavoro d'ufficio in Giappone. Smith porta Jingo a casa, dove mette in dubbio se Richmond fosse davvero l'assassino, o se stesse semplicemente proteggendo qualcuno pi\u00f9 in alto nella compagnia.\nDifferenze tra il film ed il romanzo.\nRispetto al romanzo di Michael Crichton, il film smussa la parte relativa \"all'invasione commerciale nipponica\" negli Stati Uniti. Evidenzia invece alcune parti relative alle tradizioni, mentalit\u00e0 e azioni orientali.&lt;br&gt;\nInoltre vengono cambiati alcuni nomi: il tenente Smith viene ribattezzato \"Webster\" (nel romanzo si chiama \"Peter\"), cos\u00ec come l'informatica Asakuma diventa \"Jingo\" (nel romanzo \"Theresa\").&lt;br&gt;\nAnche i legami sentimentali tra la Asakuma e Connor sono un'innovazione del film rispetto al romanzo."}
{"id": "1090821", "revid": "701660", "url": "https://it.wikipedia.org/wiki?curid=1090821", "title": "Castello dei Conti Guidi (Vinci)", "text": "Il castello dei Conti Guidi si trova a Vinci, al centro dell'antico borgo fortificato.\nStoria e descrizione.\nDopo numerose vicissitudini e modifiche della struttura originaria, il castello torn\u00f2 di propriet\u00e0 del Comune di Vinci nel 1919. Dal 1953 ospita il Museo Leonardiano.\nIl castello, noto nella tradizione popolare come \u201ccastello della nave\u201d per la forma allungata e la torre che rimandano alla sagoma di un'imbarcazione a vela, conserva all'interno stemmi affrescati e scolpiti, memoria dei podest\u00e0, e la ceramica \"Madonna con il Bambino\" di Giovanni della Robbia del 1523.\nAll'interno del castello si trova la villa Vignozzi la cui immagine era riprodotta sulla prima serie delle vecchie banconote da 50.000 lire.\nNella piazza retrostante il Museo Leonardiano si trova la grande scultura lignea di Mario Ceroli, \"L'Uomo di Vinci\" (1987), ispirata alla celebre riproduzione di Leonardo dell'Uomo vitruviano."}
{"id": "1090822", "revid": "123300700", "url": "https://it.wikipedia.org/wiki?curid=1090822", "title": "Modello (scienza)", "text": "Un modello, nella terminologia della scienza, \u00e8 un insieme di teorie che descrive un fenomeno in modo oggettivo. L'obiettivo di un modello matematico \u00e8 quello di poter analizzare, studiare, comprendere, quantificare ed elaborare il fenomeno in questione. \nLa costituzione di un modello scientifico o tecnico, per quanto possa essere genericamente orientata o guidata in partenza da una teoria metafisica, \u00e8 sempre il risultato di un contesto della prova rigoroso, predisposto in modo tale da non essere minimamente influenzato dalle aspettative e dall'interpretazione soggettiva dell'osservatore (si dice che l'osservazione e l'esperienza scientifiche, su cui si fonda la formulazione di modelli teorici validi, sono invarianti rispetto all'osservatore).\nSignificati specifici.\nNell'ambito delle singole scienze il termine modello assume di volta in volta connotazioni pi\u00f9 specifiche:"}
{"id": "1090823", "revid": "834", "url": "https://it.wikipedia.org/wiki?curid=1090823", "title": "RnS", "text": ""}
{"id": "1090824", "revid": "93066", "url": "https://it.wikipedia.org/wiki?curid=1090824", "title": "Rinnovamento nello Spirito", "text": ""}
{"id": "1090825", "revid": "287204", "url": "https://it.wikipedia.org/wiki?curid=1090825", "title": "Osborne Reynolds", "text": "Per i suoi fondamentali lavori di idraulica e di idrodinamica fu chiamato ad occupare la prima cattedra di ingegneria dell'Owen College e fu nominato membro della Royal Society.\nLe sue ricerche sulla condensazione e sul trasferimento del calore fra solidi e liquidi portarono ad importanti modifiche nelle caldaie e nei condensatori delle macchine a vapore.\nGli studi sulle pompe rotative sono stati basilari per l'ulteriore sviluppo in questo campo.\nDi fondamentale importanza furono i suoi studi sul moto dei fluidi reali, cio\u00e8 non privi di viscosit\u00e0.\nReynolds distinse un moto laminare, in cui i singoli straterelli, nei quali si pu\u00f2 immaginare suddiviso un liquido fluente in un condotto, si muovono parallelamente gli uni agli altri, e un moto vorticoso o turbolento.\nIl nome del fisico inglese rimane legato al cosiddetto numero di Reynolds: per ogni situazione sperimentale vi \u00e8 un numero di Reynolds critico per il quale il fluido passa dal moto laminare al moto turbolento."}
{"id": "1090826", "revid": "729019", "url": "https://it.wikipedia.org/wiki?curid=1090826", "title": "Lucio Cornelio Cinna (pretore 44 a.C.)", "text": "Figlio del Lucio Cornelio Cinna console negli anni 87, 86, 85 e 84 a.C., e fratello della moglie di Gaio Giulio Cesare Cornelia Cinna, appartenne anch'egli alla parte democratica e fu pretore nel 44 a.C.; partecip\u00f2 alla congiura delle idi di marzo. Sposato con la figlia di Pompeo Magno, Pompeia, ebbe da lei il figlio Gneo Cornelio Cinna Magno, console nel 5 D.C. Odiato come il padre, al suo posto fu ucciso Elvio Cinna (per alcuni l'omonimo poeta), per sbaglio scambiato dai sicari."}
{"id": "1090827", "revid": "767487", "url": "https://it.wikipedia.org/wiki?curid=1090827", "title": "Alberto Valera", "text": "Carriera.\n\u00c8 stato uno dei protagonisti dei successi dell'ASSI Milano negli anni venti: ha giocato con la societ\u00e0 milanese dal 1921 al 1927, saltando solo il campionato del 1925 e vincendo cinque scudetti. \u00c8 stato anche tra i pionieri della nazionale maschile, con cui ha giocato le prime due partite della sua storia sportiva."}
{"id": "1090828", "revid": "729019", "url": "https://it.wikipedia.org/wiki?curid=1090828", "title": "Carlo Maria Piazza", "text": "Fu uno di quei piloti che riempirono le cronache dei primi del Novecento con le loro spericolate imprese, con le quali affrettarono l'evoluzione tecnica dell'aviazione; egli favor\u00ec inoltre la nascita dell'aeronautica militare italiana.\nBiografia.\nCarlo Maria Piazza nasce a Busto Arsizio il 21 marzo 1871.\nPrima ancora che si giungesse agli anni del pionierismo aviatorio, egli aveva dimostrato nella sua lunga carriera militare indubbie doti sportive e di coraggio. Sin dal 1895 si pu\u00f2 dire che non vi sia stato anno durante il quale non abbia conquistato una medaglia o un diploma di onore nel corso di importanti manifestazioni e concorsi. Primeggiava nella scherma e nel tiro alla pistola, ma la sua passione vera era rappresentata dall'equitazione, alla quale dedic\u00f2 interessanti studi, ottenendo un diploma d'onore a Novara nel 1896 e il primo premio con la medaglia d'oro al concorso ippico di Pesaro nel 1899.\nConfermando la regola, Carlo Maria Piazza fu uno dei tanti ufficiali (in tal caso di artiglieria) che pass\u00f2 all'aviazione. Ufficialmente consegu\u00ec il brevetto di pilota il 30 giugno 1911 a Somma Lombardo, a cui aggiunse il successivo 1\u00ba agosto quello militare. In realt\u00e0 da oltre un anno si muoveva nel campo aviatorio ed era in stretto contatto con quei costruttori e piloti che introducevano il volo in diverse localit\u00e0 d'Italia, specie alla Malpensa.\nLa notoriet\u00e0.\nTutti ci\u00f2 valse \nAcquisisce notoriet\u00e0 nel 1911 quando tra il 22 ed il 29 agosto, durante le grandi manovre dell'esercito effettuate in Monferrato, per la prima volta in Italia (ci aveva preceduti la Francia) si ebbe un impiego militare dell'aviazione. Piazza, a bordo di un monoplano monoposto Bl\u00e9riot XI, era il comandante della flottiglia posta a disposizione del partito rosso. Nonostante il vento impetuoso e la fitta nebbia, fu dimostrato che i compiti dell'osservazione delle mosse del nemico potevano essere svolti con enorme profitto tattico.\nTutti ci\u00f2 valse a lui ed a altri piloti militari l'invito a partecipare al primo circuito aereo italiano organizzato da \"Il Resto del Carlino\" sul percorso Bologna-Venezia-Bologna. Il capitano Piazza risult\u00f2 primo in tutte e tre le tappe e nel computo finale, ma essendo la sua partecipazione \"fuori concorso\" non ottenne il premio in denaro, che invece and\u00f2 ad Andrea Frey pur essendo distaccato di oltre 14 ore. A lui restarono quattro medaglie d'oro e una coppa d'argento.\nLa guerra Italo-Turca.\nLe manovre militari risultarono quanto mai proficue poich\u00e9 nel mese di settembre, a seguito della guerra Italo-Turca, si aveva la mobilitazione delle nostre squadriglie e Piazza si imbarcava da Napoli il 13 ottobre al comando della 1\u00aa Flottiglia Aeroplani composta da sette aerei. Le operazioni cominciavano immediatamente sia a fini esplorativi che offensivi. In tale caso dagli aerei venivano gettate bombe sul nemico che avevano pi\u00f9 che altro effetto psicologico data l'imprecisione dei lanci. Piazza si specializz\u00f2 in particolare nella fotografia aerea e nella compilazione di carte topografiche.\nIl 23 ottobre 1911 fu protagonista con il Bl\u00e9riot XI del primo volo di ricognizione della storia durante la Guerra di Libia.\nL'esperienza bellica fu messa a frutto nella scuola militare di aviazione costituita nel 1912 ad Aviano e diretta dai capitani Cuzzocrea e Piazza, il quale nel contempo compiva dimostrazioni e prove anche a San Giusto, Mirafiori e Vizzola Ticino. Qui entrava in contatto con i fratelli Caproni, stabilendo una lunga e sincera amicizia.\nEra il tempo in cui si svolgeva in tutto il Paese la sottoscrizione \u201cpro flotta aerea\u201d allo scopo di donare al nostro esercito alcune decine di aerei, e Piazza si scopr\u00ec caloroso conferenziere. Parl\u00f2 a Milano, Torino, Bologna, Brescia, Venezia e in molti altri luoghi richiamando con la sua fama un folto pubblico. Inoltre la sua competenza tecnica gli fece svolgere un ruolo di primo piano durante il primo concorso militare d'aeroplani tenutosi a Mirafiori nel 1913. Per questo insieme di attivit\u00e0 la monarchia gli concesse diversi riconoscimenti tra cui il titolo di cavaliere dell'ordine della corona.\nIl primo atterraggio in alta montagna.\nMa veniamo alla pi\u00f9 famosa avventura di Carlo Maria Piazza. Nel pomeriggio del 20 ottobre 1913 s'innalzava da Mirafiori verso la valle di Susa e raggiunta quota 3200 metri puntava sul Moncenisio, atterrando con volo librato su una breve spianata a circa 2.000 metri di altitudine. Era il primo atterraggio in alta montagna e per riuscirci aveva dovuto superare notevoli difficolt\u00e0 ambientali, tra cui un breve svenimento ad alta quota e violenti \"risucchi d'aria\".\nIl cerchio della morte.\nNel suo vasto curriculum non mancano le esperienze acrobatiche, tra cui il tanto famoso e per i tempi ardito cerchio della morte eseguito per la prima volta in Francia da Alfonso P\u00e8goud il 3 settembre 1913. Quarto tra gli italiani anche Piazza volle cimentarsi, pur avendo pi\u00f9 volte parere contrario contro questi esercizi. Ma nel marzo del 1914 and\u00f2 in Francia e a Buc ebbe il \"cosciente coraggio di tirare decisamente a s\u00e9 la leva per l'impennaggio dell'apparecchio per eseguire il cerchio della morte\". Per farlo si era preso una licenza, cos\u00ec la forma era salva.\nLe femministe.\nNel gennaio 1913 a Vizzola Ticino la signorina Rosina Ferrario ottenne, prima donna in Italia, il brevetto di pilota. Saputolo, il nostro le scrisse: \"Tutte le mie pi\u00f9 vive congratulazioni signorina, ma preferirei saperla pi\u00f9 mamma che aviatrice\". \u00c8 immaginabile la reazione delle femministe: la Ferrario ottenne per s\u00e9 e per la sua causa un \"vero plebiscito di simpatie\", tanto che la Societ\u00e0 Allievi Piloti di Milano le offri un grande banchetto all'albergo del Parco a mo' di riparazione. La carriera aviatoria della Ferrario fu contrassegnata da molti successi.\nLa Prima guerra mondiale.\nDopo un ulteriore periodo come ufficiale addestratore alla Malpensa nel 1914 (ricordiamo tra l'altro una pubblica conferenza al teatro Condominio di Gallarate) e alcune polemiche sulla stampa a favore dell'arma aeronautica, Piazza fu assorbito totalmente dal primo conflitto mondiale sia come pilota che come organizzatore.\nIl suo prezioso apporto gli valse la promozione a Colonnello per merito speciali di guerra. A tale proposito, nella lettera di congratulazioni inviatagli da Gianni Caproni, era definito come un \"valoroso pilota degli aeroplani italiani che tanto si distinsero per le audaci manovre nel campo della guerra\".\nPer le sue imprese nel corso di questo conflitto, Carlo Maria Piazza ottenne nel 1915 la Medaglia d'argento al valor militare e nel 1917 accanto ad un'altra Medaglia d'argento la croce di guerra francese con le palme. Nello stesso anno una malattia contratta al fronte lo condusse alla morte, per la precisione in data 24 giugno a Milano. Il suo corpo fu sepolto con gli onori militari nel cimitero di Viggi\u00f9.\nRiconoscimenti.\nDomenica 19 giugno 1921, a Torino, il campo militare di aviazione di Mirafiori fu battezzato col nome del colonnello Carlo Maria Piazza, nato a Busto Arsizio il 21 marzo 1871. Nel corso della toccante cerimonia fu detto che questo ardimentoso ufficiale che aveva \"dedicato tutto se stesso all'aviazione, quando era ancora nel periodo iniziale in cui volare era ritenuto fatale ed inutile temerariet\u00e0\"."}
{"id": "1090831", "revid": "123530111", "url": "https://it.wikipedia.org/wiki?curid=1090831", "title": "Casa natale di Leonardo", "text": "La casa natale di Leonardo da Vinci \u00e8 la casa museo in cui il 15 aprile 1452 nacque l'omonimo celebre inventore, artista e scienziato italiano; si trova ad Anchiano, frazione di Vinci, comune della citt\u00e0 metropolitana di Firenze.\nUbicazione.\nDistante pochi chilometri dal borgo del paese, la casa natale si trova in una frazione a nord del comune di Vinci denominata Anchiano. \u00c8 posta alle pendici del Montalbano a circa 200 metri sopra il livello del mare, ed \u00e8 definita dai corsi d'acqua di Balenaia e delle Quercete, che ai tempi di Leonardo alimentavano i diversi mulini sparsi per il territorio.\nGi\u00e0 dal primo catasto fiorentino del 1427, ad Anchiano c'\u00e8 notizia di ben nove fabbricati, aventi piccoli e grandi appezzamenti di terreni coltivati.\nCi sono stati innumerevoli dibattiti sul luogo effettivo di nascita di Leonardo, tuttavia, dopo anni di ricerca, si \u00e8 potuto stabilire con certezza che il luogo effettivo \u00e8 proprio ad Anchiano. \nSer Tomme, in un documento cartaceo, descriveva la sua propriet\u00e0:\nQuesta descrizione coincide con le parole di ser Piero da Vinci, padre di Leonardo:\nStoria e descrizione.\nNel 1452, anno di nascita di Leonardo da Vinci, nella localit\u00e0 di Anchiano erano gi\u00e0 presenti diversi fabbricati, uno dei quali era la stessa casa dove nacque. La casa era posseduta da ser Tomme di Marco di Tommaso da Isola, un notaio, proprio come il padre di Leonardo.\nAllora l'intero fabbricato era diviso in due parti ben distinte, sorte in periodi differenti. La parte pi\u00f9 antica veniva usata dal lavoratore del podere, mentre l'altra era la parte padronale. Anche se costruita da poco, quest'ultima parte venne unita all'altra formando un unico agglomerato. Nel 1952, in occasione del quinto centenario dalla nascita di Leonardo, il restauro riport\u00f2 alla luce le parti della casa descritte anche dalle fonti d'archivio.\nLa casa \u00e8 composta da tre ampi vani: una sala d'ingresso con camino quattrocentesco ornato da uno stemma scolpito sul frontone, una camera e una stanza adibita a servizi vari. Nel restauro del 1952 non \u00e8 stato possibile ricostruire le varie disposizioni e riadattamenti dei piani sopraelevati, perci\u00f2 fu deciso di riportare alla luce solamente i muri maestri, dando allo stesso tempo una corretta fisionomia della struttura originaria.\nGi\u00e0 dal 1449, nell'interrato della struttura, ci sono notizie di un frantoio, gestito dall'avo paterno di Leonardo, Antonio Da Vinci, che in quell'anno pot\u00e9 compilare nell'interesse del proprietario del fondo e di altri cointeressati, una scritta privata di affitto e di compartecipazione agli utili del frantoio.\nLa casa possiede anche un vasto cortile immerso negli olivi secolari dal quale \u00e8 possibile avere una vista panoramica sul colle del Montalbano, sulla Val di Nievole, sulla vallata inferiore dell'Arno, sui monti pisani e lucchesi e persino sulle collinette che fronteggiano il Tirreno.\nLa famiglia da Vinci non aveva possedimenti nella localit\u00e0 di Anchiano. Ser Tomme di Marco di Tommaso da Isola nel 1479 don\u00f2 le sue propriet\u00e0 (compresa la casa) al Convento dei Frati dei Servi di Maria di Firenze in cambio di un vitalizio, dando la possibilit\u00e0 a ser Piero da Vinci di comperarla tre anni dopo. Fu solamente allora che la facciata fu ornata del grande stemma di famiglia in pietra, ancora presente. Nel restauro del 1952 lo stemma fu collocato nella sala interna per ragioni di conservazione, lasciando all'esterno una copia.\nLa casa pass\u00f2 negli anni a seguire ai discendenti di ser Piero da Vinci, fino a che nel 1624 Guglielmo da Vinci, nipote di Guglielmo fratello carnale di Leonardo, frate nel convento di S. Lucia a Firenze, lasci\u00f2 i suoi beni alla suddetta struttura. Nel 1629 la casa pass\u00f2 per una permuta ai beni della corona granducale di Toscana e da questa nel 1645 al conte Francesco Antonio da Bagnano, i cui discendenti, i Masetti da Bagnano, la tennero sino al 1932, quando fu venduta al conte Giovanni Rasini di Castel Campo che acquist\u00f2 la struttura per destinarla al restauro e alla memoria collettiva di Leonardo. Il conte don\u00f2 il fabbricato al comune di\u00a0Vinci\u00a0il 10 ottobre 1950.\nRestauro.\nPrima che il fabbricato venisse donato al comune di Vinci, venne fatta una precisa descrizione e valutazione dell'immobile contenuta nella \u201cPerizia estimativa \u201d del 1949 redatta dal geometra Guido Bigi per conto del conte Giovanni Rasini. Nella perizia, la casa venne descritta in buone condizioni generali, ma in cattivo stato di manutenzione a seguito dei danni causati dalla seconda guerra mondiale. Nella descrizione vengono citati i pavimenti logorati, le spesse mura con l'intonaco vecchio, le pareti interne scolorite e gli infissi assai vetusti, alcuni sprovvisti di vetro. Tra le due parti dell'edificio, sicuramente la casa colonica era in migliore stato di conservazione, soprattutto per quanto riguarda la copertura stessa che aveva solamente qualche apertura causata dalle azioni belliche. Sia per la distanza dai principali centri abitati, sia per il costo dell'intero lavoro di ristrutturazione, non veniva considerata una casa di civile abitazione.\nI restauri furono eseguiti dalla Soprintendenza ai monumenti di Firenze con la guida dell'architetto Giulio Ulisse Arata, membro del Comitato Nazionale per le Onoranze.\nPi\u00f9 che un vero restauro, il progetto di Arata prevedeva di ricostruire la casa seguendo uno stile ben preciso, che rimandasse all'antica casa rurale.\nPer mancanza di tempo e di finanziamenti, il progetto dell'architetto fu drasticamente ridimensionato.\nNei lavori degli anni cinquanta la casa assunse la forma di un semplice parallelepipedo coperto \"a capanna\" e privo di intonaco, venne demolito il piano superiore e vennero restaurati gli infissi rispettando lo stile rustico, visibile soprattutto dalle pareti rimaste grezze. L'inaugurazione dei restauri risale al 15 aprile 1952 con la presenza del Presidente della Repubblica Luigi Einaudi, del Presidente del Consiglio Alcide De Gasperi, del Presidente del Comitato Nazionale Achille Marazza, dei Presidenti delle due Camere, del direttore generale dell'Unesco Jaime Torres-Bodet e di altre numerose personalit\u00e0 italiane e straniere.\nGli interventi svolti negli anni ottanta invece, mirarono al consolidamento dei solai delle prime due stanze, alla costruzione dei bagni e alla sistemazione della parte esterna circostante.\nIl 22 giugno 2012 la casa \u00e8 stata riaperta al pubblico dopo un intervento di restauro che ha aggiunto l'allestimento museale attuale.\nPercorso espositivo.\nIl percorso espositivo dell'intera struttura si suddivide in due parti.\nNella prima c'\u00e8 la casa natale vera e propria, dove all'interno si trova una narrazione audio-visiva della vita di Leonardo. Grazie a numerosi disegni che raffigurano la Valle dell'Arno, il Padule di Fucecchio, Vinci e il Montalbano viene sottolineato il rapporto che egli ha avuto con il territorio, dalla quale ha preso molte ispirazioni per le sue pi\u00f9 grandi opere. \u00c8 inoltre presente un ologramma a grandezza naturale che d\u00e0 voce a un Leonardo oramai vecchio e stanco che dalla sua ultima dimora di Amboise, in Francia, volge lo sguardo al passato per narrare le frequentazioni, gli studi, le vicende che lo legarono a queste terre.\nNella seconda invece, c'\u00e8 la casa colonica con una sezione dedicata al Cenacolo, di cui \u00e8 esposta una riproduzione in alta definizione in scala 1:2, con la possibilit\u00e0 di attivare ulteriori percorsi tematici storici, artistici e dedicati al restauro.\nRispetto ad altri musei leonardiani, l'esperienza della dimora di Anchiano ha un'impostazione soprattutto storica e basata sui ricordi collegati al luogo.\nAll'interno della casa natale \u00e8 presente un registro contenente le firme dei visitatori.\nNel 2000, Tara Gandhi, entrando nella casa museo, si tolse le scarpe in modo da toccare a piedi nudi, secondo una sua dichiarazione, le pietre che avevano assistito alla nascita del Genio per raccogliere le energie che esse emanavano.\nLa Strada Verde.\nIl percorso che collega il borgo di Vinci alla casa natale di Leonardo prende il nome di \u201cStrada Verde\u201d. Contrassegnata come \u201citinerario escursionistico n. 14\u201d, \u00e8 la stessa che nell'Ottocento era nota come la Via Botanica, lunga circa 2\u00a0km. L'itinerario \u00e8 rimasto pressoch\u00e9 inalterato comprendendo oliveti e vigneti che si concentrano lungo la salita verso Anchiano. A met\u00e0 della stessa, tramite una deviazione, \u00e8 possibile raggiungere la pescaia quattrocentesca, utilizzata per il flusso d'acqua che alimentava il Mulino della Doccia di Vinci, che Leonardo raffigura in un disegno del 1504 circa.\nGustavo Uzielli e Telemaco Signorini la citano nella loro gita a Vinci:\nLa strada \u00e8 stata percorsa anche da Giuseppe Garibaldi durante la sua permanenza presso il conte Masetti nel 1867."}
{"id": "1090837", "revid": "66387", "url": "https://it.wikipedia.org/wiki?curid=1090837", "title": "Spauracchio", "text": ""}
{"id": "1090838", "revid": "767487", "url": "https://it.wikipedia.org/wiki?curid=1090838", "title": "Giannino Valli", "text": "Carriera.\n\u00c8 stato tra i protagonisti dei successi degli Assi Milano negli anni venti: ha giocato con la societ\u00e0 milanese dal 1921 al 1930, saltando solo il campionato del 1926 e vincendo cinque scudetti.\n\u00c8 stato anche tra i pionieri della nazionale maschile, con cui ha giocato le prime due partite: Italia-Francia 23-17 (il 4 aprile 1926, 8 punti) e Francia-Italia 18-22 (18 aprile 1927, 6 punti).\nNel dicembre 1929 gioc\u00f2 con la maglia dell'A.S. Ambrosiana un'amichevole contro una selezione catalana a Barcellona.\nIl 19 novembre 1930 fu autorizzato dalla FIPAC a cambiare squadra.\nDa allenatore, ha guidato per quattro anni la Borletti Milano, vincendo i primi quattro scudetti della societ\u00e0: dal 1936 al 1938-39."}
{"id": "1090843", "revid": "834", "url": "https://it.wikipedia.org/wiki?curid=1090843", "title": "Rns", "text": ""}
{"id": "1090844", "revid": "767487", "url": "https://it.wikipedia.org/wiki?curid=1090844", "title": "Carlo Canevini", "text": "Carriera.\n\u00c8 stato tra i protagonisti dei successi degli Assi Milano negli anni venti: ha giocato con la societ\u00e0 milanese dal 1921 al 1930, vincendo sei scudetti.\n\u00c8 stato anche tra i pionieri della nazionale maschile, con cui ha giocato le prime due partite: Italia-Francia 23-17 (il 4 aprile 1926, 9 punti) e Francia-Italia 18-22 (18 aprile 1927, 12 punti).\nNel dicembre 1929 gioc\u00f2 con la maglia dell'A.S. Ambrosiana un'amichevole contro una selezione catalana a Barcellona.\nIl 19 novembre 1930 fu autorizzato dalla FIPAC a cambiare squadra."}
{"id": "1090845", "revid": "767487", "url": "https://it.wikipedia.org/wiki?curid=1090845", "title": "Guido Brocca", "text": "Carriera.\n\u00c8 stato il principale fautore dei successi dell'ASSI Milano negli anni venti: ha giocato e allenato la societ\u00e0 milanese dal 1921 al 1927, vincendo sei scudetti. \u00c8 stato anche tra i pionieri della nazionale maschile, con cui ha giocato le prime due partite della sua storia sportiva.\nNel dicembre 1929 gioc\u00f2 da capitano con la maglia dell'A.S. Ambrosiana un'amichevole contro una selezione catalana a Barcellona.\nDirigente sportivo.\nDopo la fine del conflitto mondiale non \u00e8 affatto morto come citato dagli annali del basket.\nAll'inizio del 1946, alla nomina del nuovo direttivo della Canottieri Milano il dottor Guido Brocca ne \u00e8 nominato vicepresidente."}
{"id": "1090848", "revid": "124123", "url": "https://it.wikipedia.org/wiki?curid=1090848", "title": "Carles Riba", "text": "Biografia.\nProfessore di greco all'Universit\u00e0 Autonoma di Barcellona dal 1925 al 1939, fu ottimo commentatore e traduttore di classici latini e greci; a lui si deve una stupenda traduzione dell'Odissea in catalano. Nel periodo dal 1939 al 1943 fu esiliato.\nDel resto, della sua cultura umanistica sono impregnate non solo penetranti opere di critica, ma anche le sue prose e le sue poesie.\nLa sua vasta opera poetica lo apparenta con i grandi del secolo ventesimo, da Friedrich H\u00f6lderlin a Thomas Stearns Eliot."}
{"id": "1090852", "revid": "547034", "url": "https://it.wikipedia.org/wiki?curid=1090852", "title": "Ermenberga", "text": "Origine.\nFiglia del re dei Visigoti, Viterico e della moglie, di cui non si conoscono n\u00e9 gli ascendenti n\u00e9 il nome. \nBiografia.\nIl cronista del VII secolo, Fredegario, ci narra che, nell'anno 607, il re dei Franchi di Burgundia, Teodorico II, invi\u00f2 nella penisola iberica, Aridio, vescovo di Lione, accompagnato da Roccone ed Epporino, per incontrare il re dei Visigoti, Viterico, con l'incarico di chiedere la figlia di quest'ultimo, Emenberga, in moglie per il proprio re, Teoderico II.&lt;br&gt;Anche con l'auspicio di una alleanza duratura tra i due popoli, stipulato un contratto di matrimonio e ricevuta assicurazione che mai sarebbe stata privata del rango promessole da Teodorico, Ermenberga, fu consegnata ai tre ambasciatori che, con un grande seguito l'accompagnarono in Burgundia, e, a Chalon-sur-Sa\u00f4ne, fu ricevuta con tutti gli onori e con manifestazioni di affetto a di rispetto e fu presentata ad un contento Teodorico.\nPer\u00f2 la nonna di Teodorico Brunilde, che era contraria a tale politica, ma non era riuscita ad impedire la trattativa delle nozze, riusc\u00ec, creando incidenti, a ritardare la data delle nozze, e nel frattempo convinse Teudila, sorella del re, sul quale aveva una grande influenza, che la principessa visigota, sia per qualit\u00e0 fisiche che morali non fosse degna sposa di un re.&lt;br&gt;Le due donne fecero tali e tante pressioni che portarono Teodeberto a cambiare idea sulla sua futura sposa, tanto che, con vari pretesti, le nozze ufficiali furono rinviate ed il matrimonio non venne consumato.\nI rinvii si protrassero per circa un anno, ed alla fine Ermenberga fu rinviata dal padre, a Toledo, senza per\u00f2 restituirle la dote.\nIl re, Viterico, adirato per tale trattamento, ed indignato per l'affronto subito, cerc\u00f2 di organizzare una alleanza a quattro, col re dei Franchi d'Austrasia, Teodeberto II, col re dei Franchi di Neustria, Clotario II, e col re dei Longobardi, Agilulfo, per poter conquistare, dividersi in quattro parti la Burgundia e sopprimere Teodorico II.&lt;br&gt;Viterico invi\u00f2 gli ambasciatori presso i succitati re, per\u00f2 l'ambasciatore dei goti che era andato via mare, fu trasportato dal mare italiano alle sponde iberiche, e questo fu interpretato come un segno divino e quindi non se ne fece pi\u00f9 nulla.&lt;br&gt;Forse vi fu anche la defezione di Teodeberto II, fratello di Teodorico, che aveva promesso al fratello un compenso territoriale.\nViterico mor\u00ec poco dopo e la spedizione contro la Burgundia non si fece pi\u00f9.\nNon si hanno notizie sulla morte di Ermenberga.\nVoci correlate.\nCategoria:Coniugi dei sovrani dei Franchi"}
{"id": "1090860", "revid": "32698", "url": "https://it.wikipedia.org/wiki?curid=1090860", "title": "Tensore di Faraday", "text": ""}
{"id": "1090869", "revid": "287204", "url": "https://it.wikipedia.org/wiki?curid=1090869", "title": "Tofas", "text": ""}
{"id": "1090871", "revid": "599013", "url": "https://it.wikipedia.org/wiki?curid=1090871", "title": "Gianni Ortelli", "text": "Ha giocato per molte stagioni nella Comense con il fratello Gigi: insieme erano i due giocatori pi\u00f9 rappresentativi della societ\u00e0 lombarda.\nCarriera.\n\u00c8 stato tra i pionieri della nazionale maschile, con cui ha giocato la prima partita in assoluto della sua storia sportiva, il 4 aprile 1926. A causa della sua partenza per l'America nel 1927 la Comense abbandon\u00f2 l'attivit\u00e0 nel campo maschile."}
{"id": "1090872", "revid": "120590936", "url": "https://it.wikipedia.org/wiki?curid=1090872", "title": "Ramo", "text": "In botanica i rami sono un'espansione del fusto che sostengono foglie, fiori e frutti. In agronomia son detti anche \"branche\".\nAlle ramificazioni di primo ordine si appongono poi ramificazioni di ordine superiore.\nIl primo ordine \u00e8 considerato dall'angolo formato con il tronco nel punto di inserzione. Vanno calcolati gli altri partendo dai primi, in sequenza.\nI rami possono essere pi\u00f9 o meno lunghi, pertanto distinguiamo brachiblasti (di dimensioni minori) e macroblasti (di dimensioni maggiori).\nGeneralmente i brachiblasti sono anche fruttiferi."}
{"id": "1090873", "revid": "118979280", "url": "https://it.wikipedia.org/wiki?curid=1090873", "title": "Tensore elettromagnetico", "text": "In fisica, in particolare in elettromagnetismo, il tensore elettromagnetico, anche detto tensore del campo elettromagnetico, tensore dello sforzo del campo, tensore di Faraday o bivettore di Maxwell, \u00e8 un tensore che descrive il campo elettromagnetico.\nIl tensore di campo fu usato per la prima volta da Hermann Minkowski, e consente di scrivere le leggi fisiche in maniera molto concisa e generale.\nDefinizione.\nIl tensore elettromagnetico formula_1 \u00e8 definito come:\ndove formula_3 \u00e8 il potenziale quadrivettoriale:\nin cui formula_5 \u00e8 il potenziale magnetico, un potenziale vettore, e formula_6 \u00e8 il potenziale elettrico, un potenziale scalare. La forma del tensore esprime il fatto che il campo elettrico ed il campo magnetico sono definiti a partire dal quadripotenziale nel seguente modo:\nAd esempio, le componenti formula_8 sono:\nche si possono riscrivere come:\nIl tensore elettromagnetico pu\u00f2 quindi essere definito anche come la derivata esterna della forma 1-differenziale formula_11:\nDal momento che il tensore elettromagnetico \u00e8 una forma 2-differenziale sullo spaziotempo, in un sistema di riferimento inerziale la matrice che lo rappresenta \u00e8:\noppure:\nDalla forma matriciale del tensore di campo si evince che il tensore elettromagnetico \u00e8 un tensore antisimmetrico:\nla cui traccia \u00e8 nulla, e possiede sei componenti indipendenti. Il prodotto interno dei tensori del campo \u00e8 inoltre un invariante di Lorentz:\nmentre il prodotto del tensore formula_17 con il suo tensore duale d\u00e0 un'invariante pseudoscalare:\ndove formula_19 \u00e8 il tensore unitario completamente antisimmetrico del quart'ordine o tensore di Levi-Civita. Si noti che:\nDerivazione.\nSi consideri una particella con carica elettrica formula_21 e massa formula_22 posta in una regione in cui \u00e8 presente un campo elettromagnetico. Sia formula_23 la velocit\u00e0 della particella e formula_24 la quantit\u00e0 di moto, con formula_25 il potenziale vettore. La sua energia potenziale e la sua energia cinetica hanno la forma:\ndove formula_27 \u00e8 il potenziale elettrico. La lagrangiana formula_28 permette di descriverne il moto, ed \u00e8 definita come:\novvero:\nIn notazione relativistica, sfruttando l'intervallo spaziotemporale (scalare) formula_31, dove formula_32 \u00e8 la posizione, l'azione formula_33 \u00e8 definita come l'integrale della lagrangiana nel tempo tra gli istanti iniziale e finale dell'evoluzione del sistema:\ncon formula_35 il quadripotenziale. Il principio di minima azione stabilisce che il moto di un sistema fisico fra due istanti dello spazio delle fasi \u00e8 tale che l'azione sia stazionaria in corrispondenza della traiettoria del moto per piccole perturbazioni dello stesso (formula_36), ovvero:\nSe si integra per parti si ottiene:\ncon formula_39 la quadrivelocit\u00e0. Dato che il secondo termine \u00e8 nullo e che: \nsi ha:\ndove nel secondo passaggio si \u00e8 sfruttato il fatto che formula_42 e formula_43. Ponendo:\nsi ha:\nche \u00e8 l'equazione del moto per una particella carica in un campo elettromagnetico.\nIn elettrodinamica quantistica la lagrangiana estende quella classica, ed in forma relativistica \u00e8 data da:\nincorporando la creazione e l'annichilazione di fotoni (e elettroni).\nEquazioni di Maxwell in forma tensoriale.\nL'elettromagnetismo classico e le equazioni di Maxwell possono essere derivati da un principio di azione stazionaria partendo dall'azione:\ndove formula_48 \u00e8 ambientata nello spaziotempo. Questo significa che la densit\u00e0 di lagrangiana \u00e8:\nIl primo e il quarto termine sono uguali, perch\u00e9 formula_50 e formula_51 sono indici muti. Anche i restanti sono uguali, e quindi la lagrangiana \u00e8:\nUsando l'equazione di Eulero-Lagrange per un campo si ha:\ndove il secondo termine \u00e8 zero in quanto la lagrangiana non contiene esplicitamente i campi, ma solo le loro derivate. Quindi l'equazione di Eulero-Lagrange assume la forma:\nin cui il termine tra le parentesi \u00e8 il tensore di campo formula_55, e quindi:\nQuesta equazione \u00e8 un altro modo per scrivere le due equazioni di Maxwell non omogenee in assenza di sorgenti nel vuoto, usando le sostituzioni:\ndove formula_58 and formula_59 prendono i valori 1, 2, e 3. In presenza di sorgenti le equazioni di Maxwell non omogenee sono:\ne si riducono a:\ndove:\n\u00e8 la quadricorrente. Le equazioni omogenee:\nsi riducono invece a:\nTrasformazioni del campo elettromagnetico.\nNel momento in cui si passa dalla descrizione del campo in termini delle coordinare rispetto ad un sistema inerziale formula_65 alla medesima descrizione rispetto ad un altro sistema inerziale formula_66, il tensore elettromagnetico si trasforma secondo la legge:\nDetta formula_68 la matrice di trasformazione della relativa trasformazione di Lorentz, si ha in modo equivalente:\ndove l'asterisco denota la matrice trasposta.\nLe espressioni spaziali dei campi ottenute per una traslazione di formula_66 rispetto a formula_65 lungo l'asse delle ascisse con velocit\u00e0 formula_72 sono:\nPer una trasformazione di Lorentz generica, si ha:\nTali espressioni mostrano come il campo magnetico ed il campo elettrico siano due manifestazioni dello stesso campo, il campo elettromagnetico. A seconda del sistema di riferimento lo stesso campo si osserva in modo diverso, ed \u00e8 possibile trovare due sistemi tali per cui in uno di essi il campo \u00e8 puramente magnetico o puramente elettrico, mentre nell'altro si osservano entrambi. Non esistono tuttavia due sistemi in cui il campo elettromagnetico sia contemporaneamente elettrostatico e magnetostatico rispettivamente."}
{"id": "1090877", "revid": "8381084", "url": "https://it.wikipedia.org/wiki?curid=1090877", "title": "Tofa\u015f 124", "text": ""}
{"id": "1090878", "revid": "729019", "url": "https://it.wikipedia.org/wiki?curid=1090878", "title": "22\u00ba Gruppo autonomo caccia terrestre", "text": "Il 22\u00ba Gruppo autonomo caccia terrestre, o semplicemente 22\u00ba Gruppo caccia, fu un gruppo della Regia Aeronautica che combatt\u00e9 sul fronte russo durante la seconda guerra mondiale. Il 22\u00ba Gruppo venne inviato al fronte nell'estate del 1941 con quattro squadriglie formate da piloti veterani, la 359\u00aa, 362\u00aa, 369\u00aa e la 371\u00aa. Il Gruppo rest\u00f2 al fronte sino al maggio 1942, quando venne sostituito dal 21\u00ba Gruppo Autonomo Caccia Terrestre. A partire dal 1953 il 22\u00ba Gruppo venne annesso al 51\u00ba Stormo della rifondata Aeronautica Militare della Repubblica italiana.\nLa prima guerra mondiale.\nIl XXII Gruppo nasce il 5 luglio 1918 con la 181\u00aa Squadriglia e 182\u00aa Squadriglia di Caproni Ca.40 triplani all'aeroporto di Brescia-Ghedi al comando del maggiore Costantino Quaglia alle dipendenze dal 31 di luglio del Comando d'Aeronautica a Disposizione del Comando supremo militare italiano.\nIl 9 settembre le squadriglie passano alla Regia Marina ed il 20 settembre il gruppo si scioglie.\nIl 20 ottobre rinasce con la 89\u00aa Squadriglia e 90\u00aa Squadriglia Ansaldo S.V.A. al campo di aviazione di Busiago di Campo San Martino al comando del capitano Francesco Fourquet entrando nella Massa da Bombardamento.\nNel gennaio 1919 diventa Gruppo da bombardamento leggero ed agli inizi dell'anno la 89^ e 90^ vanno in Africa per la Campagna di Libia (1913-1921) determinando il probabile scioglimento del gruppo.\nRinasce il 1\u00ba luglio 1936 nel 52\u00ba Stormo formato dalla 357\u00aa, 358\u00aa e 359\u00aa Squadriglia sui Fiat C.R.32 a Ghedi.\nIl 16 agosto 1938 si sposta all'aeroporto di Ciampino Sud.\nLa seconda guerra mondiale.\nAl 10 giugno 1940 era all'aeroporto di Pontedera con la 357\u00aa, 358\u00aa e la 359\u00aa Squadriglia rispettivamente con 9 ed 8 Fiat G.50 e 6 Fiat C.R.32 al comando del Capitano Giovanni Borzoni nel 52\u00ba Stormo Caccia Terrestre del Col. Angelo Tessore di Pontedera nella 3\u00aa Squadra aerea. Nel marzo 1941, nell'ambito della Campagna italiana di Grecia, si sposta in Albania con i Macchi M.C.200: la 371\u00aa squadriglia a Valona e 36 MC 200 con il gruppo all'Aeroporto di Tirana. Dalla met\u00e0 di marzo si verificano le prime battaglie tra formazioni miste di Gloster Gladiator e Hawker Hurricane contro Fiat C.R.42 e MC 200.\nSul fronte orientale\nIl Comando Aviazione del Corpo di spedizione italiano in Russia venne ufficialmente costituito il 29 luglio 1941 sull'aeroporto di Tudora (Boto\u0219ani). Il Gruppo del Maggiore Giovanni Borzoni atterr\u00f2 in questo aeroporto il 12 agosto con la 359\u00aa del Capitano Vittorio Minguzzi che dispone di altri 11 piloti tra cui il Cap. Carlo Miani ed il Tenente Giovanni Bonet, 362\u00aa del Cap. Germano La Ferla che dispone di altri 11 piloti tra cui il Ten. Giulio Torresi, 369\u00aa del Cap. Giorgio Jannicelli che dispone di altri 13 piloti tra cui il Sottotenente Giuseppe Biron e la 371\u00aa Squadriglia del Cap. Enrico Meille che dispone di altri 11 piloti.\nGli apparecchi erano 51 Macchi M.C.200 che adottavano una mimetizzazione mediterranea: fondo ocra chiaro, con fitto reticolo di macchie irregolari verde opaco, mentre la cappottatura del motore, la fascia sulla fusoliera appena dietro l'abitacolo e il bordo inferiore all'estremit\u00e0 alare erano gialle. Sul bordo d'attacco delle ali apparivano due grossi triangoli bianchi, con la punta rivolta verso l'interno dell'ala. Il numeri identificativi e della squadriglia erano dipinti di nero. I Macchi erano accompagnati da due Savoia-Marchetti S.M.81 e tre Caproni Ca.133 per il supporto logistico. Il 16 agosto arriva anche il 61\u00ba Gruppo da Osservazione Aerea con 32 Caproni Ca.311 (34\u00aa Squadriglia, 119\u00aa, e 128\u00aa Squadriglia) ed un Savoia-Marchetti S.M.82 per il supporto.\nLo stemma del Gruppo era uno spauracchio su triangolo bianco. Il 27 agosto il Gruppo effettua il battesimo del fuoco abbattendo otto aerei sovietici, due Polikarpov I-16 e sei Tupolev SB-2, senza riportare perdite. Nei giorni successivi i sovietici non portarono pi\u00f9 in volo i loro apparecchi, troppo vecchi al confronto coi Macchi. Gli italiani pensarono quindi di aver spaventato il nemico, da qui l'adozione dello spaventapasseri che fuma gli aerei nemici, rappresentati da otto stelle rosse, disegnato dal S.Ten. Biron. Alla fine di agosto si sposta a Kryvyj Rih ed a fine settembre a Zapori\u017e\u017eja.\nIl 9 novembre la 371\u00aa Squadriglia va a Donec'k.\nMa alla vigilia di Natale si verific\u00f2 un'offensiva sovietica che obblig\u00f2 le divisioni tedesche del Gruppo d'armate Sud (in cui era inserito il C.S.I.R.) a ritirarsi. La forte manovra sovietica, sostenuta da molte divisioni con centinaia di carri, fra cui i potenti T-34, costrinse anche gli italiani a retrocedere su posizioni protette con il difficile appoggio aereo degli MC 200 che attaccavano con le loro mitragliatrici Breda Safat da 12,7 e con bombe da 50 kg le grandi colonne di fanteria sovietiche, sostenendo anche numerosi combattimenti con caccia e bombardieri medi sovietici. Alla fine di dicembre la caccia italiana aveva abbattuto 12 aerei sovietici contro la perdita di un Macchi. Il 5 febbraio, decine di MC 200 del Gruppo attaccarono l'aeroporto sovietico di Kranyi Liman mitragliando e mettendo fuori uso 10 caccia e bombardieri medi russi a terra e 5 in volo senza avere perdite. Dopo questa azione, gli MC 200 effettuarono, tra marzo ed aprile, molti mitragliamenti e bombardamenti di installazioni dell'aviazione attaccando gli aeroporti di Luskotova e Leninsklij Bomdardir.\nUlteriori 4 aerei russi vengono abbattuti il 24 e 28 febbraio e 14 nel mese di marzo.\nIl 22\u00ba Gruppo rientr\u00f2 in Italia il 4 maggio 1942 lasciando i velivoli al subentrante 21\u00ba Gruppo.\nGuerra aeronavale nel Mediterraneo\nAlla fine di giugno il gruppo viene rischierato in Sardegna con i nuovi Reggiane Re.2001 in versione caccia-bombardiere per la 359\u00aa, 362\u00aa e 369\u00aa Squadriglia, al comando del maggiore Vittorio Minguzzi.\nNell'ambito della Battaglia di mezzo agosto, ventisei Re.2001, insieme a quelli del 2\u00ba Gruppo autonomo provenienti dalla Sicilia, scortano bombardieri e cacciabombardieri italiani contro il convoglio \"Pedestal presso\" La Galite, abbattendo tre velivoli britannici contro la perdita di un caccia. Sempre il 12 agosto, durante la battaglia aeronavale di mezzo agosto due Re.2001GV (tenenti Riccardo Vaccari e Guido Robone) provenienti da Furbara e distaccati presso il 22\u00ba Gruppo impiegano in azione per la prima e ultima volta con una bomba perforante da 630 o 640 kg di nuovo tipo ottenuta da proiettili navali modificati con una carica esplosiva portata a 120 kg, le navi britanniche del convoglio \"Pedestal\". Grazie anche alla somiglianza dei Reggiane con i Sea Hurricane della Fleet Air Arm, che ingann\u00f2 gli addetti alla contraerea, la portaerei HMS \"Victorious\" pot\u00e9 essere avvicinata senza problemi e venne centrata in pieno da una bomba che per\u00f2 non esplose. Ambedue i Reggiane tornarono indenni ad Elmas (Vaccari abbatt\u00e9 anche un Hurricane appena dopo lo sgancio della bomba).\nDifesa aerea\nRischierato sull'aeroporto di Capodichino con compiti di difesa aerea, il gruppo \u00e8 equipaggiato con diversi modelli di apparecchi. A partire dalla primavera del 1943 una delle squadriglie del gruppo, la 362\u00aa, avr\u00e0 in carico alcuni nuovissimi Reggiane Re.2005 di pre-serie, che utilizzer\u00e0 in missioni di intercettazione assieme ai Macchi M.C. 202, ai Reggiane Re. 2001 e ai Dewoitine D.520 gi\u00e0 in carico. Il primo pilota a portare in combattimento il nuovo caccia sar\u00e0 il comandante del gruppo maggiore Minguzzi.\nAl 10 luglio 1943, nell'ambito dello Sbarco in Sicilia, disponeva di 10 Re.2001.\nAll'8 settembre era all'Aeroporto di Capodichino con la 150\u00aa (Aeroporto di Capua, 2 MC 202), 359^ (Capodichino, 3 MC 202), 362^ (Capua, 2 MC 202) e 369\u00aa Squadriglia (Capodichino, 2 MC 202).\nNel 1995 ricevette la medaglia d'argento e di bronzo al valor militare per l'attivit\u00e0 svolta durante la seconda guerra mondiale.\nDopo la guerra.\nDopo la guerra, il 22\u00ba Gruppo, ribattezzato Gruppo Intercettori, viene integrato nel 51\u00ba Stormo e oper\u00f2 con i caccia intercettori F-104S e, dal 1989 con l'F-104ASA. \nAdelchi Pillinini dal 1956 al 1959 ha volato presso il Gruppo.\nNell'ambito dei provvedimenti volti alla riorganizzazione dell'Aeronautica Militare, il 22\u00ba Gruppo viene posto in \"posizione quadro\" il 25 febbraio 1999 mentre gli ultimi velivoli e parte del personale vennero ereditati dal 20\u00ba Gruppo del 4\u00ba Stormo.\nCuriosit\u00e0.\nLo spaventapasseri stemma del gruppo compare nel personaggio di \"Testa di Rapa\", nel film d'animazione \"Il castello errante di Howl\" di Hayao Miyazaki."}
{"id": "1090887", "revid": "4175", "url": "https://it.wikipedia.org/wiki?curid=1090887", "title": "Clemente Caccianiga", "text": "Carriera.\n\u00c8 stato tra i pionieri della nazionale di pallacanestro dell'Italia, con la quale ha disputato le prime due partite in assoluto della sua storia sportiva.\nHa giocato anche con l'Ambrosiana Milano, societ\u00e0 con cui ha vinto il primo campionato italiano di rugby nel 1928-29, proprio grazie ad una sua meta.\nNel dicembre 1929 gioc\u00f2 con la maglia dell'A.S. Ambrosiana un'amichevole contro una selezione catalana a Barcellona.\nIl 20 novembre 1930 la FIPAC lo dichiar\u00f2 libero di lasciare la Societ\u00e0 Ginnastica Costanza di Milano, con cui aveva giocato l'ultimo campionato di pallacanestro."}
{"id": "1090888", "revid": "409198", "url": "https://it.wikipedia.org/wiki?curid=1090888", "title": "Ambrosiana", "text": "Vedi anche:"}
{"id": "1090890", "revid": "92723", "url": "https://it.wikipedia.org/wiki?curid=1090890", "title": "Campionato mondiale di scherma 1982", "text": "Il Campionato mondiale di scherma del 1982 si \u00e8 svolto a Roma, in Italia, dal 15 al 24 luglio 1982. \nL'edizione romana dei mondiali fu funestata dal tragico incidente che coinvolse il fuoriclasse sovietico Vladimir Smirnov durante la gara a squadre di fioretto. Quell'episodio segn\u00f2 una tappa importante nello sviluppo della sicurezza degli schermitori in pedana. Da allora, infatti, sono sempre andate migliorando le prestazioni delle divise e delle maschere, dando grande impulso alla ricerca per trovare soluzioni tecnologicamente avanzate, tali da consentire la pratica della scherma in totale sicurezza.\nSono stati assegnati 2 titoli femminili e 6 titoli maschili:"}
{"id": "1090891", "revid": "1745361", "url": "https://it.wikipedia.org/wiki?curid=1090891", "title": "Eaglelake", "text": "Eaglelake (a volte indicato anche come Eagerlake) \u00e8 un chipset Intel presentato nelle sue prime varianti il 3 giugno 2008 durante l'evento fieristico \"Computex di Taipei\" per supportare la seconda generazione dei processori a 4 core Core 2 Quad e Core 2 Extreme basati su core Yorkfield, e Core 2 Duo Wolfdale, come successore di Bearlake presentato nel 2007.\nEaglelake: non per le CPU Nehalem.\nInizialmente era stato ipotizzato che avrebbe potuto essere supportata anche la prima generazione delle CPU basate sulla nuova architettura Nehalem, che sono arrivate sul mercato alla fine del 2008, ma il mancato annuncio da parte di Intel e la profonda diversit\u00e0 di tali CPU per quanto riguarda socket, bus, e controller di memoria RAM, hanno reso ben presto molto improbabile tale compatibilit\u00e0, caratteristica che poi \u00e8 stata confermata dai fatti.\nVersioni disponibili sul mercato.\nAl pari di quanto fatto con il predecessore Bearlake, anche la denominazione delle varie versioni di Eaglelake ha seguito la nuova struttura composta da una lettera per sintetizzare le caratteristiche base del modello, seguita da 2 cifre che ne indicano la \"potenza\" e di conseguenza la fascia di mercato.\nQueste le versioni di chipset Eaglelake, o serie 4, che sono state annunciate nel corso del tempo da parte di Intel:\nCaratteristiche tecniche.\nAl pari del proprio predecessore, il supporto \u00e8 limitato ai processori basati sull'architettura Intel Core Microarchitecture, mentre non \u00e8 possibile installare le vecchie CPU NetBurst come il Pentium 4 e Pentium D.\nOgni variante di Eaglelake \u00e8 caratterizzata da funzionalit\u00e0 peculiari ma, in generale, le novit\u00e0 introdotte da questo chipset, che viene prodotto a 65 nm, non sono molto eclatanti rispetto a quelle introdotte dal suo predecessore, Bearlake, anzi rispetto al passato sono state anche eliminate (silenziosamente) alcune tecnologie presenti in alcuni chipset precedenti: non \u00e8 pi\u00f9 presenta la tecnologia Intel Wireless Connect (introdotta ai tempi dell'i915 Grantsdale), n\u00e9 la iAMT per l'amministrazione remota del sistema (introdotta ai tempi dell'i945 Lakeport).\nA compensare l'assenza di tali tecnologie ne sono state introdotte altre, conosciute come Intel Quiet System Technology e la versione desktop della Intel Turbo Memory, introdotta originariamente nel chipset Crestline alla base delle piattaforme Centrino Duo e Centrino Pro Santa Rosa, e che consente ai produttori di schede madri di integrare nei propri prodotti un certo quantitativo di memoria flash.\nPer quanto riguarda il supporto alla memoria RAM, il supporto \u00e8 ancora quello allo standard DDR3 introdotto con Bearlake, ma il quantitativo massimo \u00e8 diventato di 16 GB (in precedenza esso era limitato a \"soli\" 8 GB) grazie al supporto per le estensioni EM64T integrate nel processore; in questo caso per\u00f2 tale standard \u00e8 stato esteso fino alle DDR3-1333 che in precedenza erano supportate solo dalle versioni top di gamma di Bearlake, X38 e X48 (quest'ultima arrivava addirittura a DDR3-1600). Inoltre, anche la tecnologia Intel Extreme Memory Profile (XMP) \u00e8 stata estesa anche ai modelli di fascia media; si tratta di una tecnologia simile alla nvidia SLI Memory, introdotta con il chipset nForce4, in grado di sfruttare alcuni particolari banchi di memoria RAM (in questo caso solo DDR3) ad alte prestazioni. Per quanto riguarda il BUS invece, esso \u00e8 rimasto quello a 1333\u00a0MHz, mentre il socket abbinato rimane l'ormai maturo 775, anzi probabilmente Eaglelake sar\u00e0 l'ultima famiglia di chipset Intel a supportare tale socket, dato che le future CPU basate su architettura Nehalem lo abbandoneranno in favore di soluzioni pi\u00f9 moderne.\nAncora una volta l'interfaccia di connessione con la scheda video \u00e8 quella PCI Express 2.0 x16 (di cui in genere vengono offerti 2 canali meccanici con connessioni elettriche x8) che non sono pi\u00f9 relegate solo alla variante top di gamma, ma diventano disponibili anche nelle variante di fascia media; inoltre, rimane libero il supporto per altre 6 linee PCI Express che possono venire utilizzate dai produttori di motherboard a propria discrezione. Ancora una volta il supporto alle \"multi-GPU\" \u00e8 limitato alla soluzione CrossFire di ATI Technologies/AMD e non \u00e8 compatibile con lo SLI di nVidia. In particolare il supporto per le schede ATI \u00e8 del tipo \"Crossfire X\", ovvero l'ultima evoluzione di questa tecnologia che consente l'utilizzo simultaneo di ben 4 schede distinte.\nIl Southbridge \u00e8 diventato l'ICH10 (che ha un consumo di 4,5 W) che, al pari del precedente ICH9, offre supporto fino a 12 porte USB 2.0, il che d\u00e0 modo ai produttori di schede madri di implementarne fino a 8 direttamente sul retro del sistema; confermata l'assenza del supporto PATA, e probabilmente anche di quello PS/2, sancendo in un certo senso la fine dei dispositivi \"legacy\" (per quanto, cos\u00ec come \u00e8 successo per il PATA dell'ICH9, non \u00e8 da escludere che il supporto a tali tecnologie venga fornito comunque dai produttori di schede madri grazie all'utilizzo di chip esterni). Come sempre presente, nella variante ICH10-R, il supporto RAID alle modalit\u00e0 \"0\", \"1\", \"5\", \"10\", e al Intel Matrix. Invece, dal punto di vista dell'interfaccia SATA, il nuovo chipset supporta lo standard SATA 2.5, con supporto fino a 6 porte di tipo SATA-300, integrando anche soluzioni esterne eSATA.\nCome detto, nell'ICH10 \u00e8 stato aggiunto il supporto alla tecnologia Intel Turbo Memory nella sua variante per il settore desktop che un tempo era conosciuta anche attraverso il nome in codice Snowgrass (per distinguerla dalla versione per il settore desktop che era conosciuta come Robson); tale versione porta con s\u00e9 anche una nuova funzionalit\u00e0 chiamata \"user pinning\" che in sostanza consente di selezionare le applicazioni che potranno venire memorizzate nell'area di memoria flash dedicata.\nLo standard audio integrato \u00e8 rimasto ancora una volta l'ormai collaudato \"High Definition Audio\", chiamato da Intel con il nome in codice Azalia che \u00e8 in grado di gestire i formati stereo LPCM, oppure AC3 a 5.1 canali a 96\u00a0kHz, mentre per quanto riguarda la scheda di rete, anch'essa \u00e8 rimasto un tradizionale controller Ethernet Gigabit.\nLa comunicazione tra Northbridge e Southbridge \u00e8 ancora la cosiddetta Direct Media Interface da 2 GB/s.\nCaratteristiche peculiari delle varie versioni.\nX45.\nL'X45 \u00e8 stato originariamente annunciato, ma successivamente non si hanno pi\u00f9 avuto conferme del suo arrivo; in ogni caso sar\u00e0 il successore del precedente modello X38 di Bearlake come base per i processori della serie \"Extreme\"; si differenzia dalle altre varianti di Eaglelake soprattutto per il supporto alla memoria DDR3-1600 (in precedenza supportata solo dal modello X48 che a dispetto del nome era solo una revisione dell'X38 ed era quindi ancora basato su Bearlake).\nP45 Express e P43 Express.\nP45 Express.\nIl P45 Express \u00e8 la naturale evoluzione della variante P35 Express di Bearlake, soluzione di fascia medio-alta, e include tutte le caratteristiche sopra citate (in particolare il supporto anche in questa fascia di mercato delle soluzioni PCI Express 2.0) con un consumo di 22 W e un costo, per i produttori di 40 $.\nP43 Express.\nIl P43 Express non ha un vero e proprio predecessore in quanto non \u00e8 mai esistito un P33 Express. In ogni caso, come il nome lascia facilmente intendere si tratta di una versione ridotta del P45 Express con una generale semplificazione volta al contenimento dei costi (che dovrebbero scendere fino a 34 $), e destinata alla fascia media del mercato. Il supporto allo standard PCI Express \u00e8 limitato ad un solo slot 16x di prima generazione, impedendo quindi di fatto la creazione di sistemi multi GPU, mentre \u00e8 in grado di ospitare anche memoria DDR2 oltre alla DDR3, ma per entrambe il supporto rimane limitato allo standard -1066.\nG45, G43, G41.\nG45.\nLa variante Eaglelake-G verr\u00e0 presentata in 3 modelli: G45, G43 e G41 (descritti pi\u00f9 avanti). Per quanto riguarda il modello G45, si tratta della versione con sottosistema grafico integrato del P45 e va quindi a sostituire il precedente G35, essendo fondamentalmente un P45 con l'aggiunta del comparto grafico, il suo consumo \u00e8 leggermente pi\u00f9 alto, intorno ai 24 W.\nIl comparto grafico \u00e8 il nuovo GMA X4500 HD, successore del precedente GMA X3500 introdotto da Bearlake. Tra le novit\u00e0 di questo sottosistema video \u00e8 da segnalare l'accelerazione hardware H.264 e VC-1 per la decodifica dei flussi video ad alta definizione HD DVD e Blu-ray grazie ad una nuova versione della tecnologia Intel Clear Video; tra le funzionalit\u00e0 offerte dall'evoluzione di questa tecnologia si possono evidenziare \"\"Bitstream Processing/Entropy Decode\", \"Frequency Transform\", \"Pixel Prediction and Deblocking\"\", tutte tecnologie che dovrebbero alleggerire sempre di pi\u00f9 il carico della CPU.\n\u00c8 stato integrato il supporto alle API DirectX 10 fin dal momento del lancio, senza la necessit\u00e0 di attendere driver adatti come nel caso delle soluzioni Bearlake, e le interfacce di collegamento sono HDMI con HDCP, DVI e DisplayPort. Secondo Intel le prestazioni in ambito 3D (quindi anche nell'esecuzione di videogiochi) sono state triplicate rispetto a quelle offerte dal modello precedente.\nA maggio 2008 venne comunicato che i modelli con sottosistema grafico integrato sarebbero arrivati con alcune settimane di ritardo rispetto alle controparti \"lisce\", dovuti ad alcuni problemi legati alla decodifica hardware del formato VC-1 e al raggiungimento della frequenza nominale di 800\u00a0MHz per la sezione video. La risoluzione di tali problemi era prevista per agosto con disponibilit\u00e0 in volumi prevista solo per il terzo trimestre 2008.\nA fine 2008 inoltre, Intel ha dichiarato l'intenzione di potenziare in un prossimo futuro il comparto grafico integrato nel chipset G45 e aggiungendo il supporto hardware a due tecnologie chiamate \"Post Processing\" e \"Report Mode\"; non \u00e8 ancora chiaro quale sia lo scopo di tali innovazioni, probabilmente l'intento \u00e8 quello di migliorare il livello qualitativo dell'immagine e offrire supporto ai monitor da 24\u00a0Hz. Tali migliorie verrebbero effettuate per poter prolungare la vita del Socket 775 fino al 2011 offrendo un supporto pi\u00f9 adeguato e proporzionato ai processori basati su tale socket che nei prossimi anni costituiranno la fascia bassa del mercato.\nG43.\nLa versione G43, evoluzione del precedente G33, implementa invece il sottosistema grafico GMA X4500 in cui spicca il mancato supporto ai flussi video ad alta definizione; anche il supporto di memoria RAM \u00e8 limitato a 2 soli slot per un totale di 8 GB massimi.\nAllo stesso scopo di quanto previsto per la variante G45, anche il G43 dovrebbe subire in un prossimo futuro una revisione interna che potrebbe ridare a questo chipset la capacit\u00e0 di supportare 4 slot di memoria e di conseguenza raddoppiare la quantit\u00e0 di memoria massima.\nG41.\nLa versione G41 \u00e8 una versione ancor pi\u00f9 semplificata del G43 e va a sostituire il precedente G31 nei sistemi di fascia pi\u00f9 bassa. Il sottosistema grafico integrato in questa versione \u00e8 ancora pi\u00f9 limitato, rispetto a quello del G43 e si chiama GMA 4500 e inoltre, analogamente a quanto fatto per il proprio diretto predecessore (il G31 della famiglia Bearlake), viene abbinato all'ICH7 invece che all'ICH10. A causa di ci\u00f2, supporta solo 8 porte USB 2.0 e 4 porte SATA.\nNuove piattaforme.\nPiattaforma per il settore Desktop.\nIl 3 giugno 2008 \u00e8 arrivata la nuova piattaforma dedicata al settore desktop, Boulder Creek. Essa \u00e8 basata sui modelli P45, G45, P43 e G43, e ruota intorno ai processori Core 2 Quad della serie Q9xxx (basati su core Yorkfield) e ai Core 2 Duo Wolfdale.\nPiattaforme per il settore Business.\nLa variante Eaglelake-Q, esiste anch'essa in 2 versioni, Q45 e Q43. Di fatto segna la fine della precedente piattaforma vPro Weybridge Pro, basata sulla variante Q35 di Bearlake, e vede la nascita della nuova McCreary.\nEssa offre il supporto delle tecnologie Intel Active Management Technology 5.0, Vanderpool per la virtualizzazione e le misure di sicurezza Trusted Execution Technology e modulo TPM 1.2. Intel propone inoltre la piattaforma McCreary Fundamental, ovvero una soluzione che prevede la presenza del chipset Eaglelake-Q senza le caratteristiche che contraddistinguono le soluzioni vPro.\nIl successore.\nIntel non ha ancora reso noto ufficialmente quale sar\u00e0 il successore della famiglia Eaglelake, ma l'arrivo dei primi processori basati sull'architettura Nehalem, successiva all'Intel Core Microarchitecture, quasi certamente sconvolger\u00e0 per un attimo la tradizionale evoluzione delle piattaforme chipset. Questi processori infatti includono per la prima volta il controller della memoria RAM e un nuovo tipo di BUS seriale (Intel QuickPath Interconnect) e di conseguenza hanno bisogno di chipset appositamente sviluppati per poter funzionare. Tali processori sono arrivati alla fine del 2008 ed \u00e8 quindi questa la probabile finestra temporale del successore di Eaglelake; il primo chipset ad arrivare \u00e8 stato Tylersburg ma, almeno inizialmente, viene abbinato solo a processori di fascia \"Extreme\"; nella seconda met\u00e0 del 2009 \u00e8 previsto l'arrivo di processori basati sull'architettura Nehalem e destinati a tutti i settori di mercato, che dovrebbero essere accompagnati dal chipset Ibex Peak, ma non \u00e8 ancora chiaro se si tratti di una specifica variante di Tylersburg oppure di un prodotto completamente distinto."}
{"id": "1090894", "revid": "767487", "url": "https://it.wikipedia.org/wiki?curid=1090894", "title": "Th\u00e9odule-Armand Ribot", "text": "Biografia.\nLaureato in medicina, sotto l'influenza degli associazionisti inglesi, fra cui Herbert Spencer, Alexander Bain e Wilhelm Wundt, ed in continuit\u00e0 con la scuola francese dei medici filosofi, quali Philippe Pinel e Jean-Martin Charcot, rivolse i suoi interessi alla psicofisica, indi alla psicofisiologia e fond\u00f2 al Coll\u00e8ge de France il primo laboratorio francese di psicologia sperimentale.\nRibot fu, insieme a Taine, il fondatore del \"movimento degli psicologi patologi francesi\". Fu molto vicino anche allo psicologo e matematico belga Joseph Delboeuf.\nRispetto al suo contemporaneo, Ribot si distinse per una maggiore capacit\u00e0 didattico-organizzativa. Gli \u00e8 riconosciuto inoltre il merito di aver aperto una nuova strada nel panorama psicologico europeo.\nFautore di una metodologia di ricerca che fosse al contempo soggettiva ed oggettiva, cos\u00ec da consentire un ordinamento dei fatti psichici sufficientemente coerente da poter analizzare i dati rilevati mediante l'introspezione, Ribot ide\u00f2 il cosiddetto metodo \"patologico\", che apr\u00ec l'ambito psicopatologico all'interesse della psicologia. \nTale metodo, fortemente sistematizzato, era costituito essenzialmente da due fasi: l'osservazione pura della psicopatologia e la sperimentazione su di essa. Ma la pi\u00f9 grande innovazione portata dall'adozione di questa strategia conoscitiva riguardava il superamento di una concezione dell'osservazione psicologica limitata al contesto del laboratorio e la promozione di un'osservazione mirata alla condotta globale dell'uomo.\nNe \"Le malattie della personalit\u00e0\" affront\u00f2 l'analisi dell'azione patologica sulle capacit\u00e0 individuali, teorizzando un meccanismo d'involuzione che porta la personalit\u00e0 umana a perdere (tramite un'involuzione appunto) prima la propria dimensione intellettiva, poi quella affettiva ed infine quella organica.\nSul finire della carriera ottenne, per la prima volta in Francia, una cattedra di \"Psicologia Sperimentale e Comparata\", che fu attivata presso il Coll\u00e8ge de France.\nFond\u00f2 nel 1876 la \"Revue philosophique de la France et de l'\u00e9tranger\", sede di intensi dibattiti fra i ricercatori di psicologia sperimentale."}
{"id": "1090896", "revid": "125549604", "url": "https://it.wikipedia.org/wiki?curid=1090896", "title": "Disco di Airy", "text": "A causa della sua natura ondulatoria, la luce che attraversa un'apertura sottile viene diffratta e forma una struttura di regioni luminose e scure su di uno schermo posto ad una certa distanza dall'apertura (vedi interferenza).\nIl modello di diffrazione che risulta da un'apertura circolare uniformemente illuminata ha una regione luminosa nel centro, conosciuta come Disco di Airy che, assieme ad una serie di anelli concentrici, viene chiamata modello di Airy (da George Airy). Il diametro di questo disco \u00e8 funzione della lunghezza d'onda della luce illuminante e del diametro dell'apertura circolare.\nL'applicazione pi\u00f9 importante di questo concetto avviene nelle macchine fotografiche o nei telescopi. A causa della diffrazione, il punto pi\u00f9 piccolo nel quale si pu\u00f2 mettere a fuoco un raggio di luce usando una lente \u00e8 delle dimensioni del disco di Airy. Anche se si riuscisse a fare una lente perfetta, c'\u00e8 ancora un limite alla risoluzione di un'immagine creata da questa lente. Un sistema ottico nel quale la risoluzione non sia pi\u00f9 limitata da imperfezioni nelle lenti, ma solo dalla diffrazione viene detto limitato dalla diffrazione.\nIl disco di Airy \u00e8 importante nella fisica, nell'ottica e nell'astronomia.\nDimensione del disco di Airy.\nLontano dall'apertura, l'angolo al quale il primo minimo avviene, misurato dalla direzione da cui proviene la luce, \u00e8 dato in radianti, dalla seguente formula semplificata:\ndove \u03bb \u00e8 la lunghezza d'onda della luce in metri e d \u00e8 il diametro dell'apertura sempre in metri. Se tradotto in arcosecondi per il diametro del disco e in millimetri per l'apertura del diaframma, alla luce con lunghezza d'onda di 550 nm, la formula pu\u00f2 essere scritta cos\u00ec \u2248 280/d \nIl criterio di Rayleigh afferma che due sorgenti puntiformi sono distinguibili se la loro separazione angolare \u00e8 maggiore o uguale al raggio del disco di Airy, inteso come distanza angolare tra il centro e il bordo, per ciascuno dei due punti, il quale \u00e8 pari alla relazione scritta in precedenza.\nEsempi.\nSLR camera.\nLa separazione angolare pi\u00f9 piccola che due oggetti possono avere prima che si sfochino in un'immagine indistinta, \u00e8 data da:\nfino a che \u03b8 \u00e8 piccolo possiamo approssimarla come:\ndove x \u00e8 la separazione delle immagini dei due oggetti nella pellicola ed f \u00e8 la distanza dalle lenti alla pellicola. Se prendiamo la distanza dalle lenti alla pellicola approssimativamente uguale alla lunghezza focale delle lenti troviamo:\nma formula_5 \u00e8 esattamente il rapporto focale (numero che identifica il rapporto tra le dimensioni del diaframma di una macchina fotografica e la distanza focale) di una lente, il quale per la configurazione tipica di una macchina fotografica in un giorno assolato \u00e8 circa 16. Per la luce blu all'estremo del visibile, la lunghezza d'onda \u03bb \u00e8 circa 450 nanometri. Troviamo che x \u00e8 circa 0,01 mm. Una conseguenza di ci\u00f2 per una fotocamera digitale \u00e8 che, anche facendo pixel del sensore ottico pi\u00f9 piccoli di queste dimensioni, non si avrebbero incrementi nella risoluzione dell'immagine.\nL'occhio umano.\nIl rapporto focale pi\u00f9 piccolo per l'occhio umano \u00e8 di circa 2,1 e la risoluzione risultante \u00e8 circa 1 \u03bcm. Questa \u00e8 all'incirca anche la distanza tra le cellule sensoriali ottiche, i 'pixel' dell'occhio umano.\nDettagli matematici.\nL'intensit\u00e0 nel modello della diffrazione di Fraunhofer per un'apertura circolare \u00e8 data da:\ndove formula_7 \u00e8 una funzione di Bessel del primo tipo di primo ordine, formula_8 \u00e8 il raggio dell'apertura, formula_9 \u00e8 l'intensit\u00e0 nel centro del modello di diffrazione, e formula_10 \u00e8 il numero d'onda. Qui formula_11 \u00e8 l'angolo di osservazione, per esempio l'angolo tra l'asse dell'apertura circolare e la linea tra il centro dell'apertura e il punto di osservazione. Notare che il limite per formula_12 \u00e8 formula_13.\nGli zeri di formula_14 sono in formula_15, quindi il primo anello scuro nel modello della diffrazione avviene dove\nIl raggio formula_17 del primo anello scuro su di uno schermo dipende da formula_11 per formula_19, dove R \u00e8 la distanza dall'apertura.\nL'intensit\u00e0 formula_9 nel centro del modello della diffrazione dipende dalla potenza totale formula_21 incidente sull'apertura in questo modo:\nDove A \u00e8 l'area dell'apertura (formula_23) ed R \u00e8 la distanza dall'apertura.\nL'espressione di formula_24 sopra si pu\u00f2 integrare per ottenere la potenza totale contenuta nel modello della diffrazione dentro una circonferenza di dimensione data:\nDove formula_26 e formula_7 sono funzioni di Bessel. Quindi le percentuali della potenza totale contenute all'interno del primo, secondo e terzo anello scuro (dove formula_28) sono 83.8%, 91.0% e 93.8% rispettivamente.\nStoria.\nAgli albori dell'astronomia moderna, Galileo Galilei nel \"Sidereus Nuncius\" forn\u00ec una prima descrizione di fenomeni ottici - \"raggi luminosi\" e \"fulgori\" - che accompagnerebbero l'osservazione delle stelle al telescopio, segnalandone la differenza nell'aspetto rispetto ai pianeti (per i quali poteva essere osservato un disco ben definito, \u00abcome piccole lune\u00bb). Simon Marius nel \"Mundus Iovialis\" (1614) contraddisse Galileo, che - a suo dire - avrebbe dovuto aver osservato il disco che le stelle mostrano al telescopio. Not\u00f2 inoltre che \"le stelle pi\u00f9 luminose mostrano un disco maggiore di quelle meno luminose\". Galileo stesso si dovette ricredere e riconobbe pi\u00f9 volte che al telescopio le stelle appaiono come dischi circolari. Successivamente Galileo cerc\u00f2 di misurare il diametro di alcune stelle - Mizar e alcune stelle appartenenti alla costellazione del Trapezio. Nel \"Dialogo sopra i due massimi sistemi del mondo\" (1632), anche lu\u00ec annot\u00f2 che le stelle pi\u00f9 luminose apparivano pi\u00f9 grandi al telescopio, stabilendo anche una relazione tra la magnitudine e la dimensione angolare osservata, da cui dedusse informazioni sulla distanza.\nJohannes Hevelius redasse nel 1662 una tabella delle dimensioni di 19 stelle, mentre Giovanni Riccioli (1651) svilupp\u00f2 una procedura di misura del disco stellare - allo scopo di confutare la teoria copernicana - che port\u00f2 inesorabilmente lui ed i suoi seguaci a misurare la figura centrale del disco di Airy, ottenendo dati che variavano da telescopio a telescopio, oltre che da stella a stella. Christiaan Huygens (1659) invece utilizz\u00f2 un vetro oscurato per focalizzare meglio le stelle ed afferm\u00f2 che queste apparivano puntiformi.\nEdmond Halley nel 1720, commentando le osservazioni di Sirio pubblicate da Giovanni Cassini, fu tra i primi a segnalare che le osservazioni telescopiche delle stelle fornivano informazioni spurie; opinione condivisa da William Herschel nel 1805. Entrambi segnalarono infatti che le dimensioni apparenti dipendevano dalle condizioni osservative. Tuttavia, Herschel riconobbe che era possibile ottenere una certa ripetitivit\u00e0 della misura, sebbene non fosse stato in grado di spiegarne il motivo.\nJohn Herschel nel 1828 tracci\u00f2 il punto sulle conoscenze acquisite sull'osservazione delle stelle al telescopio nell'articolo sulla luce dell\"Encyclop\u00e6dia Metropolitana\", segnalando che l'immagine spuria osservata sarebbe stata spiegata grazie alla teoria ondulatoria della luce. Cosa che effettivamente avvenne nel 1835, ad opera di George Biddell Airy."}
{"id": "1090898", "revid": "8381395", "url": "https://it.wikipedia.org/wiki?curid=1090898", "title": "Tofa\u015f 131", "text": ""}
{"id": "1090901", "revid": "8381413", "url": "https://it.wikipedia.org/wiki?curid=1090901", "title": "Tofa\u015f Regata", "text": ""}
{"id": "1090903", "revid": "174925", "url": "https://it.wikipedia.org/wiki?curid=1090903", "title": "Complemento di moto da luogo", "text": "Nella sintassi della frase semplice, il complemento di moto da luogo indica il luogo dal quale qualcuno o qualcosa si muove.\nSi tratta di un complemento indiretto.\nIl complemento risponde alle domande:\nVarianti del complemento di moto da luogo.\nEsistono delle varianti del complemento di moto da luogo:\nCome si presenta il complemento.\nIl complemento pu\u00f2 essere introdotto da:"}
{"id": "1090904", "revid": "8381435", "url": "https://it.wikipedia.org/wiki?curid=1090904", "title": "Tofa\u015f Tempra", "text": ""}
{"id": "1090905", "revid": "287204", "url": "https://it.wikipedia.org/wiki?curid=1090905", "title": "Umberto Fedeli", "text": "Carriera.\nNato a Roma, ma trasferito dopo pochi mesi a Milano, \u00e8 stato tra i pionieri della \"palla al cesto\", in seguito pallacanestro, ed ha giocato la prima partita della nazionale maschile il 4 aprile 1926 contro la nazionale francese. http://www.museodelbasket-milano.it/leggi.php?s=&amp;idcontenuti=25# \nImpiegato presso la ditta Borletti come collaudatore, era un attivo collaboratore del Dopolavoro Borletti allenando la squadra femminile Ambrosiana; immediatamente terminata la seconda guerra mondiale \u00e8 stato allenatore della Olimpia Borletti Milano, nel 1945-46 e nel 1946-47.\nArbitro benemerito d'eccellenza con tessera numero 2, \u00e8 stato insignito del titolo di Cavaliere della Repubblica per meriti sportivi ed il CONI gli ha conferito l'onorificenza della stella d'oro.\n\u00c8 stato sepolto Cimitero Maggiore di Milano; al termine di concessione della tomba, i suoi resti sono stati posti al Riparto 29 del medesimo cimitero, e tumulati nella celletta 1089, dove tuttora riposano."}
{"id": "1090906", "revid": "8381455", "url": "https://it.wikipedia.org/wiki?curid=1090906", "title": "Tofa\u015f Tipo", "text": ""}
{"id": "1090909", "revid": "729019", "url": "https://it.wikipedia.org/wiki?curid=1090909", "title": "Strada statale 653 della Valle del Sinni", "text": "La strada statale 653 della Valle del Sinni (SS 653) oppure Statale Sinnica, \u00e8 una strada statale italiana che costeggia, per tutto il suo corso, il fiume Sinni. Taglia orizzontalmente la Basilicata collegando l'A2 Salerno-Reggio Calabria, nei pressi dello svincolo di Lauria (svincolo di Lauria Nord), alla strada statale 106 Jonica, nei pressi dello svincolo di Policoro (svincolo di Policoro Sud-Zona Artigianale). La lunghezza totale \u00e8 di 81,555\u00a0km.\nStoria.\nRealizzata dalla Cassa del Mezzogiorno, con il decreto del Ministro dei lavori pubblici 459 del 3 agosto 1988 venne classificata come strada statale con i seguenti capisaldi di itinerario: \"Innesto strada statale n. 19 a Pecorone - svincolo con l'A3 Salerno-Reggio Calabria presso lo svincolo di Lauria nord - svincolo di Valsinni - innesto strada statale n. 106 a Guardiamarina di Policoro\" per un'estesa di .\nIn seguito ai lavori di ammodernamento dell'allora A3 Salerno Reggio Calabria, col decreto del Presidente del Consiglio dei Ministri dell'8 luglio 2010, il suo percorso \u00e8 stato rivisto eliminando il tratto iniziale fino al casello di Lauria Nord, che \u00e8 stato quindi declassificato.\nCon il rifacimento dello svincolo di Lauria Nord, la strada ha visto variare il chilometraggio iniziale a 0,045 km."}
{"id": "1090911", "revid": "1226", "url": "https://it.wikipedia.org/wiki?curid=1090911", "title": "Zio Paperone e il tesoro di Creso", "text": "Zio Paperone e il tesoro di Creso \u00e8 una storia a fumetti Disney, scritta e disegnata da Don Rosa.\nL'autore aveva gi\u00e0 deciso di crearla appena scrisse la sua prima storia, nella quale raffigurava il cosiddetto tesoro e quindi avrebbe dovuto inventare le cause della sua presenza. \nTrama.\nLa storia comincia con un assalto di Amelia al deposito, ma senza successo. Paperino nomina successivamente Creso e Paperone afferma di essere pi\u00f9 ricco di lui; cos\u00ec va al museo di Paperopoli, dove c'\u00e8 una mostra su Creso. Qui, Quo e Qua riescono a decifrare, grazie al manuale delle Giovani Marmotte, alcune scritte su un pezzo di una colonna del tempio di Artemide, finora mai comprese; queste scritte rivelavano che Creso aveva offerto agli dei un tesoro e nella colonna successiva vi sarebbe stata scritta l'ubicazione del tesoro. Sfortunatamente, il tempio di Artemide fu smantellato e spedito in tutta Europa e cos\u00ec Paperone e i nipotini sono costretti a cercare e ricostruire l'intero tempio. Una volta completata la ricerca e ricostruito il tempio scoprono che il tesoro di Creso si trovava nei pressi dell'antica Sard\u00ec e cos\u00ec, una volta recatesi l\u00e0, trovano l'intero tesoro, al quale Paperone pu\u00f2 rinunciare se vuol prendere un tesoro, secondo Creso pi\u00f9 importante. Alla fine Paperone decide di rinunciare al primo tesoro trovato e scopre che la cosa pi\u00f9 importante secondo Creso non era altro che il suo primo soldo.\nD.U.C.K..\nIl D.U.C.K. (\"Dedicated to Uncle Carl by Keno\", ovvero dedicato a zio Carl Barks, da Keno, che \u00e8 uno dei nomi di Don Rosa) si trova in basso a sinistra tra la schiuma della prima pagina."}
{"id": "1090913", "revid": "123641169", "url": "https://it.wikipedia.org/wiki?curid=1090913", "title": "Silia Martini", "text": "Carriera.\n\u00c8 stata tra le pioniere della nazionale femminile, con cui ha giocato la prima partita, Francia-Italia 34-16, il 13 aprile 1930. Segn\u00f2 quattro punti. Ha vinto due scudetti con la Ginnastica Triestina."}
{"id": "1090914", "revid": "1442080", "url": "https://it.wikipedia.org/wiki?curid=1090914", "title": "Complemento di moto per luogo", "text": "Nella sintassi della frase semplice, il complemento di moto per luogo indica il luogo attraverso il quale qualcuno o qualcosa si muove.\nSi tratta di un complemento indiretto.\nIl complemento risponde alle domande:\nCome si presenta il complemento.\nIl complemento pu\u00f2 essere introdotto da:"}
{"id": "1090916", "revid": "49405", "url": "https://it.wikipedia.org/wiki?curid=1090916", "title": "Salmo 151", "text": "Il Salmo 151 \u00e8 un breve salmo biblico che si trova nella maggior parte delle copie della traduzione greca dei Settanta ma non nel testo masoretico della Bibbia ebraica. \u00c8 riconosciuto come canonico solamente dalla Chiesa ortodossa, mentre per le altre confessioni cristiane rappresenta un apocrifo dell'Antico Testamento.\nNumero del Salmo.\nRiportando questo salmo i Settanta scrivono che il salmo \u00e8 attribuito a Davide ed \u00e8 fuori dalla numerazione. Normalmente \u00e8 conosciuto con il numero 151.\nAutenticit\u00e0.\nPer molto tempo gli studiosi pensavano che il salmo fosse una composizione originale dei compilatori della traduzione dei Settanta. Tuttavia tra i manoscritti di Qumran furono trovati due corti salmi ebraici che sembrano alla base del Salmo 151.\nIl salmo 151 insieme ai Salmi 152-155 vengono anche chiamati i \"cinque salmi apocrifi di Davide\".\nTesto.\nIl titolo del salmo riporta che \u00e8 stato scritto da Davide dopo la sua battaglia con Golia. Il testo racconta come Davide fosse il pi\u00f9 piccolo tra i suoi fratelli, ma Dio lo ha scelto per essere unto re. Continua ricordando come Davide ha ucciso Golia con la sua stessa spada.\nIl Testo secondo 11Q5, 28.\nIl testo seguente \u00e8 una traduzione del Salmo 151 ritrovato a Qumran, secondo alcuni autori l'ultimo capoverso del Salmo, quello che inizia con \u201cInizio della Fama di D\u0101w\u00eed\u201d pur essendo frammentario non apparterrebbe al testo del salmo ma sarebbe l'inizio di un nuovo testo. Molto probabilmente per\u00f2, dato che il rotolo presenta dopo uno spazio bianco, si tratta della fine mutila del Salmo 151.\nTesto ebraico.\n\u05d4\u05dc\u05dc\u05d5\u05d9\u05d4 \u05dc\u05d3\u05d5\u05d9\u05d3 \u05d1\u05df \u05d9\u05e9\u05d9&lt;br&gt;\n\u05e7\u05d8\u05df \u05d4\u05d9\u05d9\u05ea\u05d9 \u05de\u05df \u05d0\u05d7\u05d9&lt;br&gt;\n\u05d5\u05e6\u05e2\u05d9\u05e8 \u05de\u05d1\u05e0\u05d9 \u05d0\u05d1\u05d9&lt;br&gt;\n\u05d5\u05d9\u05e9\u05d9\u05de\u05e0\u05d9 \u05e8\u05d5\u05e2\u05d4 \u05dc\u05e6\u05d5\u05e0\u05d5&lt;br&gt;\n\u05d5\u05de\u05d5\u05e9\u05dc \u05d1\u05d2\u05d3\u05d9\u05d5\u05ea\u05d9\u05d5&lt;br&gt;\n\u05d9\u05d3\u05d9 \u05e2\u05e9\u05d5 \u05e2\u05d5\u05d2\u05d1&lt;br&gt;\n\u05d5\u05d0\u05e6\u05d1\u05e2\u05d5\u05ea\u05d9 \u05db\u05e0\u05d5\u05e8&lt;br&gt;\n\u05d5\u05d0\u05e9\u05d9\u05de\u05d4 \u05dc\u05d9\u05d4\u05d5\u05d4 \u05db\u05d1\u05d5\u05d3&lt;br&gt;\n\u05d0\u05de\u05e8\u05ea\u05d9 \u05d0\u05e0\u05d9 \u05d1\u05e0\u05e4\u05e9\u05d9&lt;br&gt;\n\u05d4\u05d4\u05e8\u05d9\u05dd \u05dc\u05d5\u05d0 \u05d9\u05e2\u05d9\u05d3\u05d5 \u05dc\u05d5&lt;br&gt;\n\u05d5\u05d4\u05d2\u05d1\u05e2\u05d5\u05ea \u05dc\u05d5\u05d0 \u05d9\u05d2\u05d9\u05d3\u05d5&lt;br&gt;\n\u05e2\u05dc\u05d5 \u05e2\u05e6\u05d9\u05dd \u05d0\u05ea \u05d3\u05d1\u05e8\u05d9&lt;br&gt;\n\u05d5\u05d4\u05e6\u05d5\u05d0\u05df \u05d0\u05ea \u05de\u05e2\u05e9\u05d9&lt;br&gt;\n\u05db\u05d9 \u05de\u05d9 \u05d9\u05d2\u05d9\u05d3&lt;br&gt;\n\u05d5\u05de\u05d9 \u05d9\u05d3\u05d1\u05e8&lt;br&gt;\n\u05d5\u05de\u05d9 \u05d9\u05e1\u05e4\u05e8 \u05d0\u05ea \u05de\u05e2\u05e9\u05d9&lt;br&gt;\n\u05d0\u05d3\u05d5\u05df \u05d4\u05db\u05dc \u05e8\u05d0\u05d4&lt;br&gt;\n\u05d5\u05d0\u05dc\u05d5\u05d4 \u05d4\u05db\u05dc \u05d4\u05d5\u05d0 \u05e9\u05de\u05e2&lt;br&gt;\n\u05d5\u05d4\u05d5\u05d0 \u05d4\u05d0\u05d6\u05d9\u05df&lt;br&gt;\n\u05e9\u05dc\u05d7 \u05e0\u05d1\u05d9\u05d0\u05d5 \u05dc\u05de\u05d5\u05e9\u05d7\u05e0\u05d9&lt;br&gt;\n\u05d0\u05ea \u05e9\u05de\u05d5\u05d0\u05dc \u05dc\u05d2\u05d3\u05dc\u05e0\u05d9&lt;br&gt;\n\u05d9\u05e6\u05d0\u05d5 \u05d0\u05d7\u05d9 \u05dc\u05e7\u05e8\u05d0\u05ea\u05d5&lt;br&gt;\n\u05d9\u05e4\u05d9 \u05d4\u05ea\u05d5\u05e8&lt;br&gt;\n\u05d5\u05d9\u05e4\u05d9 \u05d4\u05de\u05e8\u05d0\u05d4&lt;br&gt;\n\u05d4\u05d2\u05d1\u05d4\u05d9\u05dd \u05d1\u05e7\u05d5\u05de\u05ea\u05dd&lt;br&gt;\n\u05d4\u05d9\u05e4\u05d9\u05dd \u05d1\u05e9\u05e2\u05e8\u05dd&lt;br&gt;\n\u05dc\u05d5\u05d0 \u05d1\u05d7\u05e8 \u05d9\u05d4\u05d5\u05d4 \u05d0\u05dc\u05d4\u05d9\u05dd \u05d1\u05dd&lt;br&gt;\n\u05d5\u05d9\u05e9\u05dc\u05d7 \u05d5\u05d9\u05e7\u05d7\u05e0\u05d9 \u05de\u05d0\u05d7\u05e8 \u05d4\u05e6\u05d5\u05d0\u05df&lt;br&gt;\n\u05d5\u05d9\u05de\u05e9\u05d7\u05e0\u05d9 \u05d1\u05e9\u05de\u05df \u05d4\u05e7\u05d5\u05d3\u05e9&lt;br&gt;\n\u05d5\u05d9\u05e9\u05de\u05e0\u05d9 \u05e0\u05d2\u05d9\u05d3 \u05dc\u05e2\u05de\u05d5&lt;br&gt;\n\u05d5\u05de\u05d5\u05e9\u05dc \u05d1\u05d1\u05e0\u05d9 \u05d1\u05e8\u05d9\u05ea\u05d5&lt;br&gt;\n\u05ea\u05d7\u05dc\u05ea \u05d2\u05d1\u05d5\u05e8\u05d4 \u05dc\u05d3\u05d5\u05d9\u05d3&lt;br&gt;\n\u05de\u05e9\u05de\u05e9\u05d7\u05d5 \u05e0\u05d1\u05d9\u05d0 \u05d0\u05dc\u05d5\u05d4\u05d9\u05dd&lt;br&gt;\n\u05d0\u05d6\u05d9 \u05e8\u05d0\u05d9\u05ea\u05d9 \u05e4\u05dc\u05e9\u05ea\u05d9&lt;br&gt;\n[...]&lt;br&gt;\n\u05de\u05d7\u05e8\u05e3 \u05de\u05de\u05e2\u05e8\u05db\u05d5\u05ea \u05d4\u05e4\u05dc\u05e9\u05ea\u05d9\u05dd&lt;br&gt;\n\u05d0\u05e0\u05d5\u05db\u05d9 [...]&lt;br&gt;\nTraduzione italiana.\nHallel\u00fby\u00e2 di D\u0101w\u00eed figlio di Yi\u0161ay:&lt;br&gt;\nPiccolo ero di tra i miei fratelli,&lt;br&gt;\ninsignificante di tra i figli di mio padre.&lt;br&gt;\nMi ha posto Pastore del suo Gregge,&lt;br&gt;\ne Capo in mezzo ai suoi Piccoli.\nLe mie mani hanno fatto un flauto,&lt;br&gt;\nle mie dita una cetra,&lt;br&gt;\ne diedi gloria a YHWH.\nDissi in me stesso:&lt;br&gt;\nLe montagne non testimoniano a lui,&lt;br&gt;\ne le colline non lo annunciano,&lt;br&gt;\ndiranno gli alberi le mie parole,&lt;br&gt;\ne il gregge le mie opere.\nPerch\u00e9 chi narrer\u00e0?&lt;br&gt;\nChi parler\u00e0?&lt;br&gt;\nE chi scriver\u00e0 le mie opere?\nIl Signore di ogni cosa ha visto,&lt;br&gt;\ne il Dio di ogni cosa Lui ha ascoltato,&lt;br&gt;\ne Lui ha orecchiato.\nHa inviato il suo Profeta per ungermi,&lt;br&gt;\n\u0160em\u00fb\u0113l per farmi grande,&lt;br&gt;\nuscirono i miei fratelli incontro a lui,&lt;br&gt;\ndi bell'incedere,&lt;br&gt;\ne di bell'aspetto,&lt;br&gt;\nalti nel loro ergersi,&lt;br&gt;\nbelli nel loro crine.\nNon loro ha eletto YHWH-Dio,&lt;br&gt;\ne ha mandato a chiamarmi da dietro il gregge,&lt;br&gt;\ne mi ha unto con l'Olio di Santit\u00e0,&lt;br&gt;\ne mi ha posto di fronte al suo Popolo,&lt;br&gt;\ne Capo dei Figli del suo Patto.\nInizio della Fama di D\u0101w\u00eed&lt;br&gt;\ndall'unzione del Profeta di Dio.&lt;br&gt;\nAllora vidi un Pele\u0161et&lt;br&gt;\n[...]&lt;br&gt;\ndalla vergogna delle file dei Pele\u0161et&lt;br&gt;\nIo [...]\nIl testo dei Settanta.\n\u03bf\u1f57\u03c4\u03bf\u03c2 \u1f41 \u03c8\u03b1\u03bb\u03bc\u1f78\u03c2 \u1f30\u03b4\u03b9\u03cc\u03b3\u03c1\u03b1\u03c6\u03bf\u03c2 \u03b5\u1f30\u03c2 \u03b4\u03b1\u03c5\u03b9\u03b4 \u03ba\u03b1\u1f76 \u1f14\u03be\u03c9\u03b8\u03b5\u03bd \u03c4\u03bf\u1fe6 \u1f00\u03c1\u03b9\u03b8\u03bc\u03bf\u1fe6 \u1f45\u03c4\u03b5 \u1f10\u03bc\u03bf\u03bd\u03bf\u03bc\u03ac\u03c7\u03b7\u03c3\u03b5\u03bd \u03c4\u1ff7 \u03b3\u03bf\u03bb\u03b9\u03b1\u03b4\n1 \u03bc\u03b9\u03ba\u03c1\u1f78\u03c2 \u1f24\u03bc\u03b7\u03bd \u1f10\u03bd \u03c4\u03bf\u1fd6\u03c2 \u1f00\u03b4\u03b5\u03bb\u03c6\u03bf\u1fd6\u03c2 \u03bc\u03bf\u03c5 \u03ba\u03b1\u1f76 \u03bd\u03b5\u03ce\u03c4\u03b5\u03c1\u03bf\u03c2 \u1f10\u03bd \u03c4\u1ff7 \u03bf\u1f34\u03ba\u1ff3 \u03c4\u03bf\u1fe6 \u03c0\u03b1\u03c4\u03c1\u03cc\u03c2 \u03bc\u03bf\u03c5 \u1f10\u03c0\u03bf\u03af\u03bc\u03b1\u03b9\u03bd\u03bf\u03bd \u03c4\u1f70 \u03c0\u03c1\u03cc\u03b2\u03b1\u03c4\u03b1 \u03c4\u03bf\u1fe6 \u03c0\u03b1\u03c4\u03c1\u03cc\u03c2 \u03bc\u03bf\u03c5\n2 \u03b1\u1f31 \u03c7\u03b5\u1fd6\u03c1\u03ad\u03c2 \u03bc\u03bf\u03c5 \u1f10\u03c0\u03bf\u03af\u03b7\u03c3\u03b1\u03bd \u1f44\u03c1\u03b3\u03b1\u03bd\u03bf\u03bd \u03bf\u1f31 \u03b4\u03ac\u03ba\u03c4\u03c5\u03bb\u03bf\u03af \u03bc\u03bf\u03c5 \u1f25\u03c1\u03bc\u03bf\u03c3\u03b1\u03bd \u03c8\u03b1\u03bb\u03c4\u03ae\u03c1\u03b9\u03bf\u03bd\n3 \u03ba\u03b1\u1f76 \u03c4\u03af\u03c2 \u1f00\u03bd\u03b1\u03b3\u03b3\u03b5\u03bb\u03b5\u1fd6 \u03c4\u1ff7 \u03ba\u03c5\u03c1\u03af\u1ff3 \u03bc\u03bf\u03c5 \u03b1\u1f50\u03c4\u1f78\u03c2 \u03ba\u03cd\u03c1\u03b9\u03bf\u03c2 \u03b1\u1f50\u03c4\u1f78\u03c2 \u03b5\u1f30\u03c3\u03b1\u03ba\u03bf\u03cd\u03b5\u03b9\n4 \u03b1\u1f50\u03c4\u1f78\u03c2 \u1f10\u03be\u03b1\u03c0\u03ad\u03c3\u03c4\u03b5\u03b9\u03bb\u03b5\u03bd \u03c4\u1f78\u03bd \u1f04\u03b3\u03b3\u03b5\u03bb\u03bf\u03bd \u03b1\u1f50\u03c4\u03bf\u1fe6 \u03ba\u03b1\u1f76 \u1f26\u03c1\u03ad\u03bd \u03bc\u03b5 \u1f10\u03ba \u03c4\u1ff6\u03bd \u03c0\u03c1\u03bf\u03b2\u03ac\u03c4\u03c9\u03bd \u03c4\u03bf\u1fe6 \u03c0\u03b1\u03c4\u03c1\u03cc\u03c2 \u03bc\u03bf\u03c5 \u03ba\u03b1\u1f76 \u1f14\u03c7\u03c1\u03b9\u03c3\u03ad\u03bd \u03bc\u03b5 \u1f10\u03bd \u03c4\u1ff7 \u1f10\u03bb\u03b1\u03af\u1ff3 \u03c4\u1fc6\u03c2 \u03c7\u03c1\u03af\u03c3\u03b5\u03c9\u03c2 \u03b1\u1f50\u03c4\u03bf\u1fe6\n5 \u03bf\u1f31 \u1f00\u03b4\u03b5\u03bb\u03c6\u03bf\u03af \u03bc\u03bf\u03c5 \u03ba\u03b1\u03bb\u03bf\u1f76 \u03ba\u03b1\u1f76 \u03bc\u03b5\u03b3\u03ac\u03bb\u03bf\u03b9 \u03ba\u03b1\u1f76 \u03bf\u1f50\u03ba \u03b5\u1f50\u03b4\u03cc\u03ba\u03b7\u03c3\u03b5\u03bd \u1f10\u03bd \u03b1\u1f50\u03c4\u03bf\u1fd6\u03c2 \u03ba\u03cd\u03c1\u03b9\u03bf\u03c2\n6 \u1f10\u03be\u1fc6\u03bb\u03b8\u03bf\u03bd \u03b5\u1f30\u03c2 \u03c3\u03c5\u03bd\u03ac\u03bd\u03c4\u03b7\u03c3\u03b9\u03bd \u03c4\u1ff7 \u1f00\u03bb\u03bb\u03bf\u03c6\u03cd\u03bb\u1ff3 \u03ba\u03b1\u1f76 \u1f10\u03c0\u03b9\u03ba\u03b1\u03c4\u03b7\u03c1\u03ac\u03c3\u03b1\u03c4\u03cc \u03bc\u03b5 \u1f10\u03bd \u03c4\u03bf\u1fd6\u03c2 \u03b5\u1f30\u03b4\u03ce\u03bb\u03bf\u03b9\u03c2 \u03b1\u1f50\u03c4\u03bf\u1fe6\n7 \u1f10\u03b3\u1f7c \u03b4\u1f72 \u03c3\u03c0\u03b1\u03c3\u03ac\u03bc\u03b5\u03bd\u03bf\u03c2 \u03c4\u1f74\u03bd \u03c0\u03b1\u03c1' \u03b1\u1f50\u03c4\u03bf\u1fe6 \u03bc\u03ac\u03c7\u03b1\u03b9\u03c1\u03b1\u03bd \u1f00\u03c0\u03b5\u03ba\u03b5\u03c6\u03ac\u03bb\u03b9\u03c3\u03b1 \u03b1\u1f50\u03c4\u1f78\u03bd \u03ba\u03b1\u1f76 \u1f26\u03c1\u03b1 \u1f44\u03bd\u03b5\u03b9\u03b4\u03bf\u03c2 \u1f10\u03be \u03c5\u1f31\u1ff6\u03bd \u03b9\u03c3\u03c1\u03b1\u03b7\u03bb \nIl testo della Vulgata.\nhic psalmus proprie scriptus David et extra numerum cum pugnavit cum Goliad&lt;br&gt;\n1 pusillus eram inter fratres meos &lt;br&gt;\net adulescentior in domo patris mei &lt;br&gt;\npascebam oves patris mei\n2 manus meae fecerunt organum &lt;br&gt;\ndigiti mei aptaverunt psalterium\n3 et quis adnuntiabit Domino meo &lt;br&gt;\nipse Dominus ipse omnium exaudiet\n4 ipse misit angelum suum &lt;br&gt;\net tulit me de ovibus patris mei &lt;br&gt;\net unxit me in misericordia unctionis suae\n5 fratres mei boni et magni &lt;br&gt;\net non fuit beneplacitum in eis Domino\n6 exivi obviam alienigenae &lt;br&gt;\net maledixit mihi in simulacris suis\n7 ego autem evaginato ab eo &lt;br&gt;\nipsius gladio amputavi caput eius &lt;br&gt;\net abstuli obprobrium de filiis Israhel\nTraduzione italiana della LXX.\n\"Questo salmo \u00e8 scritto da David, di suo pugno, ed \u00e8 sovrannumero; quando combatt\u00e9 contro Golia.\"\n1 Ero il minore tra i miei fratelli &lt;br&gt;\ne il pi\u00f9 giovane nella casa di mio padre. &lt;br&gt;\nPascolavo le pecore di mio padre.\n2 Le mie mani hanno fatto un flauto, &lt;br&gt;\nle mie dita hanno fatto un salterio.\n3 E chi lo annuncer\u00e0 al mio Signore? &lt;br&gt;\nLui, il Signore, lui stesso ascolta.\n4 Lui ha mandato il suo messaggero &lt;br&gt;\ne mi ha portato fuori dalle pecore di mio padre, &lt;br&gt;\nmi ha scelto con l'olio della sua unzione.\n5 I fratelli miei erano belli e grandi, &lt;br&gt;\nma non si \u00e8 compiaciuto di loro il Signore.\n6 Sono uscito incontro allo straniero &lt;br&gt;\ne mi ha maledetto con i suoi idoli.\n7 Ma io, gli strappai la spada, &lt;br&gt;\ne gli tagliai la testa &lt;br&gt;\ne ho rimosso l'obbrobrio dai figli di Israele.\nIl testo latino, presente in molte edizioni della Vulgata, non fu tradotto da san Girolamo, ma deriva dalla Vetus Latina, che \u00e8 una traduzione del testo greco dei LXX"}
{"id": "1090920", "revid": "8381570", "url": "https://it.wikipedia.org/wiki?curid=1090920", "title": "Tofa\u015f Uno", "text": ""}
{"id": "1090924", "revid": "8381588", "url": "https://it.wikipedia.org/wiki?curid=1090924", "title": "Tofa\u015f Palio", "text": ""}
{"id": "1090926", "revid": "114408909", "url": "https://it.wikipedia.org/wiki?curid=1090926", "title": "Aggregati monetari", "text": "In economia gli aggregati monetari sono grandezze aggregate che esprimono la quantit\u00e0 complessiva, esistente in un determinato momento nel sistema economico, di moneta e di quelle attivit\u00e0 finanziarie che, per il loro elevato grado di liquidit\u00e0, possono svolgere le stesse funzioni della moneta (la cosiddetta \"quasi-moneta\").\nDefinizione degli aggregati monetari.\nPoich\u00e9 la moneta svolge nei sistemi economici varie funzioni, possono essere definiti diversi aggregati monetari in relazione alle funzioni che vengono prese in considerazione per stabilire se un'attivit\u00e0 finanziaria pu\u00f2 essere considerata quasi-moneta. In particolare, si definiscono solitamente i seguenti aggregati monetari, classificati secondo un grado di liquidit\u00e0 decrescente:\nL'individuazione delle attivit\u00e0 finanziarie che rientrano nelle suddette definizioni pu\u00f2 variare da un sistema economico all'altro, in relazione alle abitudini, alle consuetudini e alla regolamentazione giuridica esistenti in ciascuno. Per l'area dell'euro, la Banca centrale europea ha definito:\nAggregati monetari e politica monetaria.\nGli aggregati monetari misurano l'offerta di moneta esistente in un determinato momento nel sistema economico; la loro entit\u00e0 influenza i tassi di interesse e di inflazione: una maggiore offerta di moneta, infatti, si traduce in un minor tasso d'interesse (a parit\u00e0 di domanda) e pu\u00f2 tradursi in maggiore inflazione. Per questo motivo gli aggregati monetari sono normalmente utilizzati per esprimere gli obiettivi della politica monetaria (che, per esempio, potrebbero essere del tipo: crescita annua di M1 non superiore al 2%).\nL'aggregato M3 \u00e8 il primo pilastro della politica monetaria della Banca centrale europea (il secondo pilastro \u00e8 l'andamento dei prezzi al consumo): la BCE annuncia il tasso di crescita medio annuale di M3 che ritiene compatibile con la stabilit\u00e0 dei prezzi nel medio periodo; nel dicembre 1998 il consiglio direttivo della BCE lo ha fissato nel 4,5%, confermato negli anni successivi, anche se la crescita effettiva di M3 si \u00e8 sempre mantenuta superiore (si tratta, \u00e8 bene ricordarlo, di un valore di riferimento, non di un vero e proprio obiettivo di politica monetaria).\nLa Banca centrale europea ha giustificato l'opzione per l'aggregato M3 con la sua maggior stabilit\u00e0 nel medio periodo e la migliore capacit\u00e0 di anticipare l'andamento dei prezzi, rispetto agli aggregati pi\u00f9 ristretti. \u00c8 interessante notare che, invece, la Federal Reserve statunitense ha addirittura smesso di pubblicare i dati relativi a M3 dal 2006, ritenendo di scarsa utilit\u00e0 le informazioni aggiuntive fornite dall'andamento di questo aggregato rispetto all'aggregato M2."}
{"id": "1090931", "revid": "8381663", "url": "https://it.wikipedia.org/wiki?curid=1090931", "title": "Tofa\u015f Siena", "text": ""}
{"id": "1090932", "revid": "2110845", "url": "https://it.wikipedia.org/wiki?curid=1090932", "title": "Pierina Borsani", "text": "Carriera.\nFu tesserata per il Cotonificio Cantoni di Castellanza, societ\u00e0 sportiva con cui per molti anni partecip\u00f2 ai campionati italiani di atletica leggera.\nAttiva tra il 1925 e il 1940, \u00e8 stata tra le pioniere della nazionale femminile, con cui ha giocato la prima partita, Francia-Italia 34-16, il 13 aprile 1930. Segn\u00f2 due punti.\n\u00c8 anche ricordata per aver partecipato ai Giochi olimpici di nel lancio del disco e per essere stata primatista di lancio del giavellotto e staffetta in Italia. Le \u00e8 stato dedicato il palazzetto dello sport di Castellanza (provincia di Varese)."}
{"id": "1090933", "revid": "8381683", "url": "https://it.wikipedia.org/wiki?curid=1090933", "title": "Tofa\u015f Marea", "text": ""}
{"id": "1090935", "revid": "2175", "url": "https://it.wikipedia.org/wiki?curid=1090935", "title": "Tofa\u015f Dobl\u00f2", "text": ""}
{"id": "1090938", "revid": "131145", "url": "https://it.wikipedia.org/wiki?curid=1090938", "title": "Ines Faccio", "text": "\u00c8 stata tra le pioniere della nazionale femminile di pallacanestro, con cui ha giocato la prima partita, Francia-Italia 34-16, il 13 aprile 1930. Segn\u00f2 un punto."}
{"id": "1090947", "revid": "8381818", "url": "https://it.wikipedia.org/wiki?curid=1090947", "title": "Tofa\u015f Linea", "text": ""}
{"id": "1090948", "revid": "131145", "url": "https://it.wikipedia.org/wiki?curid=1090948", "title": "Derna Polazzo", "text": "\u00c8 stata tra le pioniere della nazionale femminile, con cui ha giocato la prima partita, Francia-Italia 34-16, il 13 aprile 1930. Segn\u00f2 un punto.\nBiografia.\nPartecip\u00f2 ai Giochi olimpici di Amsterdam 1928 nell'atletica leggera, prendendo parte ai 100 metri piani e alla staffetta 4\u00d7100 metri."}
{"id": "1090949", "revid": "32698", "url": "https://it.wikipedia.org/wiki?curid=1090949", "title": "Equazione di Eulero-Lagrange", "text": ""}
{"id": "1090954", "revid": "599013", "url": "https://it.wikipedia.org/wiki?curid=1090954", "title": "Giovanna Morris", "text": "Carriera.\n\u00c8 stata tra le pioniere della nazionale femminile, con cui ha giocato la prima partita, Francia-Italia 34-16, il 13 aprile 1930. Segn\u00f2 otto punti."}
{"id": "1090970", "revid": "1226", "url": "https://it.wikipedia.org/wiki?curid=1090970", "title": "La Guerra dei Gemelli", "text": ""}
{"id": "1090976", "revid": "1226", "url": "https://it.wikipedia.org/wiki?curid=1090976", "title": "La Sfida dei Gemelli", "text": ""}
{"id": "1090979", "revid": "1226", "url": "https://it.wikipedia.org/wiki?curid=1090979", "title": "Il Destino dei Gemelli", "text": ""}
{"id": "1090981", "revid": "399", "url": "https://it.wikipedia.org/wiki?curid=1090981", "title": "Agnese (personaggio)", "text": "Agnese Mondella (il cognome \u00e8 quello del marito, il suo anno di nascita non \u00e8 mai stato rivelato ma la sua et\u00e0 \u00e8 calcolabile in circa 50 anni da altri passi del romanzo)\n\u00e8 un personaggio letterario de \"I promessi sposi\" di Alessandro Manzoni. Agnese \u00e8 la madre di Lucia Mondella.\nAnalisi del personaggio.\nAgnese appare come una donna che dice di avere molta esperienza di vita: infatti offre preziosi consigli (dal suo punto di vista) anche a Renzo Tramaglino, promesso sposo della figlia, che tuttavia non si rivelano estremamente utili, come quello di fare un matrimonio \"abusivo\" nel sesto capitolo del romanzo. In realt\u00e0, la vantata esperienza di Agnese si riduce per lo pi\u00f9 alla meticolosa registrazione di chiacchiere e pettegolezzi del villaggio.\nNon \u00e8 una donna molto colta: ad esempio, quando le viene riferito che fra' Cristoforo \u00e8 stato trasferito a Rimini, mostra di non aver mai sentito parlare di tale citt\u00e0. I suoi atteggiamenti si basano molto su notizie attinte per sentito dire, da fonti anche di dubbia attendibilit\u00e0 (da qui, ad esempio, la sua conoscenza della possibilit\u00e0 di effettuare un matrimonio a sorpresa). Agnese non manca peraltro di una certa astuzia: ad esempio, \u00e8 sua l'idea vincente di distrarre Perpetua nella notte del matrimonio a sorpresa, facendo leva sui complessi della serva derivati dalla sua condizione di nubile."}
{"id": "1090986", "revid": "81646", "url": "https://it.wikipedia.org/wiki?curid=1090986", "title": "Linea di forza", "text": ""}
{"id": "1090988", "revid": "1632387", "url": "https://it.wikipedia.org/wiki?curid=1090988", "title": "Slowmotion Apocalypse", "text": "Gli Slowmotion Apocalypse sono stati un gruppo deathcore della Provincia di Pordenone. La loro musica mescola riff death metal, sonorit\u00e0 classiche del metal e ritmi hardcore.\nStoria dei Slowmotion Apocalypse.\nLa band nasce nel 2002 dall'unione di due gruppi di influenze metalcore differenti: gli \"Slapsticks\" di Alberto, Ivo e Ivan, e i Todiefor di Tommaso e Nicolas. Dopo una demo del 2002, la band ha riscosso un discreto successo con la pubblicazione, nel 2005 via Tribunal Records, del primo full-length My Own Private Armageddon, che ha portato il quintetto ad esibirsi di supporto a band come Graveworm, Converge, Raised Fist, Ektomorf, Mandragora Scream, Rage e Linea 77. Dopo la ri-pubblicazione dell'album con tre bonus track e un nuovo artwork, il gruppo ha firmato un contratto con l'italiana Scarlet Records.\nNel maggio 2007 \u00e8 uscito il secondo album dal titolo \"Obsidian\", contenente importanti collaborazioni con Gianluca Perotti degli Extrema, Claudio Ravinale dei Disarmonia Mundi e Tomas Lindberg di Nightrage e At the Gates. Nello stesso anno, insieme agli stessi Nightrage, ha aperto i concerti del tour europeo degli Mnemic.\nIn seguito hanno condiviso il palco con Ozzy Osbourne, Korn, Megadeth, Black Label Society, Type O Negative, Every Time I Die, As I Lay Dying, Deathstars, Bleeding Through, Caliban, The Haunted, Parkway Drive, Bury Your Dead, Throwdown, 36 Crazyfists, Neaera, Shai Hulud, Graveworm, Hatesphere, Bring Me the Horizon, Suicide Silence e Comeback Kid.\nIl nuovo album, intitolato Mothra, registrato ai Planet Red Studios di Richmond, VA, USA, dal produttore Andreas Magnusson (The Black Dahlia Murder, Oh Sleeper, We were Gentlemen, The Agony Scene, Haste the Day, Spitfire, Dufresne, Municipal Waste) e masterizzato da A.Douches (Converge, Mastodon, Killswitch Engage) vede la partecipazione di Mike Terry, cantante dei Bury Your Dead e di Matthew Rudzinski dei Killwhitneydead. Qualche mese dopo l'uscita di \"Mothra\"al chitarrista Nicolas Milanese \u00e8 stata diagnosticata una leucemia acuta e, sconfitta la malattia, \u00e8 arrivata un'inspiegabile recidiva neurologica il che non ha permesso al chitarrista di \"maneggiare\"il suo strumento. Tuttavia la band non ha mai dichiarato uno scioglimento ufficiale ma solo una lunga pausa forzata."}
{"id": "1090989", "revid": "287204", "url": "https://it.wikipedia.org/wiki?curid=1090989", "title": "Basket Club Bolzano", "text": "Il Basket Club Bolzano (in tedesco Basket Club Bozen) \u00e8 la principale societ\u00e0 di pallacanestro femminile di Bolzano, nonch\u00e9 la pi\u00f9 antica societ\u00e0 del Trentino-Alto Adige.\nStoria.\n\u00c8 stata fondata nel 1952 da un gruppo di pionieri che inizi\u00f2 a propagandare il gioco della palla al cesto, con molte difficolt\u00e0. Prima delle prime partite all'aperto bisognava anche spalare il campo dalla neve.\nLa stagione 2003-04 ha portato nuovi stimoli a tutto l'ambiente del basket femminile altoatesino ed il Basket Club Bolzano viene promossa nel massimo campionato di Serie A1, dopo una stagione nella serie cadetta sempre al vertice. Sabato 8 maggio 2004 \u00e8 stata una data storica per le pallacanestro bolzanina, con le giocatrici che hanno affrontato e battuto la corazzata Montichiari. Per 17 mesi la squadra ha mantenuto l'imbattibilit\u00e0 casalinga. In quella stagione, la Profexional Bolzano ha vinto anche la Coppa Italia di Serie A2.\nUn sogno si \u00e8 avverato la Profexional Bolzano \u00e8 in serie A1 ed \u00e8 riuscita nell'impresa dopo un campionato trionfale ed alla fine dei play off ove tutte le squadre partecipanti hanno dato tutte le energie psicofisiche che erano rimaste.\nIl primo anno di A1 del Basket Club Bolzano \u00e8 stato ricco di sofferenza, ma a denti stretti si \u00e8 riusciti ad ottenere la riconferma nel massimo Campionato di Basket Femminile. Nel 2005-06 la squadra \u00e8 retrocessa direttamente in A2. Al ritorno nella serie cadetta, le altoatesine si sono classificate al 7\u00ba posto del girone A.\nNel 2012 viene creata la societ\u00e0 satellite ASD Basket Rosa Bolzano, con l'obiettivo di valorizzare il patrimonio delle giovani tesserate, che gi\u00e0 esprimono capacit\u00e0 importanti, e il loro miglioramento nel tempo. La societ\u00e0, per\u00f2, rinuncia contemporaneamente all'A2 per i problemi economici ed \u00e8 ripescata in Serie B regionale.\nAl termine della stagione 2014-15 la squadra ritorna in Serie A2, dopo due anni di serie B ed uno di A3.\nDalla stagione 2015-16 il Basket Club Bolzano \u00e8 rimasto stabilmente nella seconda serie nazionale, serie A2. Migliorando di anno in anno la propria posizione, fino a classificarsi nella stagione 2019/20, da poco finita e conclusa anzitempo a causa dell'emergenza Covid-19, al 4\u00ba posto assoluto. Dalla stagione 2018/19 il BCB \u00e8 allenato da Roberto \"Cico\" Sacchi, l'allenatore che ha portato Broni in A1."}
{"id": "1090992", "revid": "125702660", "url": "https://it.wikipedia.org/wiki?curid=1090992", "title": "Mefisto (Tex)", "text": "Mefisto, il cui vero nome \u00e8 Steve Dickart, \u00e8 un personaggio del fumetto western \"Tex\", edito dalla Sergio Bonelli Editore, ideato da Giovanni Luigi Bonelli e realizzato graficamente da Galep. \u00c8 l'acerrimo nemico del protagonista e padre di Yama, anch'egli avversario irriducibile di Tex Willer.\nIl personaggio.\nAspetto.\nMefisto si presenta graficamente, tranne che nella sua prima apparizione, in cui \u00e8 ancora relativamente giovane, come un vecchio pazzoide scapigliato, con capelli, baffi e pizzetto completamente bianchi. Colpisce anche per il suo sguardo sinistro e diabolico, vero tratto distintivo del personaggio.\nCaratterizzazione.\nNella sua prima apparizione Mefisto \u00e8 ancora \"Steve Dickart\"; Mefisto \u00e8 infatti il suo pseudonimo quando compie spettacoli di prestidigitazione. Alla fine di questa avventura, Dickart assume definitivamente il nome di \"Mefisto\", sviluppa poteri paranormali e diventa la pi\u00f9 grande insidia per Tex ed i suoi pards. Mentre i consueti nemici utilizzano armi convenzionali come Colt e Winchester, nel cui uso Tex \u00e8 imbattibile, il diabolico individuo sfrutta abilit\u00e0 inusuali contro le quali \u00e8 difficile combattere. \u00c8 infatti in grado di proiettare la sua immagine a distanza, creare illusioni nella mente dei suoi avversari e vedere eventi che accadono in luoghi anche lontani attraverso l'uso di uno specchio. Le vere potenzialit\u00e0 di Mefisto non sono per\u00f2 ancora ben definite e l'unica cosa certa \u00e8 che Mefisto \u00e8 l'avversario pi\u00f9 temuto da Tex e dai suoi pards.\nApparizioni.\n1\u00aa apparizione.\nCompare per la prima volta, insieme alla sorella Lily Dickart, nell'albo n. 3 della collana di Tex gigante, intitolato \"Fuorilegge\". Mefisto \u00e8 un semplice mago illusionista, che intrattiene i frequentatori dei saloon di El Paso con spettacoli da prestigiatore, mascherando la sua reale professione: spia al soldo di Stati esteri, in particolare il Messico, con il quale gli Stati Uniti sono al momento in conflitto.\nI due vengono scoperti da Tex e fuggono, accusando il ranger di un loro delitto. Anche con la legge alle costole, Tex, grazie all'aiuto del neo-amico messicano Montales, un rivoluzionario contrario al regime del Messico, riesce a liberare la cittadina dalla banda criminale del corrotto sceriffo Benis e ad acciuffare i fratelli Dickart, che consegna alla legge (albo n. 4, intitolato \"L'eroe del Messico\").\n2\u00aa apparizione.\nProbabilmente \u00e8 nell'episodio narrato negli albi n. 39 e 40 (intitolati rispettivamente \"La gola della morte\" ed \"Il ponte tragico\") che la minaccia rappresentata da Mefisto, aiutato dagli indigeni \"Hualpai\", mette in maggiore difficolt\u00e0 il ranger.\nIl figlio di Tex, Kit \u00e8 rapito sulla \"Mesa degli Scheletri\". Durante le ricerche del ragazzo viene catturato anche il pard di Tex, Carson. I due, ipnotizzati dal mago, agiscono come sua \"longa manus\" e fronteggiano Tex e l'amico indiano Tiger Jack.\nI guerrieri Navajos, guidati da Tex, affrontano gli Hualpai di Mefisto, mentre Aquila della Notte irrompe nel covo del mago. Mefisto, accortosi dell'intruso, fugge insieme a Carson e Kit ancora ipnotizzati. Tempo dopo riappare in incognito nelle vesti di un suo alter ego, il \"Dottor Atanas\" (anagramma di \"Satana\") e denuncia i due sfortunati pards di Tex come rapinatori di banche. Tiger Jack, nel tentativo di uccidere Mefisto, colpisce una roccia e causa la momentanea cecit\u00e0 del mago, che cade in un burrone, perdendo i sensi. Carson e Kit Willer riescono cos\u00ec a liberarsi dal giogo di Mefisto; tuttavia Mefisto, contrariamente a quanto credono i pards non \u00e8 morto ma, come verr\u00e0 spiegato nel capitolo successivo della saga, \u00e8 stato salvato e curato da un saggio tibetano.\n3\u00aa apparizione.\nIl ritorno del vecchio avversario viene gi\u00e0 annunciato a Tex in una visione (provocata con funghi allucinogeni da El Morisco) in un'altra avventura nell'albo 77. Mefisto ritorna effettivamente verso la fine dell'albo n. 78, intitolato \"Incubo!\", ed \u00e8 protagonista dell'avventura narrata a partire dall'albo n. 79, intitolato \"Il Drago Rosso\".\nIl mago recupera le forze dopo essersi ripreso dalla caduta, grazie alle cure del suo maestro tibetano di magia nera, \"Padma\", capo-guida della setta cinese del \"Drago Rosso\", intenzionato a collaborare con Mefisto per sconfiggere una volta per tutte Tex.\nMefisto \u00e8 ancora assistito dalla trib\u00f9 indiana Hualpai e si procura un altro alter ego per passare inosservato agli occhi di Tex: il \"Dottor Fiesmot\" (altro anagramma, stavolta di \"Mefisto\") di Golconda. Grazie a questa nuova seconda identit\u00e0, Mefisto cattura nuovamente Kit Carson e il figlio di Tex.\nIn questa avventura, \u00e8 possibile notare un anacronismo. Il Dottor Fiesmot si sposta guidando un'automobile Ford modello T.( ERRORE GROSSOLANO!!!!! Mefisto/Fiesmot, guida un calesse con cavalli, trattandoli in maniera molto rude! La FORD T in questione, appare nell'episodio \"La Valle tragica\" nn.33/34, ed \u00e8 guidata dal Pat Mac Ryan! Precisazione d'obbligo: Mefisto non ha mai guidato un'automobile!) \nNel successivo albo n. 80, intitolato \"Spettri!\", anche Tiger Jack viene rapito. Tex, per\u00f2, smaschera il Dottor Fiesmot e libera i tre pards. Padma, tradito dal suo stesso allievo Mefisto, intenzionato ad uccidere il maestro, si salva grazie all'intervento di potenze paranormali, che fanno cadere lo stesso Mefisto in uno stato di follia. Mefisto \u00e8 cos\u00ec condotto in un manicomio criminale.\n4\u00aa apparizione.\nProbabilmente, il momento pi\u00f9 epico della storia di Mefisto \u00e8 narrato negli albi n. 93, 94 e 95.\nNel primo, nella vignetta \"Tragedia nella giungla\" (che corrisponde alla storia immediatamente seguente a \"Terrore sulla savana\") Mefisto riappare stanziatosi in un castello, sito nelle paludi della Florida e protetto da guerrieri seguaci del vudoo. Il negromante \u00e8 reduce dall'evasione dal manicomio dove era stato rinchiuso, insieme al ricco latifondista \"Baron Samedi\", pseudonimo di \"Jean de Lafayette\". Questi due hanno appena fondato sulle terre dei militari e dei Seminoles il \"Regno del Grande Serpente\".\nNell'albo successivo, \"Black Baron\", Tex e i suoi pards, venuti a conoscenza della fuga del loro storico nemico, si recano nella stessa Florida. Due nuovi nemici di Tex e alleati di Mefisto fanno la loro comparsa: la sacerdotessa mambo Loa ed il luogotenente Dambo, responsabile dell'incendio del campo dei Seminoles, dopo che questi avevano rifiutato l'alleanza con Mefisto e Baron Samedi.\nL'episodio si conclude nelle prime pagine dell'albo seguente: Tex ed i pards si alleano con i Seminoles per porre fine al Regno del Grande Serpente. Mentre i ranger sono intenti ad incendiare la giungla e bloccare nel castello i due criminali, i militari di Fort Myers abbattono il castello a cannonate. I seguaci del vudoo cadono, Loa \u00e8 rassegnata a servire Yampas, il capo degli indiani Seminoles, il castello (bombardato dai soldati USA) esplode e Mefisto e de Lafayette sembrano essere stati travolti dalle macerie del castello. Il \"Regno del Grande Serpente\" \u00e8 caduto. Tuttavia \u00e8 impossibile per i pards accertarsi che Mefisto sia effettivamente morto sotto l'enorme cumulo di macerie del castello.\n5\u00aa apparizione.\nMefisto compie una breve apparizione nell'albo n. 125, intitolato \"Il figlio di Mefisto\". Dopo il crollo del castello di Baron Samedi, Mefisto non \u00e8 morto come il barone ma riaffiora da sotto le macerie, trovandosi per\u00f2 intrappolato nei sotterranei del castello distrutto. Sapendo di essere condannato a morire e covando un odio ancora pi\u00f9 profondo nei confronti di Tex, Mefisto pratica riti occulti attraverso uno specchio, con il quale si mette in comunicazione con l'altrettanto satanico figlio \"Blacky\" (nato dal matrimonio con la cartomante \"Myriam\"), assegnandogli la missione di eliminare Tex ed i suoi pards. Al termine del colloquio fra padre e figlio, Mefisto viene assalito e divorato vivo dai topi. Blacky assume cos\u00ec lo pseudonimo di Yama ma, esattamente come il padre, vedr\u00e0 andare in fumo i suoi piani.\n6\u00aa e 7\u00aa apparizione.\nMefisto continua a guidare dall'oltretomba il figlio Yama negli albi n. 162, 163, 164 e poi negli albi n. 265, 266, 267 e 268; anche se venendo fornito direttamente dal padre delle dovute istruzioni per sconfiggere definitivamente il ranger, Yama fallisce miseramente ogni volta.\n8\u00aa apparizione.\nParecchio tempo dopo Mefisto fa ritorno nel mondo dei vivi. L'escamotage serve a soddisfare le richieste di molti lettori, che chiedevano a gran voce il ritorno del personaggio.\nNell'albo n. 501, intitolato \"Mefisto!\", ricompare la sorella, Lily, che nel frattempo si \u00e8 sposata con un nobil uomo francese di origini russe, il Conte Boris Leonov. I due, ad una seduta spiritica, fanno la conoscenza col medium ind\u00f9 Narbas, uno stregone capace di comunicare con i morti e di riportarli in vita. Lily, dopo aver appreso dallo spirito del fratello le principali ultime vicende, riesce a convincere il marito a recarsi nel luogo in cui giacciono le ossa di Mefisto.\nArrivati negli Stati Uniti, i coniugi Leonov incontrano un'altra vecchia conoscenza di Mefisto, Loa, l'unica persona che conosca l'accesso alle rovine del castello del defunto Baron Samedi. Giunti sul posto, lo stregone Narbas comincia le pratiche magiche per riportare in vita Mefisto. Narbas ha successo, ma ignora che Mefisto lo ha fatto cadere in una trappola senza via d'uscita: Mefisto si impossessa del corpo di Narbas e lo spirito dello stregone si ritrova nell'aldil\u00e0.\nTornato in vita, Mefisto non perde tempo e si mette subito sulle tracce del suo nemico. Nell'albo n. 502, intitolato \"Una trappola per Carson\", il mago con l'astuzia riesce a rapire ed imprigionare Kit Carson, grazie anche alla complicit\u00e0 del cognato Boris, che ha inaugurato un nuovo locale a Phoenix (chiamato \"La Belle France\") che funge anche da nascondiglio.\nVenuto a sapere quanto \u00e8 accaduto, nell'albo n. 503, intitolato \"Il potere delle tenebre\", Tex chiama in aiuto il figlio Kit e il suo pard indiano, che ben presto per\u00f2 cadono in una trappola dello stesso Mefisto, in cui resta imprigionato il solo Kit. Riunitosi a Tex, Tiger Jack lo mette al corrente della situazione. Prevedendo una nuova trappola anche per Tiger Jack, Tex si premura di nascondere l'amico in una baracca di campagna: nulla per\u00f2 pu\u00f2 fermare Mefisto che ha osservato la scena attraverso uno specchio stregato. Tiger Jack viene colto alla sprovvista ed anche lui viene catturato dagli scagnozzi dei Leonov.\nInsospettitosi delle strane voci che corrono su \"La Belle France\", Tex ha occasione di conoscere ed interrogare il Conte Leonov. Seguendo la scena, nuovamente con lo stesso specchio, Lily chiede al fratello di uccidere il marito con una visione per impedirgli di rovinare il loro piano. Dopo l'assassinio del cognato, Mefisto appare tutto ad un tratto di fronte a Tex e per la prima volta lo attacca direttamente, lanciandogli contro strane ed inquietanti visioni, che per\u00f2 il ranger respinge grazie ad un amuleto datogli dallo sciamano dei navajos. Mefisto, per\u00f2, non demorde, e a Tex non resta altro che fingersi pazzo; Mefisto si ritira cos\u00ec per andare a prendere anche l'ultimo dei suoi nemici.\nNell'albo n. 504, intitolato \"Il covo del male\", Tex ricorre all'aiuto dello sceriffo e del suo vice per catturare Mefisto, che si camuffa con un'ennesima trasformazione (con lo pseudonimo di \"Dottor Parker\"). I tre irrompono nel locale dei Leonov e Lily Dickart viene arrestata. Mefisto libera dei topi nello stanzino dove i pards di Tex sono rinchiusi ed immobilizzati per eliminarli, ma Aquila della Notte li salva. I quattro pards si mettono all'inseguimento del mago. Dopo pochi giorni Mefisto appare di fronte a loro per promettere una nuova futura vendetta, sparendo in una visione.\n9\u00aa apparizione.\nMefisto torna con una breve apparizione nell'albo 675 (\"L'inferno che urla\"), mentre fornisce consigli al figlio Yama per eliminare Tex e i pards. Coadiuvato poi da Mandip, un seguace di Yama, fa portare via il corpo privo di sensi del figlio, poco prima che il tempio di Naraka, che Yama aveva adibito a trappola per i ranger, crolli definitivamente.\n10\u00aa apparizione.\nMefisto torner\u00e0 nella serie regolare mensile nel 2022. La storia si comporr\u00e0 di sette albi e rappresenter\u00e0 l'apparizione finale della nemesi di Tex.\nCuriosit\u00e0.\nMefisto ha avuto molta fortuna nella saga (molto meno il figlio Yama), dovuta al fatto che nelle vicende che vedono coinvolti i due il fumetto esce dai classici schemi del genere western tipici degli altri albi."}
{"id": "1090995", "revid": "1305772", "url": "https://it.wikipedia.org/wiki?curid=1090995", "title": "Marco Emilio Scauro", "text": "Marco Emilio Scauro \u00e8 il nome di diversi personaggi della storia repubblicana di Roma: "}
{"id": "1090999", "revid": "122335039", "url": "https://it.wikipedia.org/wiki?curid=1090999", "title": "Rete IGM95", "text": "La Rete IGM95 \u00e8 una rete geodetica fondamentale italiana nata nel 1992, che si affianca alla rete trigonometrica classica.\nDescrizione.\nLa rete \u00e8 costituita da \"punti geodetici\" o capisaldi, simili alle vecchie pietre miliari romane, costituiti da un basamento orizzontale in cemento e un cippo cilindrico leggermente appuntito in alto. Ogni caposaldo viene impiantato dall'Istituto Geografico Militare (IGM) che ne determina la posizione mediante sistema GPS.\nLa rete principale IGM95 prevede un caposaldo ogni 20\u00a0km. Attualmente l'IGM in collaborazione con le regioni, sta provvedendo a rendere pi\u00f9 fitta la rete principale, con una sottorete con vertici ubicati mediamente a circa 7\u00a0km tra di loro. Da notare che la Rete trigonometrica classica dispone di punti geodetici (circa 20.000) con una interdistanza media minore, pari a 5\u00a0km.\nDi ognuno dei 20000 vertici IGM95 \u00e8 disponibile la monografia che ne facilita il ritrovamento, e ne descrive tutte le caratteristiche."}
{"id": "1091000", "revid": "62748", "url": "https://it.wikipedia.org/wiki?curid=1091000", "title": "Concilio di Toledo", "text": "Il Concilio di Toledo comprende diciotto concili generali che si celebrarono a Toledo tra l'anno 400 e l'anno 702; ad eccezione del primo furono tutti tenuti sotto la dominazione visigota della penisola iberica.\nStoria.\nLe riunioni conciliari visigote furono di due classi:\nQueste ultime assemblee politico-religiose della monarchia visigota erano convocate dal re e presiedute dall'arcivescovo pi\u00f9 prestigioso del regno (in un secondo tempo dall'arcivescovo di Toledo), a cui partecipavano le alte gerarchie ecclesiastiche e la nobilt\u00e0.\nIl III Concilio di Toledo del 589 fu il primo a carattere generale e decret\u00f2 l'abbandono dell'arianesimo da parte dei Visigoti, con la conseguente conversione al Cattolicesimo del re Recaredo I e del popolo Goto, con conseguente incorporazione politica della popolazione autoctona ibero-romana.\nNel VI Concilio di Toledo del 633 si sanzion\u00f2 il carattere elettivo della monarchia visigota. Durante questi Concili si presero decisioni rispetto al limite del potere reale, per\u00f2 altri furono usati per legalizzare colpi di forza e usurpazioni, ed alcuni imposero decisioni repressive contro gli ebrei, come il XVII Concilio di Toledo dell'anno 694."}
{"id": "1091006", "revid": "767487", "url": "https://it.wikipedia.org/wiki?curid=1091006", "title": "Winter Music Conference", "text": "Winter Music Conference (WMC) \u00e8 una kermesse che si svolge ogni anno a Miami durante i 10 giorni successivi all'ultima domenica di marzo. \u00c8 considerato a tutti gli effetti, il pi\u00f9 grande punto d'incontro mondiale dell'industria della musica dance elettronica. La manifestazione prevede workshop, conferenze per addetti ai lavori ma soprattutto l'organizzazione di tanti eventi da parte dei promoter pi\u00f9 importanti, locali (spesso non solo del luogo, come il Crobar di New York) e case discografiche (famosissimo il party Defected). Per 10 giorni Miami si trasforma in una enorme discoteca frequentata da milioni di clubbers provenienti da ogni parte del mondo."}
{"id": "1091008", "revid": "767487", "url": "https://it.wikipedia.org/wiki?curid=1091008", "title": "Mad Caddies", "text": "I Mad Caddies (solitamente detti i Caddies) sono un gruppo ska punk formato nel 1995 a Santa Barbara, in California. Il loro suono peculiare deriva da continue commistioni di diversi generi musicali, .\nStoria del gruppo.\nChuck Robertson, Sascha Lazor, Todd Rosenberg, Carter Benson e James Malis formarono il gruppo durante gli anni del liceo, ma la formazione fu poi modificata pi\u00f9 volte. Il batterista Todd Rosenberg lasci\u00f2 la band nel 1999, Benson nel 2002, il bassista Mark Iversen nel 2006. La formazione comprende attualmente:\nIl gruppo inizi\u00f2 a suonare sotto il nome di The Ivy League, che venne cambiato nel 1996 dopo aver firmato un contratto discografico con la Honest Don's Records per evitare che si creasse confusione (e possibili risvolti legali) con altre due band che avevano il medesimo appellativo. L'album di debutto del gruppo, \"Quality Soft Core\", venne pubblicato l'anno successivo, prima che la band firmasse per la Fat Wreck Chords, con la quale i Mad Caddies hanno dato alle stampe 4 album di studio, un EP ed un album dal vivo.\nIl quinto album \u00e8 stato pubblicato il 1\u00ba maggio 2007."}
{"id": "1091012", "revid": "1573940", "url": "https://it.wikipedia.org/wiki?curid=1091012", "title": "Duomo di Voghera", "text": "La collegiata di San Lorenzo \u00e8 il principale luogo di culto di Voghera, in provincia di Pavia; sorge dove in tempi precedenti si trovava una chiesa parrocchiale (della quale \u00e8 sopravvissuta soltanto la base del campanile), ed \u00e8 oggi \u00e8 accessibile da via Cavour. \u00c8 sede della parrocchia di San Lorenzo Martire, appartenente alla diocesi di Tortona.\nStoria e descrizione.\nIl duomo fu ricostruito a partire dal 1605 e riprogettato da Antonio Maria Corbetta che si ispir\u00f2 all'impianto bramantesco del duomo di Pavia.\nLa facciata, per mancanza di fondi rimase incompiuta per molti anni. Finalmente tra il 1874 e il 1881 su progetto dell'architetto Carlo Maciachini si costru\u00ec un'ultima campata all'interno dell'edificio e si realizz\u00f2 la facciata definitiva con due spazi laterali rispetto all'ingresso maggiore, gestiti come cappelle: a destra la cappella di Maria Bambina e della Madonna Immacolata ed a sinistra la cappella del fonte battesimale.\nL'interno \u00e8 costituito da una navata centrale e due laterali. Nella navata centrale troviamo un affresco della Madonna del Soccorso, mentre conservato in un altare del Collegio Notarile \u00e8 un dipinto raffigurante la \"visita di Scipione Crespi\" (XVI-XVII secolo).\nI pittori Gambarini e Morgari riaffrescarono l'altare, il coro e la cupola.\nDi recente \u00e8 stato ristrutturato.\nCupola.\nNel centro della chiesa si innalza una cupola semisferica, alta pi\u00f9 di 47 metri, poggiante su quattro piloni, in ciascuno dei quali \u00e8 ricavata una nicchia dov'\u00e8 possibile ammirare una statua colossale di Evangelista con alla base lo stemma della citt\u00e0 e l'aquila romana. La cupola, sormontata da una lanterna e arricchita da un tiburio ottagonale, \u00e8 stata progettata dall'architetto Corbetta e affrescata tra il 1906 e il 1908 dal torinese Luigi Morgari e da Rodolfo Gambini.\nEsternamente il tiburio, di forma ottagonale, \u00e8 il simbolo pi\u00f9 caratteristico del profilo urbanistico vogherese.\nInterno.\nLa navata sinistra presenta tre altari: l'altare di sant'Antonio Abate, originariamente in cotto e successivamente ricostruito nel 1953 in marmo e legno dorato, l'altare del Collegio notarile e della \"Visitazione di Maria\" a sant'Elisabetta anch'esso in marmo e con impostazione rinascimentale e l'altare del Crocifisso detto anche altare del Suffragio, realizzato in marmi policromi nella seconda met\u00e0 del Settecento. Nella navata di destra sono presenti tre altari: l'altare di santa Caterina da Siena, l'altare della Madonna del soccorso e l'altare di san Michele arcangelo. Tutti sono stati realizzati in marmo policromo e risalgono alla fine dell'Ottocento. Raffigurano tutti e tre delle scene religiose: nel primo \u00e8 raffigurata santa Caterina a piedi nudi in abito monacale, nel secondo san Taddeo con la Vergine e nel terzo il trionfo di san Michele.\nIl tesoro.\nUna delle pi\u00f9 antiche opere che testimonia gli splendori del passato \u00e8 un piccolo reliquiario contenente un frammento della Sacra Spina. Si tratta della spina della corona di Cristo depositata in cassaforte e custodita a Voghera da circa 700 anni; oggi propriet\u00e0 della parrocchia e riconducibile all'oreficeria gotica d'Oltralpe. Si dice che la reliquia sia giunta a Voghera con i Cavalieri crociati, in seguito alle guerre in Terra Santa, attraverso un marchingegno sofisticato, un carrello elevatore chiamato la \"Nuvola\" e spinto a mano da una lunga serie d'ingranaggi. Sul basamento del reliquiario visconteo un dipinto ricorda la figura di san Giovanni, patrono del Sovrano militare ordine ospitaliero di San Giovanni di Gerusalemme, di Rodi e di Malta. Durante la festa di san Bovo veniva mostrata al popolo dal Vescovo e migliaia di persone si inginocchiavano per ottenere una benedizione.\nOrgani a canne.\nIl duomo di Voghera \u00e8 dotato di due organi. Il pi\u00f9 antico \u00e8 un Serassi del 1833 (\"opus 477\").\nL'altro \u00e8 stato installato dalla ditta Mascioni nel 2013, ma si tratta di fatto della ricostruzione dell'organo Balbiani del 1962 acquistato dal duomo di Pavia. L'organo \u00e8 tutto nuovo, dalla trasmissione al prospetto, mentre tutto il materiale fonico \u00e8 stato recuperato e restaurato. Trasmissione elettrica, ha tre tastiere di 61 note e pedaliera 32 note. Le canne sono , per un totale di 74 registri.\nAntifonari.\nParte non molto conosciuta e di sicuro grande interesse artistico e culturale in possesso del duomo di Voghera, sono gli Antifonari medioevali.\nSi tratta di grossi libri conservati all'interno del Duomo e contenenti le partiture del contro canto alla voce principale, riservata al celebrante durante le messe cantate.\nI capilettera degli antifonari del duomo di Voghera sono attribuiti al famoso Maestro delle Vitae Imperatorum che ha operato negli anni trenta del XV secolo e donati al duomo di Voghera dalla famiglia Visconti di Milano.\nAll'inizio dei versi di questi canti, vi sono queste raffigurazioni, dette capilettera, nelle quali \u00e8 presente la rappresentazione di un tema relativo ai vangeli, o alla vita dei santi(es rappresentazione di profeti o degli apostoli).\nLe miniature dei capilettera sebbene resi pi\u00f9 realistici dalla presenza di barbe e rughe, mantengono in tutti i volti la stessa espressione immutata anche al variare del personaggio e del tema trattato. Come in tutti gli altri dipinti dell'Oltrep\u00f2 Pavese \u00e8 interessante notare che negli antifonari del Duomo di Voghera si preferisce utilizzare colori accesi, vivaci e non realistici, non solo nel realizzare sfondi o architetture per gli affreschi, ma anche per i motivi decorativi e in questo caso per i volti dai colori molto forti ma con un effetto di chiaroscuro abbastanza efficace.\nPurtroppo dei capilettera sono rimasti soltanto una piccola parte degli originali, poich\u00e9 molti furono rubati durante la seconda guerra mondiale, probabilmente da un ufficiale tedesco, intento a reperire tutto ci\u00f2 che avesse un minimo di valore, come per esempio, gli sfondi oro delle miniature."}
{"id": "1091014", "revid": "81646", "url": "https://it.wikipedia.org/wiki?curid=1091014", "title": "Teoria economica", "text": ""}
{"id": "1091022", "revid": "2730", "url": "https://it.wikipedia.org/wiki?curid=1091022", "title": "Voting Rights Act", "text": "Il Voting Rights Act \u00e8 una legge considerata come punto di riferimento della legislazione federale negli Stati Uniti che proibisce la discriminazione razziale nel voto. La legge \u00e8 stata firmata il 6 agosto 1965 dall'allora Presidente Lyndon B. Johnson, e il Congresso ha successivamente modificato la legge cinque volte per ampliare le sue protezioni. Progettata per far rispettare i diritti di voto garantiti dal quattordicesimo e quindicesimo emendamento della Costituzione degli Stati Uniti, la legge garantiva il diritto di voto alle minoranze razziali in tutto il paese, in particolare negli stati del sud.\nSecondo il dipartimento di Giustizia degli Stati Uniti, la norma \u00e8 il pezzo pi\u00f9 efficace della legislazione federale sui diritti civili mai adottata nel paese.\nLa legge contiene numerose disposizioni che regolamentano le elezioni. La sezione 2 \u00e8 una disposizione generale che vieta a ogni Stato e governo locale di imporre qualsiasi legge di voto che comporti discriminazioni contro le minoranze razziali o linguistiche. Altre disposizioni generali vietano le prove di alfabetizzazione e disposizioni analoghe che, nel tempo, sono stati utilizzati per privare le minoranze razziali del diritto di voto.\nNel 2013 una delle sezioni della legge \u00e8 stata decurtata per decisione della Corte Suprema (caso Shelby County v. Holder)."}
{"id": "1091025", "revid": "767487", "url": "https://it.wikipedia.org/wiki?curid=1091025", "title": "Madaski", "text": "Oltre a cantare, suona principalmente le tastiere, i sintetizzatori e il basso elettrico. Negli anni '80, usando ancora il suo nome di battesimo, fu membro del gruppo new wave \"Suicide Dada\" per poi fondare, assieme a Vitale \"Bunna\" Bonino, il gruppo reggae Africa Unite. Dal 1994 \u00e8 attivo anche come solista con il nome Madaski.\nBiografia.\nInizio carriera: Suicide Dada ed Africa United.\nFrancesco Caudullo \u00e8 originario di Pinerolo (TO). La sua prima esperienza musicale di una certa rilevanza arriva nei primissimi anni ottanta quando, diplomato in pianoforte, suona nei \"Suicide Dada\", gruppo darkwave torinese che pubblic\u00f2 il brano \"Grida\" nella compilazione \"Osculum Infame\" (M.T.T. Records, 1985) curata da Teho Teardo ed il doppio split album uscito per la fanzine VM ed intitolato \"VM Cinque\" (Produzioni VM, 1986). Lo split era condiviso con i Destijl, gli Intolerance ed i Regard. Nel 1986 Caudullo venne ospitato nel secondo LP dei Diaframma \"Tre volte lacrime\" dove compare nei crediti con il suo nome di battesimo come pianista.\nNel 1981 per\u00f2, Francesco Caudullo assieme a Vitale \"Bunna\" Bonino, sentirono gi\u00e0 l'esigenza di rivolgere lo sguardo verso il reggae-dub formando i primissimi \"Africa United\" (poi \"Africa Unite\"), che sar\u00e0 al centro della scena reggae e alternativa italiana per oltre vent'anni.\nEsperienze soliste e da produttore.\nParallelamente agli \"Africa Unite\", Madaski porta avanti anche diversi progetti da solista, si diletta come produttore discografico e partecipa ai lavori di altri gruppi come Radio Rebelde, Reggae National Tickets, Persiana Jones, Mau Mau, B.R. Stylers, Lou Dalfin, SteelA, Eazy Skankers, Dub All Sense e The Dub Sync, progetto dub in collaborazione con Paolo Baldini e Papanico, entrambi membri degli Africa Unite. Durante il Festival di Sanremo 1999 \u00e8 stato direttore d'orchestra per il brano del gruppo Dr. Livingstone. Ha collaborato anche con artisti come Antonella Ruggiero, Franco Battiato e Jovanotti."}
{"id": "1091026", "revid": "253269", "url": "https://it.wikipedia.org/wiki?curid=1091026", "title": "Lisa Nicole Carson", "text": ""}
{"id": "1091028", "revid": "1987129", "url": "https://it.wikipedia.org/wiki?curid=1091028", "title": "Tempio Sacrario della Cavalleria", "text": "La chiesa dell'Arma di Cavalleria Italiana, chiamata \"chiesa rossa\" per via del colore dei suoi mattoni, \u00e8 la pi\u00f9 antica di Voghera. Sorta in epoca longobarda nell'VIII secolo per opera dei monaci colombaniani dell'abbazia di San Colombano di Bobbio, presenta una storia molto singolare: dopo essere stata sconsacrata nel 1805, divent\u00f2 deposito delle polveri per i militari e successivamente fu abbandonata e quasi distrutta. Dopo i necessari lavori di restauro, resi possibili grazie ai contributi di enti e di privati, \u00e8 divenuta il tempio sacrario della Cavalleria Italiana con intitolazione ai santi Ilario, titolare originario della chiesa, e Giorgio, patrono dell'Arma di cavalleria italiana. \nStoria.\nL'edificio viene fatto risalire al XII secolo, anche se vi \u00e8 chi ha proposto l'anno 732 attribuendone la fondazione al re dei Longobardi Liutprando, mentre alcuni studiosi locali hanno voluto proporre suggestivi rimandi a epoche precedenti. La costruzione sorgeva entro propriet\u00e0 terriere del monastero di Santa Maria e Aureliano di Pavia, detto del Senatore, che aveva succursale in Voghera con propri edifici in porta Sant'Ilario.\nI primi documenti, risalenti al XII secolo, testimoniano che la chiesa di Sant'Ilario fu indipendente dall'ingerenza temporale e spirituale della curia di Tortona e della pieve di San Lorenzo di Voghera. Dalla seconda met\u00e0 del XII secolo la chiesa viene citata in documenti che riguardano, per lo pi\u00f9, controversie tra la badessa e il vescovo di Tortona, a proposito dell'indipendenza del rettore di Sant'Ilario, lite che si protrasse sino al 1195 e che vide l'interesse di tre papi: papa Alessandro II, papa Lucio III e papa Celestino III. La lite riesplose nel periodo 1205-1208 tra gli stessi soggetti, con l'aggravante in questo caso della scomunica comminata dal vescovo Opizzone ai parrocchiani di Sant'Ilario.\nLa composizione della nuova vertenza riconferm\u00f2 il diritto all'autonomia della cappella sottoposta al dominio monastico.\nVa detto che la presenza del monastero a Porta Sant'Ilario fu determinante per lo sviluppo urbanistico della zona, che ebbe nei possedimenti delle suore tutte quelle strutture produttive come forni, mulini, torchio che ne fecero un centro di potere finanziario, determinando cos\u00ec anche diatribe con il comune di Voghera.\nDai documenti contabili sappiamo del ruolo avuto dai rettori in campo amministrativo, mentre non ci viene fornita alcuna notizia della chiesa. Solo in due casi abbiamo informazioni, anche se indirette, sullo stato dell'edificio:\nL'ultimo atto di nomina a noi pervenuto \u00e8 del 1478.\nScarsissime le testimonianze riguardanti i secoli XV-XVI-XVII; per lo pi\u00f9 trattasi dei rapporti intrattenuti dal cenobio con il comune di Voghera a proposito di diritti, doveri e affitti (tracce nell'archivio civico - notarile).\nTra il 1445 e il 1533 si trovano annotazioni relative al pagamento di somme spettanti al sacerdote concelebrante la messa in occasione dell'anniversario di sant'Ilario, per cui la chiesa era certamente adibita ad attivit\u00e0 religiose. Altra conferma di attivit\u00e0 religiose nell'edificio riguarda l'invito rivolto dal sindaco Bonamici, su istanza della badessa, al consiglio comunale a che questi doni all'oratorio, nel 1543, una campana di piccole dimensioni necessaria per l'uffizio divino che si celebra nei giorni festivi. Situazione del tutto mutata nel 1561. In questo anno, infatti, dai documenti di una visita pastorale si legge: \"La cappella \u00e8 stata abbandonata\", cosa che viene anche confermata negli scritti relativi alla diatriba con la curia diocesana di Tortona a proposito di decime. Quanto sopra ci induce a credere che l'edificio fosse in decadenza e che probabilmente in quegli anni le mura presentassero lesioni e crepe. Durante la peste del 1630 nel cimitero annesso e nella stessa chiesa trovarono riposo i borghigiani deceduti a seguito del morbo. Dai registri di natalit\u00e0, mortalit\u00e0 e matrimoni, conservati presso il duomo cittadino, si deduce che sino al 1736 la \"chiesa rossa\" \u00e8 stata testimone dei relativi riti. Nel 1685 la chiesa viene menzionata, a proposito della visita del vescovo di Ceva, come intitolata a sant'Enrico, ma nulla sappiamo del cambio di denominazione; nella relazione si parla anche d'un recente e pregevole restauro. Nello scritto che ricorda la visita del vescovo di Resta, avvenuta nel 1742, si precisa che la cura della cappella \u00e8 affidata alla signora Angelica Richini, affittuaria degli annessi terreni agricoli, e che vi si officia oltrech\u00e9 alla festa di sant'Ilario anche in altre rare occasioni. \u00c8 molto dettagliata la relazione sull'edificio redatta a seguito della visita del vescovo Andujar (1754) contenente un'accurata descrizione, corredata di misurazioni di ogni porzione dell'edificio.\nDal 1798 al 1799 le monache del monastero del Senatore avanzano insistenti e ripetute proteste per il sequestro dei frutti dei loro possedimenti in Voghera. \u00c8 questo il definitivo segnale della dissoluzione del dominio monastico, a cui si accompagner\u00e0 l'oblio non solo del prestigio, ma anche della struttura materiale della chiesa.\nNel 1821 il \"locale detto la Chiesa Rossa\", divenuto di propriet\u00e0 comunale, \u00e8 soggetto a quelle riparazioni che si ritengono indispensabili per consentirne l'utilizzo come magazzino, vale a dire: restauro del tetto e della porta ed otturamento in pieno di cinque finestre necessario per le difese di pericolo d'incendio.\nDa alcuni scritti del 1841 e 1848 emerge che l'edificio \u00e8 affittato alle Regie Gabelle e che \u00e8 molto trascurato: l'edificio \u00e8 fatiscente, \u00ab...con una porta di legno assai vecchia e malferma ed il tetto rotto vecchio e forato\u00bb.\nLamentele si hanno ancora nel 1857 e anche nel consiglio comunale si comincia a discutere della pericolosit\u00e0 dell'edificio; c'\u00e8 chi propone di non affittarlo pi\u00f9 e di costruire per le polveri un altro magazzino fuori citt\u00e0. Non essendoci per\u00f2 in Voghera altro luogo adatto all'utilizzo come magazzino, la citt\u00e0 riceverebbe un grave danno economico. Pertanto si istituisce un corpo di guardia e si eseguono alcuni lavori intorno alla polveriera, allo scopo di garantire una maggiore sicurezza.\nAnche se con qualche problema di insolvenza, la Chiesa Rossa resta affidata alle Regie Gabelle fino al 1871. Dal 1878 Sant'Ilario diventa polveriera del Distretto Militare e, per adattarla a questo uso, sono necessari nuovi lavori che la modificano e la devastano.\nSolamente nel 1916 ci si rese conto dello scempio fatto e che era necessario salvaguardare il monumento da ulteriore degrado; le vicende belliche non consentirono di porre mano al progetto. Al termine della prima guerra mondiale iniziarono i lavori per il recupero della struttura originaria; infatti, a causa delle piene dello Staffora, era stato giocoforza rialzare i pavimenti e di conseguenza i muri perimetrali, la copertura inoltre era stata trasformata a volte rinascimentali.\nIl 27 gennaio 1933 la Soprintendenza, dopo un sopralluogo, dette il beneplacito ai lavori per il restauro analogico, lavori che si protrassero sino al 1938. Le vicende belliche connesse al secondo conflitto mondiale determinarono una sosta forzosa ma, quando la situazione economica generale lo consent\u00ec, si torn\u00f2 di nuovo ad interessarsi al monumento. \nA seguito di un'iniziativa della sezione culturale dell'Ente pro Oltrep\u00f2 d'intesa con la Presidenza Nazionale dell'Associazione Nazionale dell'Arma di Cavalleria, il consiglio comunale - con delibera del 24 giugno 1952 - destinava la \"Chiesa Rossa\" a Tempio Sacrario col titolo di sant'Ilario, l'antico patrono, e di san Giorgio celeste, patrono dei cavalieri italiani.\nCon le prime offerte, provenienti dai cavalieri di tutta Italia, si dava inizio nella primavera del 1953, sotto il controllo della Soprintendenza ai Monumenti della Lombardia, all'opera di restauro; iniziavano cos\u00ec i definitivi lavori di restauro al cui termine la chiesa si presentava cos\u00ec come oggi appare.\nIl 21 aprile 1956 il Tempio venne riconsacrato ed il 22, presenti i sette Stendardi dei Reggimenti ricostituiti nel dopoguerra, celebrante il cardinale Piazza, gi\u00e0 cappellano militare dei \"Cavalleggeri di Padova\", venne inaugurato dal Capo dello Stato Giovanni Gronchi.\nAffreschi.\nSulla parete vicina all'arco trionfale vi sono ancora tracce di decorazioni, come il motivo a \"pelte\" o quello a semicerchi, ma tutti molto rovinati e di difficile osservazione. \nSull'arco trionfale vi sono ancora alcuni frammenti di affreschi; in uno, sebbene piuttosto danneggiato dal tempo, \u00e8 rappresentato il volto di un vescovo, forse lo stesso sant'Ilario, con fattezze e proporzioni gi\u00e0 incontrate nelle altre chiese dell'Oltrep\u00f2 Pavese, soprattutto per la forma degli occhi e del viso. Per caratteristiche del tratto, molto morbido e sinuoso, e il cromatismo acceso, questi frammenti sembrano risalire al XII-XIII secolo.\nAspetto attuale.\nSi accede scendendo i gradini del moderno sagrato poich\u00e8 si trova per circa un terzo della sua altezza al di sotto del livello della stradale. La facciata \u00e8 contornata da due contrafforti di sezione rettangolare, in grandi blocchi di pietra, che sporgono solo lievemente dal fronte, si legano senza soluzione di continuit\u00e0 alla fascia di coronamento ad archetti pensili, che segue l'andamento del tetto, ed in cui sono contenuti bacini ceramici di restauro, collocati secondo una scansione che rispetta quella originaria. Sopra questi una fascia a dente di sega, contenuta entro due cornici piane, di cui l'inferiore \u00e8 sostenuta da mensoline, sottolinea i due spioventi. Il partito decorativo attua cos\u00ec un inquadramento della facciata, ed il suo valore di \"cornice\" \u00e8 ribadito fortemente proprio dal legame diretto dell'ultimo archetto di ogni lato con il margine interno dei contrafforti, oltre che dall'ovvia coincidenza della fine della fascia a dente di sega con il loro margine esterno. Una zoccolatura modanata in arenaria delimita alla base l'intero prospetto.\nAl limite superiore di ci\u00f2 che resta del portale, una cornice marcapiano ripartisce orizzontalmente la facciata in due parti. Quella superiore \u00e8 divisa in tre parti uguali da due piccoli salienti di sezione grosso modo semicircolare, dei quali uno ha perduto il suo coronamento, l'altro conserva le tracce di un capitellino. La porzione centrale cos\u00ec individuata \u00e8 quella su cui pi\u00f9 hanno pesato gli interventi di restauro svoltisi dagli anni trenta fino alla met\u00e0 del XX secolo, che vi hanno realizzato una piccola apertura a croce greca e una bifora; una fonte della met\u00e0 del XVIII secolo, nel descrivere l'edificio, parla invece di una trifora proprio in quella posizione. L'abside, semicircolare, scandita da due semicolonnine laterizie, \u00e8 stata ricostruita sulla base dei pochi resti di quella antica.\nL'interno \u00e8 ad aula unica con copertura a capriate; nel settore superiore della parete sono murate due file di grosse formelle in ceramica, raffiguranti gli stemmi dei reggimenti di cavalleria. Meritano di essere osservati, inoltre, i lacerti di affreschi nell'intradosso dell'arcata trionfale (prima met\u00e0 del XIII secolo), unici resti di una decorazione pittorica di cui non siamo in grado di precisare l'estensione originaria. I tre frammenti pi\u00f9 significativi si trovano nel sottarco dell'arcata trionfale, uno verso il lato nord e due poco pi\u00f9 in alto delle reni. Nel primo si riconosce il volto di un santo vescovo, forse sant'Ilario, circondato da un'ampia aureola rossa con una sottile fascia di contorno bianca.\nIl priorato.\nIl tempio dalla sua costituzione, \u00e8 retto da un priorato, diretto da un priore, nominato dal presidente nazionale dell'Associazione arma di cavalleria su indicazione del suo consiglio nazionale.\nIl priore, nell'ordinaria amministrazione, \u00e8 assistito da un vice priore e da un cancelliere /tesoriere, di nomina diretta del priore, nonch\u00e9 dai patroni, cio\u00e8 i sostenitori di questa istituzione, presenti nel direttivo (giunta esecutiva) con un loro rappresentante.\nLe decisioni che esulano la normale attivit\u00e0 del tempio, sono adottate da un consiglio generale composto dai membri della predetta giunta, nonch\u00e9 dal presidente nazionale dell'Arma di cavalleria, dal consigliere nazionale ANAC per la Lombardia e dal sindaco della citt\u00e0 di Voghera.\nIl priore ha poi il compito di promuovere la conoscenza e la diffusione dei valori propri dell'Arma di cavalleria, mediante:"}
{"id": "1091031", "revid": "442848", "url": "https://it.wikipedia.org/wiki?curid=1091031", "title": "Lago Togo", "text": "Il lago Togo \u00e8 un lago costiero situato nel sud del Togo e separato da una stretta striscia di terra dal golfo di Guinea. \u00c8 situato in una vasta zona paludosa e con molte lagune che va approssimativamente dal delta del Niger, in Nigeria fino alla foce del fiume Volta, in Ghana. Il lago \u00e8 il pi\u00f9 grande lago dello Stato con i suoi 64\u00a0km\u00b2 di superficie d'acqua. \u00c8 conosciuto per la sua pescosit\u00e0 e per i vari sport acquatici che vi si praticano (come lo sci d'acqua).\nLe citt\u00e0 pi\u00f9 importanti che si affacciano sul lago sono Togoville e Agbodrafo; \u00e8 comunque distante circa 20\u00a0km dalla capitale Lom\u00e9 e un po' di pi\u00f9 dal confine ghanese, dista invece dal confine con il Benin circa 35\u201440\u00a0km."}
{"id": "1091035", "revid": "30300", "url": "https://it.wikipedia.org/wiki?curid=1091035", "title": "A pain that I'm used to", "text": ""}
{"id": "1091036", "revid": "30300", "url": "https://it.wikipedia.org/wiki?curid=1091036", "title": "Suffer well", "text": ""}
{"id": "1091037", "revid": "90227", "url": "https://it.wikipedia.org/wiki?curid=1091037", "title": "Sacramento della penitenza", "text": ""}
{"id": "1091038", "revid": "125463019", "url": "https://it.wikipedia.org/wiki?curid=1091038", "title": "Salmi 152-155", "text": "I Salmi 152-155 sono salmi supplementari riportati dalla Peshitta, traduzione in lingua siriaca della Bibbia, da alcuni manoscritti greci dei Settanta e presenti in alcuni rotoli dei manoscritti di Qumran.\nSono riconosciuti canonici solamente dalla Chiesa siriaca, mentre per le altre confessioni cristiane rappresentano apocrifi dell'Antico Testamento.\nInsieme al salmo 151 sono anche chiamati i \"cinque salmi apocrifi di Davide\".\nPossono essere intitolati cos\u00ec:\nSalmo 152.\nQuesto Salmo \u00e8 sopravvissuto nei manoscritti biblici siriaci ed anche \u00e8 stato trovato in ebraico, nel rotolo 11QPs(a)154 (noto anche come \"11Q5 - Il Grande Rotolo dei Salmi\"), un manoscritto del I secolo a.C..&lt;br&gt;\nIl tema principale \u00e8 la richiesta di \"unirsi a voi stessi per il bene e per il perfetto, per glorificare l'Altissimo\". C'\u00e8 anche un pizzico di pasti comuni, tipici della esseni: \"E nella loro mangiare deve essere soddisfacente in verit\u00e0, e nella loro bere, quando condividono insieme\".\nTesto tradotto in italiano.\n\"La preghiera di Ezechia quando lo circondarono i nemici\"&lt;br&gt;\n(1) Ad alta voce glorifica Dio; nell'assemblea di molti proclamate la Sua gloria.&lt;br&gt;\n(2) In mezzo alla moltitudine dei giusti glorifica la Sua lode; e parla della Sua gloria con i giusti.&lt;br&gt;\n(3) Unisciti al bene e al perfetto, per glorificare l'Altissimo.&lt;br&gt;\n(4) Radunati per far conoscere la Sua forza; e non essere lento nel mostrare la Sua liberazione [e la Sua forza] e la Sua gloria a tutti i bambini.&lt;br&gt;\n(5) Per conoscere l'onore del Signore, \u00e8 stata data la saggezza; e per raccontare le Sue opere \u00e8 stato reso noto agli uomini:&lt;br&gt;\n(6) far conoscere ai bambini la Sua forza, e farle mancare di comprensione per comprendere la Sua gloria;&lt;br&gt;\n(7) che sono lontani dalle Sue entrate e distanti dalle Sue porte:&lt;br&gt;\n(8) perch\u00e9 il Signore di Giacobbe \u00e8 esaltato, e la Sua gloria \u00e8 su tutte le Sue opere.&lt;br&gt;\n(9) E un uomo che glorifica l'Altissimo, in lui prender\u00e0 piacere; come in chi offre un buon pasto, e come in chi offre capre e vitelli;&lt;br&gt;\n(10) e come in uno che ingrassa l'altare con una moltitudine di olocausti; e come l'odore di incenso dalle mani dei giusti.&lt;br&gt;\n(11) Dalle tue rette porte si udir\u00e0 la sua voce, e dalla voce del retto ammonimento.&lt;br&gt;\n(12) E nel mangiare devono essere soddisfacenti nella verit\u00e0, e nel bere, quando condividono insieme.&lt;br&gt;\n(13) La loro dimora \u00e8 nella legge dell'Altissimo e il loro discorso \u00e8 di far conoscere la sua forza.&lt;br&gt;\n(14) Quanto lontano dai malvagi \u00e8 il Suo parlare, e da tutti i trasgressori conoscerLo!&lt;br&gt;\n(15) Ecco, l'occhio del Signore abbi piet\u00e0 del buono, e per quelli che Lo glorificheranno moltiplicher\u00e0 la misericordia, e dal tempo del male Lui liberer\u00e0 la loro anima.&lt;br&gt;\n(16) Benedetto sia il Signore, che ha liberato il misero dalla mano del malvagio; che solleva un corno da Giacobbe e un giudice delle nazioni da Israele;&lt;br&gt;\n(17) affinch\u00e9 prolungasse la sua dimora in Sion, e potesse adornare la nostra epoca a Gerusalemme.&lt;br&gt;\nSalmo 153.\nQuesto salmo \u00e8 esistente in siriaco ed \u00e8 stato trovato anche nel Mar Morto Scroll 11QPs(a)155 (chiamato anche 11Q5), un manoscritto del I secolo a.C..&lt;br&gt;Il tema di questo Salmo \u00e8 simile al \"Salmo 22\", e per la mancanza di peculiarit\u00e0 non \u00e8 possibile suggerire la data e l'origine, salvo che la sua origine \u00e8 chiaramente pre-cristiana.\nTesto tradotto in italiano.\n\"Quando gli ebrei hanno ottenuto il permesso da Ciro di tornare a casa\"&lt;br&gt;\n(1) O Signore, Ti ho gridato; ascoltami.&lt;br&gt;\n(2) Ho alzato le mani verso la Tua santa dimora; inclina il Tuo orecchio a me.&lt;br&gt;\n(3) E concedimi la mia richiesta; la mia preghiera non mi trattenere.&lt;br&gt;\n(4) Costruisci la mia anima, e non distruggerla; e non metterlo a nudo davanti ai malvagi.&lt;br&gt;\n(5) Coloro che ricompensano le cose malvagie Ti allontanano da me, o giudice della verit\u00e0.&lt;br&gt;\n(6) O Signore, non giudicarmi secondo i miei peccati, perch\u00e9 nessuna carne \u00e8 innocente davanti a Te.&lt;br&gt;\n(7) Rendimi chiaro, o Signore, la tua legge e insegnami i tuoi giudizi;&lt;br&gt;\n(8) e molti ascolteranno delle tue opere e le nazioni loderanno il tuo onore.&lt;br&gt;\n(9) Ricordati di me e non dimenticarti di me; e non guidarmi in cose troppo difficili per me.&lt;br&gt;\n(10) I peccati della mia giovinezza fanno s\u00ec che tu passi da me, e il mio castigo non permetta loro di ricordare contro di me.&lt;br&gt;\n(11) Purificami, o Signore, dalla malvagia lebbra e non lasciarla pi\u00f9 venire da me.&lt;br&gt;\n(12) Inaridisci le sue radici in me, e non lasciare che le sue foglie spuntino dentro di me.&lt;br&gt;\n(13) Grande sei tu, o Signore; pertanto la mia richiesta sar\u00e0 soddisfatta al Tuo cospetto.&lt;br&gt;\n(14) A chi dovrei lamentarmi che lui possa darmi? E cosa [mi] pu\u00f2 aggiungere la forza degli uomini?&lt;br&gt;\n(15) Davanti a te, o Signore, \u00e8 la mia fiducia; Ho gridato al Signore e mi ha ascoltato e ha guarito il mio cuore spezzato.&lt;br&gt;\n(16) Mi sono addormentato e ho dormito; Ho sognato ed sono stato aiutato, e il Signore mi ha sostenuto.&lt;br&gt;\n(17) Mi dolevano gravemente il cuore; torner\u00f2 grazie al perch\u00e9 il Signore mi ha liberato.&lt;br&gt;\n(18) Ora mi rallegrer\u00f2 della loro vergogna; Ho sperato in te e non mi vergogner\u00f2.&lt;br&gt;\n(19) RendiTi onore per sempre, nei secoli dei secoli.&lt;br&gt;\n(20) Libera Israele, i tuoi eletti, e quelli della casa di Giacobbe il Tuo dimostrato.&lt;br&gt;\nSalmo 154.\nQuesto testo \u00e8 sopravvissuto solo in siriaco, anche se la lingua originale pu\u00f2 essere l'ebraico.&lt;br&gt;Il tono \u00e8 non-rabbinico ed \u00e8 probabilmente composto in Israele durante il periodo ellenistico (c. 323-31 aC).\nTesto tradotto in italiano.\n\"Scritto da Davide quando stava combattendo con il leone e con il lupo che avevano preso una pecora dal suo gregge\"&lt;br&gt;\n(1) O Dio, o Dio, vieni in mio aiuto; aiutami e salvami; libera la mia anima dall'omicida.&lt;br&gt;\n(2) Devo scendere nello Sheol dalla bocca del leone? o il lupo mi confonder\u00e0?&lt;br&gt;\n(3) Non era abbastanza per loro che aspettassero il gregge di mio padre e dividessero a pezzi una pecora di mio padre, ma desideravano anche distruggere la mia anima?&lt;br&gt;\n(4) Abbi piet\u00e0, o Signore, e salva il Tuo santo dalla distruzione; affinch\u00e9 possa provare le Tue glorie in tutti i suoi tempi, e lodare il Tuo grande nome:&lt;br&gt;\n(5) quando lo hai liberato dalle mani del leone distruttore e del lupo coraggioso, e quando hai salvato la mia prigionia dalle mani di le bestie selvatiche.&lt;br&gt;\n(6) Presto, o mio Signore (Adonai), manda da Te davanti un liberatore, e tirami fuori dalla fossa spalancata, che mi imprigiona nelle sue profondit\u00e0.&lt;br&gt;\nSalmo 155.\nQuesto testo \u00e8 sopravvissuto solo in siriaco, anche se la lingua originale pu\u00f2 essere l'ebraico.&lt;br&gt;Data e provenienza sono quelle del salmo precedente: Il tono \u00e8 non-rabbinico ed \u00e8 probabilmente composto in Israele durante il periodo ellenistico (c. 323-31 aC).\nTesto tradotto in italiano.\n\"Scritto da Davide quando ringrazia Dio per aver ucciso il leone ed il lupo.\"&lt;br&gt;\n(1) Lodate il Signore, tutte voi nazioni; glorificalo e benedici il Suo nome:&lt;br&gt;\n(2) Che salv\u00f2 l'anima del Suo eletto dalle mani della morte e liber\u00f2 il Suo santo dalla distruzione:&lt;br&gt;\n(3) e mi salv\u00f2 dalle reti dello Sheol, e la mia anima dalla fossa non si pu\u00f2 immaginare.&lt;br&gt;\n(4) Perch\u00e9, prima che la mia liberazione potesse andare avanti davanti a Lui, ero quasi diviso in due pezzi da due bestie selvagge.&lt;br&gt;\n(5) Ma ha mandato il suo angelo, mi ha chiuso le bocche spalancate e ha salvato la mia vita dalla distruzione.&lt;br&gt;\n(6) La mia anima Lo glorificher\u00e0 e Lo esalter\u00e0, a causa di tutte le Sue benignit\u00e0 che ha fatto e che mi far\u00e0.&lt;br&gt;"}
{"id": "1091039", "revid": "1652635", "url": "https://it.wikipedia.org/wiki?curid=1091039", "title": "Untore", "text": "Untore era un termine utilizzato nel Cinquecento e nel Seicento per indicare chi si riteneva diffondesse volontariamente il morbo della peste spalmando in luoghi pubblici appositi unguenti venefici. Le credenze sugli untori ebbero particolare diffusione durante la grande peste del 1630, immortalata da Manzoni nel romanzo \"I promessi sposi\" e divenuta nota, per questo, come \"peste manzoniana\".\nIl termine \"untore\" ricorre in particolare nelle vicende relative al processo intentato dal Governo di Milano nel 1630 contro gli sventurati Guglielmo Piazza e Gian Giacomo Mora, processo che il Manzoni ripercorse nel saggio storico \"Storia della colonna infame\" del 1840.\nAspetti storici.\nIl sospetto di una peste provocata intenzionalmente (\"pestis manufacta\") si trova fin dal Trecento, in riferimento all'accusa alle comunit\u00e0 ebraiche di diffondere la pestilenza.\nIl medico pavese Gerolamo Cardano (1501-1576) riport\u00f2 come a Saluzzo nel 1536 un gruppo di 40 persone cerc\u00f2 di diffondere la pestilenza tramite un unguento da applicare agli stipiti delle porte e tramite polvere da spargere sui vestiti delle vittime; indic\u00f2 anche ungimenti avvenuti a Ginevra e a Milano. La descrizione venne riportata anche in opere successive come il \"Compendium maleficarum\" pubblicato a Milano nel 1608 e nel 1626.\nMilano.\n\"Ungimenti\" nel 1576.\nNella capitale del Ducato di Milano, allora amministrato dal governatore spagnolo Antonio de Guzm\u00e1n, una connessione tra peste e utilizzo di unguenti si ripresent\u00f2 in occasione della peste del 1576.\nCorse voce che qualcuno andava \u00abongendo i cadenacci e ferri delle porte delle case\u00bb utilizzando unguenti pestiferi e \u00abne furono trovati molti\u00bb; si sospett\u00f2 che qualcuno volesse \u00abmantenere il male nella citt\u00e0 per arricchirsi delle spoglie de morti\u00bb. Per individuare i responsabili vennero promessi 500 scudi di ricompensa con una grida.\nPoich\u00e9 continu\u00f2 l'ungimento delle porte e \u00abne furono onte molte\u00bb, la grida fu rinnovata il 19 settembre 1576 per cercare di individuare i responsabili.\nGi\u00e0 all'epoca ci fu almeno una persona giustiziata per aver cercato di infettare la citt\u00e0 e, prima di morire, rivel\u00f2 un rimedio per preservarsi dal contagio, noto in seguito come \"unto dell'impiccato\".\n\"Ungimenti\" nel 1630.\nIl 9 febbraio 1629 si diffuse a Milano la notizia dell'arresto di alcuni frati francesi e anche di un tale che \u00abaveva portato qua in ampolla della peste\u00bb. Si appur\u00f2 che il tale era Girolamo Buonincontro, frate apostata proveniente da Ginevra, e che portava con s\u00e9 solo alcuni innocui medicamenti contro il mal di stomaco; la sovrapposizione delle due notizie fu probabilmente l'origine dell'invenzione di una inesistente lettera, citata da Alessandro Tadino e poi ripresa da Alessandro Manzoni, riguardante untori francesi:\nNel corso dell'anno 1630 si verificarono realmente ungimenti di vario genere.\nIl primo di cui si ha notizia fu scoperto nella notte del 17 maggio 1630 nel Duomo di Milano dai canonici monsignor Visconti, monsignor Alessandro Mazenta e monsignor Girolamo Settala (fratello di Ludovico Settala); pur dubitando che fosse fatto per diffondere la peste, avvertirono Marco Antonio Monti, presidente del tribunale di Sanit\u00e0, per far verificare i banchi ed effettivamente \"si trovarono segni con qualche ontome\".\nLa mattina del giorno successivo, 18 maggio, si scoprirono diversi luoghi \"contaminati di grasso, parte che tirava al bianco e parte al giallo\" e vennero compiuti sopralluoghi dalle autorit\u00e0 e da fisici collegiati per verificare se fosse \"pestilenziali\". Sempre il 18 maggio le panche furono portate fuori dal duomo e iniziarono a spargersi voci sugli untori.\nGli addetti alla Sanit\u00e0 pensavano a malevoli scherzi, ma una grida del 19 maggio per la denuncia dei colpevoli degli ungimenti conteneva un passaggio ambiguo che ammetteva una effettiva e possibile pericolosit\u00e0 di questi unti.\nNei giorni successivi gli ungimenti vennero ripetuti e proseguirono fino a settembre.\nFin da maggio molti furono imprigionati e processati con l'accusa di essere untori.\nCon nuove gride del 13 giugno e del 7 agosto si aumentarono sia il premio per le denunce sia le pene per i colpevoli degli ungimenti, considerati ormai una realt\u00e0.\nLe accuse agli untori.\nLa vastit\u00e0 e frequenza degli ungimenti portarono la popolazione a ipotizzare complotti di vario genere per giustificare l'operato degli untori.\nUna teoria diffusa era quella di un'origine \"demoniaca\" della pestilenza con la presenza in citt\u00e0 di un ricco demonio che avrebbe compensato gli untori. Circol\u00f2 anche in varie citt\u00e0 in Italia il fantasioso racconto di un certo Pietro Crivelli, incentrato sulla figura del \"Mammona\", descritto come un demone circolante in citt\u00e0, dedito a spargere polveri pestilenziali persino in Duomo e sulla sua piazza; si sarebbe anche insediato nel palazzo del conte Trivulzio, allontanatosi da Milano per sfuggire alla pestilenza.\nLa storia ebbe tale diffusione che fu pubblicata anche in tedesco con il nome dell'autore storpiato in \"Petro Cristeli\". Una lettera di smentita di questi avvenimenti fu inviata dall'arcivescovo Federico Borromeo nel gennaio 1631.\nPur senza alcuna prova tangibile, in vari momenti circolarono teorie su motivazioni politiche degli ungimenti, coinvolgendo diversi personaggi politici di varia levatura: Filippo IV di Spagna, Carlo Emanuele I di Savoia, il cardinale Richelieu, il conte di Collalto oppure Albrecht von Wallenstein; ci furono anche accuse generiche contro Venezia. Si formularono teorie sugli spostamenti del barnabita milanese Carlo Bossi (1572-1649) oppure su Francisco de Padilla y Gait\u00e0n, castellano di Milano. L'ex governatore Gonzalo Fern\u00e1ndez de C\u00f3rdoba avrebbe invece orchestrato il tutto per vendicarsi degli insulti ricevuti al momento della partenza.\nAltra accusa diffusa era quella contro i monatti, cio\u00e8 coloro che raccoglievano i cadaveri delle persone decedute per la malattia: gi\u00e0 considerati ribrezzevoli, vennero anche sorpresi a lasciare intenzionalmente abiti e tessuti infetti per le strade in modo che gli abitanti li raccogliessero e cos\u00ec propagassero ulteriormente la pestilenza.\nL'ipotesi che fossero i monatti a realizzare e diffondere gli \"unti\", in considerazione del proprio guadagno durante l'epidemia, \u00e8 ritenuta una delle pi\u00f9 realistiche.\nProcessi contro gli untori.\nSolo una parte delle indagini e dei processi relativi agli untori \u00e8 giunta fino ai nostri giorni. La condanna di untori pi\u00f9 nota \u00e8 quella legata alla colonna infame di Milano.\nSia il Mora sia il Piazza prima dell'esecuzione della sentenza, per liberarsi la coscienza e salvarsi l'anima, dichiararono di essere innocenti e di aver falsamente incolpato tutte le altre persone.\nGiovanni de Padilla, figlio del castellano di Milano, fu coinvolto nel processo e arrestato; fu assolto da ogni accusa nel 1633.\nNel 1630 Giovanni Ambrogio Arrigoni, deputato della sanit\u00e0 di Cremeno, in Valsassina, parte dello Stato di Milano, arrest\u00f2 diverse persone. Tramite \"leggeri tormenti\" ottenne confessioni che indicavano Francesco Manzoni, Caterina Rozzona, Francesco Bagarone a altri come untori, mentre Giacomo Maria Manzoni, antenato di Alessandro Manzoni, avrebbe fornito l'unto utilizzato per gli ungimenti a Cremeno.\nLa posizione di Giacomo Maria Manzoni fu stralciata dal processo. Francesco Manzoni, Caterina Rozzona e Francesco Bagarone, condotti a Milano e sottoposti a tortura, confessarono e furono condannati a morte. I primi due furono giustiziati pubblicamente, mentre il Bagarone mor\u00ec in carcere.\nNel 1631 si accert\u00f2 che le accuse a Giacomo Maria Manzoni furono artefatte dall'Arrigoni, a causa della rivalit\u00e0 e concorrenza esistenti tra le due famiglie. L'Arrigoni fu imprigionato, ma riusci a fuggire.\nAltre citt\u00e0 degli Stati italiani.\nMilano non fu l'unica citt\u00e0 dove si diffusero accuse contro untori, ma fu quella in cui si ebbe il maggior numero di denunce e la maggiore partecipazione da parte dei pubblici amministratori; in vari luoghi fu liquidata come semplice credenza popolare.\nI bandi contro gli untori e le relative credenze popolari raggiunsero anche alcuni luoghi vicini. Nel caso di Bergamo e con indicazioni anche per Brescia, entrambe sotto il dominio della Repubblica di Venezia, stando ad una testimonianza dell'epoca i casi di \"ungimenti\" furono rari.\nPer Torino, capitale del Ducato di Savoia, si hanno testimonianze sia per la peste del 1599 sia per la peste del 1630, riportate dall'archiatra di Casa Savoia Giovanni Francesco Fiochetto (1564-1642), con diffusione volontaria della pestilenza anche tramite l'ungimento delle porte.\nLa credenza popolare di una peste provocata volontariamente si diffuse brevemente anche a Napoli -anch'essa come Milano dominata dagli spagnoli- durante la peste del 1656, ma si parl\u00f2 di \"polveri\" e non di \"ungimenti\". Le autorit\u00e0 diedero poco credito alla questione, etichettandola come una \"favola\", ma per quietare la popolazione vennero mandati al patibolo alcuni sospetti."}
{"id": "1091040", "revid": "30370", "url": "https://it.wikipedia.org/wiki?curid=1091040", "title": "R\u014dmanji", "text": ""}
{"id": "1091041", "revid": "1666804", "url": "https://it.wikipedia.org/wiki?curid=1091041", "title": "Marco Emilio Scauro (pretore 56 a.C.)", "text": "Biografia.\nOrigini familiari e matrimoni.\nMarco era figlio di Marco Emilio Scauro, console dell'anno 115 a.C., e di Cecilia Metella Dalmatica. Nell'89 a.C. Marco perse suo padre quando era ancora un bambino, nonostante ci\u00f2 la sua formazione fu assicurata da diversi amici di famiglia. Gneo Pompeo fu per un breve tempo sposato con la sorella di Marco, Emilia Scaura e, anche dopo la sua morte prematura nell'82 a.C., Pompeo continu\u00f2 a prendersi cura del giovane Scauro. \nMarco Emilio Scauro spos\u00f2 Mucia Terzia, precedentemente sposata a Pompeo; dal matrimonio nacque un figlio anch'egli chiamato Marco Emilio Scauro. \nCarriera politico-militare.\nDurante la terza guerra mitridatica, Pompeo propose a Scauro di diventare il suo tribuno militare, questi accett\u00f2. Intanto in Giudea era in corso una violentissima guerra tra i due fratelli Ircano II e Aristobulo II, che si contendevano il potere del piccolo regno. Aristobulo, assediato dal re nabateo Areta III, chiese l'aiuto di Pompeo attraverso Scauro, in cambio di ci\u00f2 forn\u00ec un cospicuo tributo. Dopo che Scauro sconfisse Areta (64 a.C.), Aristobulo accus\u00f2 il romano di aver estorto 1.000 talenti, ma Pompeo, che si fidava del tribuno decise di non credere ad Aristobulo che fu catturato, e il potere della Giudea fu dato all'avversario Ircano (63 a.C.). Marco fu nominato primo governatore della Siria dal 63 al 61 a.C., dove era al comando di due legioni. Nel 62 a.C. mentre Pompeo tornava a Roma insieme al prigioniero Aristobulo, Scauro assedi\u00f2 Petra, capitale del regno dei Nabatei, ma l'assedio fu presto abbandonato visto che i Nabatei pagarono un tributo di 300 talenti. Scauro si macchi\u00f2 di massacri durante il suo governo in Oriente, questi sono infatti menzionati nel rotoli del mar Morto (4Q333).\nNel 58 a.C. come edile diede giochi sontuosi, lungamente ricordati per la loro stravaganza, inoltre Marco fece costruire il \"theatrum Scauri\", un edificio provvisorio in legno con colonne in marmo, descritto da Plinio il Vecchio.\nScauro fu probabilmente il costruttore della \"scorciatoia\" che dopo secoli riusc\u00ec a collegare Pisa e Lucca a Luni (Sarzana) su un percorso pedemontano che da Lucca andava verso il Campus Major (Camaiore) proseguendo poi verso Pietrasanta, Seravezza/Strettoia, Castello Aghinolfi (in Montignoso, a quel tempo torre di segnalazione romana, potenziata successivamente dai Longobardi di Teodolinda), poi verso Massa (\"Tabernae Frigidae\"), poi Carrara ed infine Luni. \u00c8 praticamente il percorso della parte nord dell'attuale Via Sarzanese (strada statale 439) e dei percorsi interni che da Pietrasanta portano a Strettoia, Montignoso, Massa, Carrara, Sarzana. La \"scorciatoia\" si era ormai resa necessaria ed improcrastinabile per le esigenze di Gaio Giulio Cesare di accelerare la conquista della Gallia nel 56 a.C. Talora questo tratto/scorciatoia, a causa del nome del costruttore, viene confuso con la pi\u00f9 imponente Via Emilia Scauri costruita dal padre per collegare Luni a Vada Sabatia (Vado Ligure), passando per Derthona (Tortona) ed aggirando l'Appennino del Levante Ligure.\nPretore nel 56 a.C., l'anno successivo fu governatore (propretore) della provincia romana di \"Sardinia et Corsica\". Nel 54 a.C. il primo triumvirato appoggi\u00f2 la sua candidatura alla carica di console, ma fu accusato dagli abitanti di assassinio e malversazione, fu quindi processato. L'accusa fu sostenuta da Publio Valerio Triario, mentre la difesa fu affidata a Marco Tullio Cicerone e a Quinto Ortensio Ortalo. Il tribunale era presieduto da Marco Porcio Catone, pretore in quell'anno. Grazie soprattutto all'orazione \"Pro M. Scauro\" pronunciata da Cicerone (che ci \u00e8 pervenuta incompleta), fu assolto nonostante l'evidente colpevolezza. In seguito a queste vicende giudiziarie, Scauro si ritrov\u00f2 coinvolto in un grande scandalo elettorale, che coinvolgeva tutti i candidati al consolato di quell'anno: Memmio, Domizio Calvino, Scauro stesso e Messalla: avevano tentato di corrompere i consoli Appio Clodio e Domizio Enobarbo, affinch\u00e9 indirizzassero i voti per loro, ma Memmio denunci\u00f2 il fatto in Senato, e si esili\u00f2 ad Atene. I consoli vincenti risultarono Domizio Calvino e Messalla, ma riuscirono a prendere il potere solamente nel luglio dell'anno successivo.\nNel 53 a.C. Scauro si present\u00f2 nuovamente come candidato al consolato per l'anno successivo, ma fu ancora accusato, durante la campagna elettorale, da Triario per corruzione nell'ambito delle elezioni dell'anno precedente; fu questa volta condannato e costretto all'esilio nel 52 a.C.\nPlinio il Vecchio dice di Marco Emilio Scauro che fu il primo collezionista romano - o il pi\u00f9 grande collezionista - di gemme incise.\nNella letteratura moderna.\nMarco Emilio Scauro \u00e8 il personaggio principale del romanzo fantasy di Harry Turtledove La legione perduta, uscito nel 1987 in quattro libri."}
{"id": "1091044", "revid": "17654", "url": "https://it.wikipedia.org/wiki?curid=1091044", "title": "K 344", "text": ""}
{"id": "1091047", "revid": "1543377", "url": "https://it.wikipedia.org/wiki?curid=1091047", "title": "BMW X3", "text": "La BMW X3 \u00e8 un SUV di Segmento D prodotta in tre serie a partire dal 2003 dalla casa automobilistica tedesca BMW.\nDescrizione.\nPresentata per la prima volta nell'ottobre 2003 al salone di Francoforte, la X3 \u00e8 il secondo dei tre \"SAV\" (\"Sport Activity Vehicle\", cos\u00ec sono chiamati i SUV in casa BMW) prodotti finora dalla casa bavarese, dopo la pi\u00f9 grande X5 e quasi 7 anni prima del pi\u00f9 piccolo X1.\nSerie.\nSono tre le serie in cui la X3 \u00e8 stata prodotta."}
{"id": "1091048", "revid": "30370", "url": "https://it.wikipedia.org/wiki?curid=1091048", "title": "Romanji", "text": ""}
{"id": "1091054", "revid": "585241", "url": "https://it.wikipedia.org/wiki?curid=1091054", "title": "Monte Sasso", "text": "Il Monte Sasso (detto anche \"Sasso di Cavallasca\"), \u00e8 una montagna situata nei pressi del confine italo-svizzero. Si trova sopra Cavallasca, un paese a pochi chilometri da Como e, con la misura di 614\u00a0m s.l.m., \u00e8 la cima pi\u00f9 alta fra quelle appartenenti al Parco della Spina Verde. Il monte \u00e8 ricco di natura, arte e storia e, dalla sua sommit\u00e0, si godono sempre spettacolari panorami. Sulla cima ovest \u00e8 presente un agriturismo di nome \" L'Agrifoglio \".\nDescrizione.\nIl rilievo \u00e8 costituito principalmente da rocce sedimentarie di ambiente marino databili dal Mesozoico (Giurassico-Cretaceo; Calcare di Domaro e Maiolica; calcari prevalenti) all'Oligocene (Gruppo della Gonfolite; marne, arenarie e conglomerati), con un'estesa copertura morenica derivata dell'ultima era glaciale (Pleistocene).\nTrincee di guerra.\nUna delle maggiori attrazioni del Sasso di Cavallasca sono le trincee. Infatti l'area \u00e8 ricca di fortificazioni costruite nell'ambito della Frontiera Nord, il sistema difensivo popolarmente noto come \"Linea Cadorna\", realizzato per difendere il territorio della Pianura Padana nel caso di un'invasione da parte degli imperi centrali (Austria e Germania) attraverso la neutrale Svizzera.\nDopo la fine della guerra, nel 1918, il sistema difensivo fu abbandonato. I resti delle trincee sono tuttora visitabili e costituiscono una delle mete preferite dai turisti per la presenza di numerose e interessanti strutture. In particolare si possono vedere trincee scoperte, gallerie, ricoveri e depositi in caverna per i materiali e per viveri, stanze, cunicoli scavati nella roccia, postazioni di avvistamento, targhe del Genio Militare, abbeveratoi e anche postazioni per fucilieri e per mitragliatrici.\nRecupero vestigia.\nil 22 novembre 2008 l'Associazione Nazionale Alpini, Sezione di Como in collaborazione con il parco della Spina Verde ha restituito dopo 3 anni di lavori le vestigia recuperate del \"Fortino del Monte Sasso\", una delle opere inserite nelle fortificazioni del territorio.\nDue punti panoramici.\nSul monte Sasso vi sono anche due punti panoramici che attirano moltissime persone per la spettacolare vista che si pu\u00f2 godere dalla loro posizione.\nDal primo \u00e8 possibile vedere la collina del \"monte Goj\", il \"monte Tre Croci\", i comuni di Cavallasca e di San Fermo della Battaglia, la prosecuzione della collina del Parco verso Par\u00e8 e Drezzo nonch\u00e9, sullo sfondo, la cerchia morenica e la pianura padana con Milano, nelle giornate terse gli Appennini, segnatamente il Monte Lesima e il Monte Penice.\nDal secondo punto panoramico chiamato \"Pin Umbrela\" per la presenza di un pino marittimo, simbolo dell'ex club sciistico di Monte Olimpino, \u00e8 possibile ammirare la meravigliosa veduta sulla collina di Cardina, sul monte Bisbino, sui paesi di Cernobbio, Maslianico, Rovenna, Piazza, Santo Stefano e sul primo bacino del lago di Como.\nOpere architettoniche.\nUn'altra delle mete pi\u00f9 visitate \u00e8 la chiesetta dei Pittori che sorge in localit\u00e0 \"Colombirolino\". Essa \u00e8 sopraelevata rispetto alla strada ed \u00e8 costruita lungo il corso del fiume Seveso. \u00c8 di color rosa, con quattro lesene gialle ai lati del portone d'ingresso. Tra queste, due cavit\u00e0 blu movimentano la facciata che termina con un frontone triangolare, al di sopra del quale spicca un campanile a vela. I decori della porta sono in rame e rappresentano San Rocco a cui \u00e8 dedicata la chiesa, costruita nel 1857 e consacrata l'anno successivo. Il nome \"dei Pittori\" deriva dal fatto che furono chiamati 14 diversi artisti, nel 1978, per decorare le 14 stazioni della Via Crucis.\nUn'altra importante opera architettonica che si trova sul monte \u00e8 la scala del Paradiso. \u00c8 una scala con pi\u00f9 di 900 gradini che collega Ponte Chiasso con il Sasso di Cavallasca. La scala fu costruita agli inizi del secolo scorso dalla Guardia di Finanza per agevolare il controllo del confine italo-svizzero.\nFlora e fauna.\nIl bosco \u00e8 caratterizzato da latifoglie, con in primo piano il castagno, ma non mancano betulle, nocci\u00f2li, ciliegi selvatici, e faggi.\nLa fauna \u00e8 quella tipica collinare. In particolare nei boschi del monte Sasso si possono trovare alcune specie di \"mammiferi\", tra cui lo scoiattolo comune, il ghiro, la lepre comune, la volpe e la faina. Sono presenti anche molte specie di \"uccelli\", sia stanziali che migratori, come il picchio, il corvo, il pettirosso, l'usignolo, il merlo, il fringuello, la cinciarella e il nibbio bruno.\nNon mancano rettili come la lucertola, l'orbettino, lo scorzone e qualche vipera. Negli ambienti umidi presso i ruscelli e le piccole raccolte d'acqua, si possono trovare anche varie specie di \"anfibi\", tra cui le rane rosse, il rospo, la salamandra e, se si \u00e8 fortunati, si pu\u00f2 avvistare anche qualche gambero di fiume.\nSport.\nSono decine i sentieri che percorrono in lungo ed in largo l'intero monte e son percorribili a piendi, a cavallo ma il metodo migliore rimane la bici, che sia una mountain-bike normalissima oppure una specialissima da downhill, i vari sentieri son praticabili da tutti senza problemi. Troviamo da lievi pendii a discese che richiedono molta attenzione se si vogliono percorrere al massimo. Tra i sentieri che val la pena menzionare ricordiamo il Pin Umbrella con la sua vista panoramica sul bacino del lago di Como e la stupenda Scala Paradiso (tra l'altro accanto ad essa sta nascendo un piccolo sentiero da discesa molto tecnico."}
{"id": "1091056", "revid": "838137", "url": "https://it.wikipedia.org/wiki?curid=1091056", "title": "Orazio Giustiniani", "text": "Biografia.\nLa sua provenienza dalla colonia genovese nell'isola di Chio gli assicur\u00f2 la conoscenza perfetta del greco volgare, che gli valse diversi incarichi di fiducia per trattative sull'unione delle Chiese greca e latina.\nIl Giustiniani si occup\u00f2, come studioso, dell'edizione degli atti del concilio di Firenze del 1438-46 (\"Acta sacri oecumenici concilii Florentini... collata, disposita, illustrata,\" Romae 1638). Fino a quel momento gli unici atti disponibili erano di fonte greca. Il concilio \u00e8 narrato dalle sue sessioni a Basilea (1431-37), dove prevalse la teoria \"conciliatorista\" della superiorit\u00e0 del Concilio sul papa, al trasferimento a Ferrara e poi a Firenze dove il tema centrale fu il tentativo di unione della chiesa latina con quella greca.\nGiustiniani sente la \"caduta di Costantinopoli\" avvenuta il giorno di Pentecoste del 1453 come un segno divino su un tema (la discesa dello Spirito Santo) che aveva diviso le due chiese. L'opera fu poi inserita nelle grandi edizioni generali dei concili (Hardouin, Mansi, Labb\u00e9-Cossart) e ha il pregio di presentare i testi delle varie bolle d'unione: non solo con i greci, ma anche con gli armeni, con i giacobiti, con i siri, con i maroniti. Con gli etiopi sono riportati i testi delle trattative.\nPapa Innocenzo X lo nomin\u00f2 cardinale con il titolo di Sant'Onofrio al Gianicolo, il 6 marzo 1645.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1091060", "revid": "729019", "url": "https://it.wikipedia.org/wiki?curid=1091060", "title": "Episodi di Otto sotto un tetto (seconda stagione)", "text": "__notoc__\nQuesta pagina contiene la lista di episodi della seconda stagione della serie TV Otto sotto un tetto.\nL'inaugurazione.\nTrama.\nSteve e Laura vengono assunti come impiegati al ristorante Leroy's. Come prevedibile, Steve combina un disastro dando addirittura fuoco al locale. Dopo questo incidente, Leroy decide di vendere il locale ed uscire dal mondo della ristorazione. Rachel, a caccia di un lavoro, decide di creare un nuovo ristorante come sostituto di quello vecchio. Cos\u00ec nasce il \"Rachel's Place\". \nNota: Bryton McClure assume il ruolo di Richie Crawford, che viene avanzato di tre anni.\nGuest star: John Hancock: Leroy, Dominic Hoffman: Steve Webster, William Long Jr.: vigile del fuoco, Bridgid Coulter: Jolene\nUna cenetta romantica.\nTrama.\nPer un progetto di scuola sul matrimonio, Steve e Laura vengono accoppiati per una settimana. Intanto, Harriete \u00e8 alla ricerca di un appuntamento romantico con Carl.\nGuest star: Cherie Johnson: Maxine, Clint Hyson: Mark Healy, Susan Krebs: sig.a Steuben\nA ciascuno il suo mestiere.\nTrama.\nSteve e Carl rimangono intrappolati insieme in un treno durante una missione poliziesca. Guest star: Barry Jenner: tenente Murtagh, Dan Siegel: Robert\nIl giorno di Halloween.\nTrama.\nSteve e Laura vengono fatti ostaggio durante una rapina proprio il giorno di Halloween.\nGuest star: Randy Josselyn: Rodney Beckett, Barry Jenner: ten. Murtagh, Mark Nassar: rapinatore, Doris Hess: Marcy, Dan Siegel: Clown\nDoppio assillo.\nTrama.\nSteve Urkel viene mandato per qualche settimana a vivere in Mississippi con dei parenti. Ma la festa subito scoppiata in casa Winslow si spegne immediatamente, quando la famiglia conosce la cugina di Steve, Myrtle, che viene a stare con loro mentre Steve \u00e8 lontano. La ragazza \u00e8 molto simile al cugino, ma in versione femminile; mette immediatamente gli occhi su Eddie, e cos\u00ec i ruoli tra questo e Laura per una volta si scambiano. La puntata si conclude col ritorno di Steve tra la gioia dei Winslow.\nIntrighi d'amore.\nTrama.\nUna vicina di casa molto seduttiva attira l'attenzione di Carl, mentre Laura chiede a Steve di aiutare una compagna di classe molto timida, ma in seguito diventa gelosa di lei e si pente di questa scelta.\nGuest star: Susan Beaubian: Loretta McKay, Caryn Ward: Susie Crenshaw\nUn progetto esplosivo.\nTrama.\nPer il progetto scientifico, tutta la classe spera di essere in gruppo con Steve, ma questo sceglie di lavorare in coppia con Laura. Questa ha un incubo sul fatto che Steve costruisca una bomba atomica per far bella figura.\nIl piccolo eroe.\nTrama.\nUn ragazzo chiede a Laura di uscire in modi non troppo gentili; per difenderla, Steve interviene e si scatena una rissa tra lui e il ragazzo. Steve ha la peggio, e chiede a Carl tutti i trucchi su come difendersi in queste situazioni.\nGuest star: Shawn Harrison: Waldo, Salim Grant: Studente numero 2, David Hayward: Coach Redding, Arnold Johnson: Fletcher, Aaron Lohr: Greg, Larenz Tate: Willie Fuffner\nPalla in buca.\nTrama.\nEddie perde una scommessa e non \u00e8 in grado di pagarla, mentre Judy va molto vicina al prendere una D in una verifica.\nGuest star: Randy Josselyn: Rodney Beckett, Tim Ryan: Body Higins, Michael Rapposelli: Chuckie, Irvin Mosley Jr.: Kevin\nBabbo Natale in casa.\nTrama.\nSteve viene lasciato solo dalla famiglia per Natale, che quindi trascorre con i Winslow. Convince Richie della reale esistenza di Babbo Natale, e gli promette che questo gli regaler\u00e0 un orsetto a cui lui tiene molto.\nGuest star: Ellen Albertini Dow: Mrs. Ferguson, Gabriel Pelino: impiegato, Peggy Mannix: cliente\nA pesca sul ghiaccio.\nTrama.\nCarl, Steve e Eddie decidono di andare a pesca su un laghetto ghiacciato. Ma il ghiaccio \u00e8 molto pi\u00f9 sottile di quanto i tre non si aspettassero, e Cark vi sprofonda, rischiando di affogare. Per fortuna, Steve interviene e riesce a salvarlo in qualche modo. Intanto, Judy inizia a soffrire la presenza di Richie, diventando gelosa delle attenzioni riservate a questo.\nLa voce della coscienza.\nTrama.\nCarl trova un braccialetto di diamanti e vorrebbe regalarlo ad Harriette invece che restituirlo, mentre Steve d\u00e0 lezioni ad un innamorato di Laura per fare in modo che non venga respinto.\nGuest star: Natalie Core: sig.a Peavy, Keith Cameron: Todd Helms, Chris Plummer: sig.a Sniplitsky, Josh Kleasner: teenager"}
{"id": "1091063", "revid": "125852567", "url": "https://it.wikipedia.org/wiki?curid=1091063", "title": "Stef Burns", "text": "Biografia.\nStef \u00e8 residente nella San Francisco Bay Area ma ha anche una casa a Milano, passando molti mesi dell'anno in Italia. Il 28 maggio 2011 si \u00e8 sposato a Mirandola in Provincia di Modena, con Maddalena Corvaglia, dalla quale, il 28 settembre, ha avuto Jamie Carlyn, sua terza figlia; il matrimonio \u00e8 stato celebrato da Vasco Rossi, grazie a una delega del sindaco della cittadina.\nLa coppia ha annunciato la separazione il 19 gennaio 2017.\nLe prime band.\nInizi\u00f2 a suonare la chitarra di suo padre intorno ai 6 anni, l'anno successivo ricevette la sua prima chitarra elettrica, una Winston. Dopo poco tempo la sostitu\u00ec con una Fender Mustang.\nA 9 anni form\u00f2 la sua prima band, chiamata \"The Yellow Brick Road\". Alle scuole superiori suon\u00f2 in una band chiamata \"Legend\" con cui eseguiva cover di Allman Brothers Band, Lynyrd Skynyrd, Montrose, Led Zeppelin, Deep Purple, Marshall Tucker Band e altre band degli anni \u201870. Il tastierista era David K. Mathews, che pi\u00f9 tardi avrebbe suonato con Tower of Power, Boz Skaggs e Etta James ed ora Santana,\nCon i \"New Legend03\", di cui scriveva i brani, cominci\u00f2 ad addentrarsi nel jazz e nella fusion, proponendo inoltre cover di Jeff Beck, Return to Forever, George Duke, Herbie Hancock e di altri artisti del panorama fusion anni '70, in questa formazione figurava anche il tastierista John Seppala, con cui collaborer\u00e0 in occasione dell'album \"Swamp Tea\".\nLa carriera professionale.\nGli inizi.\nNel 1979 Stef entr\u00f2 a far parte della sua prima vera band: gli Omega, composta da Bill e Reni Slais, ex membri della Elvin Bishop Band, e da Mickey Thomas, che pi\u00f9 tardi ebbe successo con gli Starship. Nel 1982 Stef collabor\u00f2 con Jesse Colin Young, precedentemente appartenente ai Youngbloods, con cui si esib\u00ec in giro per gli Stati Uniti per un anno. L'anno seguente lavor\u00f2 insieme ai Pablo Cruise pubblicando l'album \"Out of Our Hands\" e imbarcandosi nuovamente in un tour statunitense. Nel biennio 1984/1985 fu il turno di Sheila E. con cui si esib\u00ec anche in Giappone ed Europa suonando in \"Romance 1600\" e \"Sheila E.\". Inoltre, in due lati \u201cB\u201d: \u201cToo Sexy\u201d, nel quale collabor\u00f2 alla stesura, e \u201cSave the People\u201d.\nNel 1986/87 Stef suon\u00f2 con i Berlin e and\u00f2 nuovamente in tour attraverso America, Giappone ed Europa, in coincidenza con la pubblicazione della colonna sonora del film Top Gun col brano \"Take My Breath Away.\nNel 1988 and\u00f2 in tour con Michael Bolton, nello stesso anno fond\u00f2 una band chiamata The Vu con Ross Valory, Prairie Prince, Tim Gorman (gi\u00e0 The Who e Rolling Stones) e Kevin Chalfant alla voce.\nNel 1989 Stef si un\u00ec ai californiani Y&amp;T con cui registr\u00f2 gli album \"Ten\", \"Yesterday &amp; Today Live\", \"Musically Incorrect\" e \"Endangered Species\".\nDal 1989 Stef ha inoltre una propria band chiamata \u201cStef Burns Group\". I membri sono stati negli anni molti dei musicisti menzionati prima, hanno compreso anche Myron Dove al basso (Santana/Robben Ford) e Billy Johnson alla batteria (Santana/Robben Ford).\nL'esperienza con Alice Cooper e l'incontro con Vasco Rossi.\nSu raccomandazione di Joe Satriani, all'inizio del 1991, ricevette una chiamata da Alice Cooper, che stava cercando un chitarrista. Stef suon\u00f2 in \"Hey Stoopid\" (1991) e \"The Last Temptation \"(1994). Fecero tour in tutto il mondo e in America con Judas Priest e i Mot\u00f6rhead e apparvero con un piccolo cameo nel film di successo \"Fusi di testa\". Burns suon\u00f2 con Alice dal 1991 al 1995, quando si esibirono in Sud America nel tour \"Monsters of Rock\" con Ozzy Osbourne, Megadeth e Faith No More e ancora nel 1998 negli Stati Uniti. Vasco Rossi, dopo aver ascoltato il brano \"Hey Stoopid\" ed averlo visto suonare dal vivo, rimase impressionato dal sound di Burns e lo contatt\u00f2 per una sessione di registrazione nel 1993. Entr\u00f2 quindi nella band di Vasco debuttando live nel 1995 allo Stadio di San Siro nel doppio concerto evento \"Rock sotto l'assedio\", poi trasmesso su Canale 5. Successivamente prese parte alle registrazioni degli album in studio Nessun pericolo... per te (1996), Rock (1997), Canzoni per me (1998), Stupido hotel (2001), Buoni o cattivi (2004), Il mondo che vorrei (2008), Vivere o niente (2011) e Sono innocente (2014), suonando anche in tutti i tour che li hanno accompagnati. Inoltre appare nei video ufficiali di \"Mi si escludeva\", \"Rewind\", \"La fine del millennio\", \"Ti prendo e ti porto via\", \"Come stai\", \"Vieni qui\", \"Colpa del whisky\", \"Ad ogni costo\", \"Sto pensando a te\", \"Se ti potessi dire\", \"Dannate nuvole\", \"Sono innocente ma...\", \"Il blues della chitarra sola\" e soprattutto in quello realizzato per il brano \"Stammi vicino\", di cui \u00e8 protagonista insieme alla sua ex moglie Maddalena Corvaglia.\nDal 2000, cio\u00e8 da quando sostitu\u00ec Chris Hayes, Burns suona inoltre con la band Huey Lewis &amp; The News.\nNel 2004, durante il \"Buoni o Cattivi Tour\" di Vasco, Stef \u00e8 stato invitato a suonare al G3 con Joe Satriani, Steve Vai e Robert Fripp.\nIn Giappone si esib\u00ec in occasione del \u201cSuper Producers Tour 1995\u201d con Narada Michael Walden, nel quale furono presenti anche Patti Austin, Sheila E., Mickey Thomas, Shanice Wilson, Tevin Campell, T.M. Stevens, e i membri dei Weather Report Joe Zawinul e Alfonso Johnson. Nel 2004 suon\u00f2 a Catanzaro con Vasco, davanti a 400.000 spettatori, andato anche in onda su Italia 1. Nel 1999 e nel 2009 suon\u00f2 con Vasco durante il Concerto del Primo Maggio in onda sulle reti RAI.\nSono abbastanza rare le apparizioni di Stef Burns in programmi o trasmissioni televisive. Uno di questi fu il \u201cVH-1 Honors\u201d dove Stef si esib\u00ec con Stevie Wonder, Steve Winwood, James Taylor, Sheryl Crow, Nile Rodgers e Narada.\nNel 2010 \u00e8 ospite nel programma Jimmy Kimmel Live!, sul canale americano ABC, insieme agli Huey Lewis and the News.\nIl debutto da solista.\nIl suo primo lavoro da solista \u00e8 stato il disco \"Swamp Tea\", pubblicato nel 1998. Qualche anno pi\u00f9 tardi, insieme al chitarrista acustico Peppino D'Agostino, pubblica nel 2005 un disco contenente 10 brani dal titolo \"Bayshore Road\", cui fa seguito un tour negli Stati Uniti prima e in Italia poi, nella primavera 2005 e nell'inverno 2006.\nDel 2008 \u00e8 invece il disco, \"World, Universe, Infinity\" contenente 9 pezzi interamente scritti dal chitarrista statunitense ed una cover di \"Little Wing\" di Jimi Hendrix. Il disco fu lanciato dal singolo \"Begin\", di cui fu realizzato anche il video.\nIl 2008, inoltre, \u00e8 un anno molto positivo dal punto di vista lavorativo. A febbraio e marzo in Italia con il tour promozionale del disco \"World Universe Infinity\", prende parte al tour Vasco.08 di Vasco Rossi a giugno. Successivamente suoner\u00e0 con Huey Lewis and the News ad agosto. A settembre, ripartir\u00e0 il tour del suo gruppo e contemporaneamente quello di Vasco Rossi. che chiamato \"Tour Europe indoor\" lo porter\u00e0 in giro nei palazzetti di tutta Italia e di alcune capitali europee. A dicembre, finalmente (per cos\u00ec dire) libero da impegni, gira con lo \"Stef Burns Group\", in un mini-tour denominato \"The DVD experience tour\", voluto dal chitarrista per pubblicizzare il DVD live registrato nel tour di marzo 2008 ed intitolato: \"Stef Burns Group In Concert - World, Universe, Infinity... LIVE!!!\" per la \"Ultratempo music\". Per le esibizioni in Italia Stef Burns si avvale della collaborazione del batterista olandese Juan van Emmerloot, del bassista olandese Walter Latupeirissa e del tastierista triestino Fabio Valdemarin.\nSecondo lo standard degli ultimi anni, nel 2011 Stef Burns \u00e8 sul palco del Live kom 011 di Vasco Rossi e in USA per il tour estivo di Huey Lewis &amp; The News.\nA fine anno, si prende qualche mese di pausa, a causa dei problemi di salute di Vasco e soprattutto per poter stare vicino alla moglie, prossima al parto della loro figlia.\nStef Burns League.\nIl 17 novembre 2012 Stef Burns inaugura il suo nuovo gruppo chiamato \"Stef Burns League\" affiancato da Fabio Valdemarin (alle tastiere), Juan Van Emmerloot (alla batteria) e Roberto Tiranti (alla voce e al basso) nei live.. Il nuovo disco \"Roots &amp; Wings\" esce il 28 gennaio 2014 per la \"Ultratempo music. \"La band inaugurer\u00e0 il nuovo album con un tour nel mese di Febbraio che toccher\u00e0 l'Italia da nord a sud, nel periodo compreso tra il 6 e il 19 del mese. Nel frattempo collabora con diversi artisti, tra cui l'ex rocker e presentatore del programma trash di Rock TV \"Database\" , Pino Scotto, Enrico Ruggeri, Patty Pravo e tanti altri. Stef prender\u00e0 parte ai tour estivi di Vasco Rossi nell'estate 2014, 2015 e 2016 denominati LIVE KOM TOUR (un brand registrato di Vasco Rossi in uso fino al tour 2016) e soprattutto \u00e8 la chitarra solista nel concerto-evento di Modena Park 2017 datato 1\u00ba luglio 2017, dove Vasco e la sua band hanno suonato per oltre 40 brani di fronte ad una folla di 220.000 persone paganti, registrando cos\u00ec il record mondiale come concerto con il maggior numero di persone paganti accorse per vedere l'esibizione di un singolo artista, in una singola data. Dopo essersi trasferito pi\u00f9 o meno stabilmente in Italia, Stef alterna i lavori in studio e dal vivo con Vasco Rossi (VascoNonStopLive2018, VascoNonStopLive2019 e VascoNonStopLiveFestiva2020 che lo porter\u00e0 anche al Circo Massimo di Roma, in giugno) ai suoi progetti storici personali (Burns &amp; D'Agostino, Stef Burns League e un recente trio rock formato coi colleghi Will Hunt e Claudio Golinelli attivo da un paio d'anni) a dei periodi on the road in cui gira l'Italia suonando come Special Guest insieme alle migliori rockband regionali.\nStrumentazione.\nChitarre.\nLa chitarra principale pi\u00f9 usata \u00e8 una Fender Stratocaster Custom Shop 1991 color Vintage white, con vernice alla Nitro. \u00c8 creata su sue stesse indicazioni, da Larry Brooks del Fender Custom Shop.\nLa chitarra monta un pickup Humbucker Seymour Duncan JB (al ponte) e due single coil Fender Texas Special (manico e posizione centrale), il ponte \u00e8 uno Strat Plus Bridge. Il manico ha un radius ridotto rispetto alle normali Stratocaster (\u00e8 la copia di un manico Kramer), le meccaniche sono autobloccanti Schaller, il capotasto \u00e8 un Fender Roller Nut.\nFin dal 1996, Stef usa spesso sul palco di Vasco un'altra Stratocaster, pressoch\u00e9 identica alla sua. Suona anche una Gibson Les Paul Custom \"Black Beauty\" '57.\nMeno usate sono, invece, una Gibson Les Paul Supreme (utilizzata esclusivamente nel Tour \"Buoni o Cattivi\" con Vasco Rossi), una Gibson Explorer (anch'essa utilizzata nel tour \"Buoni o Cattivi\"), ed una semiacustica di liuteria italiana, una Buscarini JBv Stef Burns Signature (usata nei tour 2007-2008 di Vasco), strumento semiacustico simile alla L5 Gibson.\nAl concerto del primo maggio 2009 con Vasco, ha usato anche una Gibson SG Standard, che riproporr\u00e0 successivamente nell'\"European Indoor Tour 2009\".\nInoltre nel tour con Vasco Rossi (LiveKom014) e nel (LiveKom015) ha usato la stessa Gibson SG standard per i pezzi pi\u00f9 metal"}
{"id": "1091064", "revid": "124716041", "url": "https://it.wikipedia.org/wiki?curid=1091064", "title": "Gil Bellows", "text": "Biografia.\nSi \u00e8 diplomato alla Point Grey Secondary School, a Vancouver e successivamente ha frequentato l'Accademia americana di arti drammatiche.\nVita privata.\nDal 1994 \u00e8 sposato con l'attrice Rya Kihlstedt, dalla quale ha avuto una figlia, Ava Emanuelle (nata il 4 aprile 1999), ed un figlio.\nDoppiatori italiani.\nNelle versioni in italiano delle opere in cui ha recitato, Gil Bellows \u00e8 stato doppiato da:"}
{"id": "1091068", "revid": "125887206", "url": "https://it.wikipedia.org/wiki?curid=1091068", "title": "Luiz Felipe Scolari", "text": "Conclusa una modesta carriera da calciatore, condotta esclusivamente in patria, Scolari si \u00e8 successivamente affermato come allenatore alla guida di prestigiosi club brasiliani come il Gr\u00eamio e il Palmeiras, vincendo la Coppa Libertadores nel 1995 e nel 1999. Due volte commissario tecnico della Nazionale brasiliana (tra il 2001 e il 2002 e, di nuovo, tra il 2012 e il 2014), ha guidato la \"sele\u00e7\u00e3o\" alla vittoria del campionato mondiale nel 2002 e della Confederations Cup nel 2013. Da commissario tecnico della nazionale portoghese ha raggiunto la finale dell'europeo 2004 giocato in casa, nonch\u00e9 il quarto posto finale ai mondiali 2006 e i quarti di finale all'europeo 2008.\nNel 2015, grazie alla vittoria della AFC Champions League con i cinesi del Guangzhou Evergrande, \u00e8 diventato il secondo allenatore della storia, dopo l'italiano Marcello Lippi, ad aver conquistato le massime competizioni internazionali per club di due continenti diversi (America e Asia).\nBiografia.\nIl cognome Scolari \u00e8 italiano; il nonno paterno dell'allenatore, emigrato in Brasile, era originario di Cologna Veneta. In virt\u00f9 di ci\u00f2, Scolari ha ottenuto la cittadinanza italiana nel 2002 e parla fluentemente il dialetto veneto, detto talian in Brasile.\nNel corso della sua carriera \u00e8 stato soprannominato \"Felip\u00e3o\" (in portoghese) e \"Big Phil\" (in inglese), entrambi accrescitivi del suo nome Felipe (\"Philip\" in inglese, corrispondente all'italiano \"Filippo\").\nCarriera.\nAllenatore.\nGli esordi e le vittorie con Gr\u00eamio e Palmeiras.\nDopo aver terminato la sua carriera da calciatore, ha cominciato quella da allenatore nel 1982 con il CSA. Nel 1987, alla guida del Gr\u00eamio vinse il Campionato Ga\u00facho e la Coppa del Brasile. Dopo aver allenato per un anno il Crici\u00fama, dove anche vince la Coppa del Brasile nel 1991, e dopo le prime esperienze all'estero, in Arabia Saudita e con la nazionale del Kuwait, \u00e8 tornato al Gr\u00eamio nel 1993 vincendo una Coppa Libertadores.\nSuccessivamente ha seduto sulle panchine di Palmeiras (dal 1997 al 2000), vincendo una Coppa Libertadores nel 1999, e Cruzeiro (dal 2000 al 2001).\nNazionale brasiliana.\nIl 13 giugno 2001 dopo la brutta figura rimediata alla Confederations Cup divenne il nuovo commissario tecnico della Nazionale brasiliana in sostituzione dell\u2019esonerato \u00c9merson Le\u00e3o. Prese la squadra al quinto posto del proprio girone, a rischio di non qualificarsi per il Mondiali. Malgrado l'eliminazione in Copa Am\u00e9rica per mano dell'Honduras, i verdeoro riuscirono a strappare un biglietto per la fase finale del torneo.\nLa \"Sele\u00e7\u00e3o\" super\u00f2 a punteggio pieno un girone abbordabile, nel quale emerse la rivelazione turca. In seguito elimin\u00f2 Belgio ed Inghilterra, prima di sconfiggere nuovamente i turchi. La finalissima oppose i sudamericani alla Germania, messa al tappeto da una doppietta di Ronaldo.\nNazionale portoghese.\nSubito dopo la vittoria del titolo iridato, pass\u00f2 ad allenare la selezione portoghese. Gi\u00e0 qualificati all'Europeo 2004 in quanto nazione ospitante, i lusitani sostennero solamente amichevoli in vista del torneo. La manifestazione si concluse con il secondo posto, dovuto alla sconfitta contro la Grecia: gli ellenici, \"outsider\" della rassegna, avevano battuto i padroni di casa anche nel match inaugurale.\nDue anni pi\u00f9 tardi, in Germania, la compagine si present\u00f2 come una delle principali favorite. Lo stesso Scolari indic\u00f2 la partecipazione ai quarti di finale come obiettivo minimo; vinto il proprio girone, i lusitani si spinsero alla semifinale capitolando con la Francia. Il piazzamento finale fu il quarto posto, dopo aver perso con i tedeschi. Sempre la \"Mannschaft\", all'Europeo 2008, sconfisse i portoghesi nei quarti di finale.\nChelsea.\nNell'estate 2008 il tecnico, che gi\u00e0 da tempo aveva annunciato l'addio alla selezione portoghese, firm\u00f2 con il Chelsea. L'esperienza fu di breve durata, poich\u00e9 dopo una serie di polemiche sorte in autunno, venne esonerato nel febbraio 2009. In quel momento i \"Blues\", che avevano raggiunto la fase ad eliminazione diretta della Champions League, si trovavano a 7 punti dal primo posto in campionato.\nBunyodkor e ritorno al Palmeiras.\nIl 9 giugno 2009 sottoscrive un contratto di 18 mesi con il Bunyodkor, squadra uzbeka dove militava Rivaldo, appena fresca del suo primo titolo nazionale e della sua prima coppa di Uzbekistan.\nIl 29 maggio 2010 lascia il Bunyodkor. Il 13 giugno seguente firma per la squadra di club che gli ha dato maggiore notoriet\u00e0 in carriera, il Palmeiras portandolo al 10\u00ba posto in campionato. L'anno seguente si piazza all'11\u00ba posto e il 14 settembre 2012 viene esonerato in seguito agli scarsi risultati ottenuti con la squadra che a dicembre retroceder\u00e0.\nRitorno alla Nazionale brasiliana.\nIn seguito all'esonero di Mano Menezes, il 29 novembre 2012 viene ingaggiato dalla Federcalcio brasiliana come nuovo commissario tecnico della Nazionale verdeoro. Per Scolari si tratta di un ritorno alla guida della selezione brasiliana, esperienza che per\u00f2 che si riveler\u00e0 poco positiva. Dopo la vittoria della FIFA Confederations Cup 2013 la squadra gioca il Mondiale 2014 in casa, concludendo per\u00f2 al quarto posto e subendo due sonore sconfitte, nella finale per il terzo posto con l'Olanda per 0-3 e soprattutto in semifinale contro la Germania (poi campione del mondo) per 1-7, sconfitta diventata celebre dalla stampa con il titolo di \"Mineirazo.\" Il 14 luglio 2014, terminata la rassegna iridata, Scolari rassegna le dimissioni.\nGremio.\nSubito dopo il 29 luglio firma per il Gremio tornando alla guida del club dopo 18 anni. Viene eliminato ai ottavi di finale nella Coppa del Brasile per 2 a 0 dal Santos Chiude il campionato al 7\u00ba posto. Il 29 maggio 2015 con la squadra al 13\u00ba posto rassegna le dimissioni.\nGuangzhou.\nIl 4 giugno seguente firma per i cinesi del Guangzhou sostituendo l\u2019esonerato Fabio Cannavaro. Nella sua prima stagione con il club cinese vince all\u2019ultima giornata il campionato e la Champions League asiatica. Partecipa alla Coppa del mondo per club arrivando fine in semifinale dove viene battuto dal Barcellona per 3 a 0. Il secondo anno inizia con la vittoria della Supercoppa Cinese battendo Il Jiangsu Suning per 2 a 0. Il 24 ottobre 2016 rinnova il suo contratto per un'altra stagione con opzione per la successiva. Vince la Coppa della Cina battendo in finale io Jiangsu Suning e vince di nuovo il campionato. Il terzo anno alla guida dei cinesi vince la Supercoppa Cinese battendo il Jiangsu Suning per 1 a 0. Viene eliminato in semifinale dalla Coppa della Cina dal Shanghai SPIG, il 20 ottobre 2017 annuncia che non rinnover\u00e0 il contratto in scadenza. Il mese successivo Scolari vince il suo terzo campionato cinese consecutivo. Il 16 novembre lascia ufficialmente la squadra.\nAncora al Palmeiras.\nIl 27 luglio 2018 ritorna per la terza volta al Palmeiras in sostituzione dell\u2019esonerato Roger Machado, firmando un biennale. Prende la squadra al sesto posto in campionato. Al debutto con i \"Verd\u00e3o\" pareggia 0-0 in trasferta contro l\u2019Am\u00e9rica Mineiro. Nella Coppa del Brasile ai sedicesimi di finale batte il Sampaio Corr\u00eaa e ai quarti di finale viene eliminato dall\u2019Internacional ai calci di rigore. Nella Coppa Libertadores elimina ai ottavi di finale il Cerro Porte\u00f1o, ai quarti di finale il Colo-Colo e in semifinale viene eliminato dal Boca Juniors. Il 25 novembre batte in trasferta per 1-0 il Vasco da Gama e si aggiudica il campionato Brasiliano con un turno d\u2019anticipo e a 5 punti dalla seconda. L\u2019anno seguente partecipa al Campionato Paulista dove arriva primo al proprio girone e si qualifica per la fase successiva. Ai quarti di finale riesce a eliminare il Novorizontino, ma in semifinale viene eliminato dal San Paolo ai calci di rigore. Nella Coppa Libertadores riesce a superare il proprio girone al primo posto. Nella fase a eliminazione supera gli ottavi di finale battendo gli argentini del Godoy Cruz e ai quarti di finale viene eliminato dal Gr\u00eamio con la regola dei gol fuori casa. Il 2 settembre 2019 all\u2019indomani della sconfitta per 3-0 contro il Flamengo in campionato viene esonerato. Lascia il club al terzo posto in campionato e totalizzando 56 partite (35 vittorie, 14 pareggi e 7 sconfitte).\nCruzeiro.\nIl 16 ottobre 2020 viene nominato nuovo tecnico del Cruzeiro, raggiungendo col club allenato gi\u00e0 vent'anni prima, un accordo valido fino al termine dell'anno solare 2022, con opzione di incarico dirigenziale per l'anno successivo. Prende in mano la squadra al diciannovesimo posto in S\u00e9rie B.\nIl 25 gennaio 2021 lascia l'incarico per le difficolt\u00e0 economiche in cui versa il club.\nL'ennesimo ritorno al Gremio.\nIl 7 luglio 2021 firma un contratto con il , approdando per la quarta volta sulla panchina della squadra di Porto Alegre. L'11 ottobre successivo, in accordo con la societ\u00e0, risolve il suo contratto."}
{"id": "1091069", "revid": "1543377", "url": "https://it.wikipedia.org/wiki?curid=1091069", "title": "Goffredo il Villoso", "text": "Origini.\nLe origini di Goffredo il Villoso sono incerte; secondo lo storico Ramon de Abadal y de Vinyals era il figlio primogenito di Sunifredo I, Conte d'Urgell, Cerdanya, Osona, Besal\u00fa, Narbona, B\u00e9ziers e N\u00eemes, duca di Settimania e marchese della marca di Spagna e di Ermessinda; il documento n\u00b0 I del \"Cartulaire Roussillonais\" inerente ad una donazione all'abbazia di Lagrasse, datato 865, conferma che Sunifredo ed Ermessinda erano sposati (\" quod Sunicfredo comiti fecit cum uxore Ermesinda\"), mentre il documento n\u00b0 31 del \"Recueil des chartes de l'Abbaye de La Grasse. T. I, 779-1119\" inerente ancora una donazione all'abbazia di Lagrasse, datato 878, conferma che Goffredo e i fratelli Sisenanda, Sunifredo, Rodolfo e Mir\u00f3 (\"Sesenanda, Sunicfredus, Wifredus comes, Radulfus comes, Miro comes\"), erano figli di Sunifredo ed Ermessinda (\"Sunicfredi genitoris nostri vel domn\u00e6 Ermesinde genititricis nostr\u00e6\"). \n&lt;br&gt;Suo fratello Mirone, dall'878, era il conte di Rossiglione e di Conflent.Invece la leggenda lo vuole figlio di un nobile visigoto, Bellone (che aveva importanti incarichi nelle contee di Urgell, Cerdagna, Conflent e Barcellona) oppure del conte Goffredo d'Arria, cavaliere del Conflent (all'incirca l'attuale Cantone di Prades, sui Pirenei francesi) che fu ucciso dal conte Salomone di Urgell e vendicato poi da Goffredo stesso, secondo la \"Cr\u00f3nica de San Juan de la Pe\u00f1a\", al capitolo XXII, e secondo l\"'Ex Gestis Comitum Barcinonensium\" il padre di Goffredo il Villoso, anche lui di nome Goffredo, fu ucciso in combattimento dalle truppe francesi, nei pressi di Santa Maria del Puig.\nBiografia.\nLa giovinezza e le investiture.\nIn seguito alle lotte dinastiche all'interno dell'Impero Carolingio dopo la morte di Ludovico il Pio e del Trattato di Verdun nell'843, Bernardo di Settimania, allora Conte di Tolosa e Conte di Barcellona e Conte di Gerona nonch\u00e9 di numerose altre contee, si alle\u00f2 con Pipino II di Aquitania contro Carlo il Calvo, ma alla sconfitta di Pipino, Bernardo venne condannato a morte e le contee di Barcellona e Girona vennero concesse a Sunifredo I, padre di Goffredo.\nTuttavia nell'848 Guglielmo di Settimania, figlio di Bernardo di Settimania, dopo la rivincita di Pipino II di Aquitania, si impossess\u00f2 nuovamente di questi territori e della comarca di Emp\u00faries.\nAlla fine per\u00f2 ebbe la meglio Carlo il Calvo che, morto il conte Salomone di Urgell (personaggio semi-sconosciuto che secondo la \"Cr\u00f3nica de San Juan de la Pe\u00f1a\", al capitolo XXIII, e l\"'Ex Gestis Comitum Barcinonensium\", venne ucciso da Goffredo il Villoso, ancora ragazzo), durante l'Assemblea di Attigny, nomin\u00f2, nell'870, Goffredo Conte di Urgell e Cerdagnae di Conflent. Quest'ultima la fece governare a suo fratello Mirone.\nNella \"Histoire G\u00e9n\u00e9rale de Languedoc\" si narra che, nell'873, Goffredo ed il fratello, Mirone, fondarono una chiesa di Notre-Dame a Formiguera.\nIl 27 giugno 875, assieme alla moglie Guinidilda, Goffredo fece una donazione al Monastero di Sant Joan de les Abadesses, presso Ripoll, in onore della figlia Emma (probabilmente per la nascita), che poi sarebbe divenuta badessa del monastero stesso.\nGoffredo ricevette il titolo di Conte di Barcellona, Osona, Rossiglione, Narbona, Agde, Magalona, B\u00e9ziers e N\u00eemes, dopo aver partecipato alla sconfitta della ribellione (marzo-aprile 878) di Bernardo di Gotia, che ricopriva queste cariche. Al fratello, Mir\u00f2 Goffredo lasci\u00f2 il Rossiglione ed il Conflent, che gi\u00e0 amministrava dall'870.Goffredo venne investito di questa onorificenza l'11 settembre dell'878, data ricorrente nella storia della Catalogna.\nL'intervento a Osona.\nDopo l'investitura dell'878, il dominio di Goffredo si estendeva dai Pirenei al mare, unificando per la prima volta, dalla morte di suo padre (848), territori che andavano da Urgell e Cerdagna a Barcelona e Girona. Nei territori, compresi tra queste regioni che prima erano politicamente divisi ed erano spopolati da tempo (dalla rivolta di Aiss\u00f3 dell'826-827), Goffredo organizz\u00f2, in quegli anni una forte ondata migratoria di gente proveniente dalle regioni pirenaiche di Pallars, Urgell, e Cerdagna, ove si erano rifugiati nel secolo precedente, dopo il collasso del regno visigoto, in cerca di protezione dall'instabilit\u00e0 della zona pianeggiante.\nIn questa occasione Goffredo si dimostr\u00f2 capace anche di amministrare, oltre che di guerreggiare, e defin\u00ec una serie di misure per canalizzare questi flussi e delimitare nuclei di ripopolamento integrati con i centri gi\u00e0 esistenti, rispettando tradizioni etniche radicate presenti all'interno del territori, come nel caso di Osona (in cui, nell'885 design\u00f2 un visconte che in sua assenza difendesse la frontiera meridionale con al-Andalus), oppure creando zone-cuscinetto come nel caso di Manresa, che era la prima linea della frontiera con l'emirato islamico di al-Andalus. Riorganizz\u00f2 inoltre a fondo la struttura ecclesiastica, premiando i prelati che lo avevano appoggiato o destituendo quelli che lo avevano contrastato, ma comunque promuovendo la costruzione di una rete fitta di parrocchie e monasteri sia come difesa contro l'Islam che come controllo sul territorio, ripristinando il vescovado di Vic. Va ricordato a questo proposito l'impegno nella fondazione del Monastero di Ripoll e del Monastero di Sant Joan de les Abadesses, a capo del quale mise la propria figlia Emma, mentre il figlio Rodolfo studi\u00f2 all'interno di quello di Ripoll, di cui divenne abate.\nLa crisi della monarchia carolingia.\nDopo la morte del re dei Franchi occidentali, Luigi il Balbo, il regno, nell'879, fu diviso tra i suoi due figli, entrambi minorenni: a Luigi (Luigi III), toccarono la Neustria e la parte occidentale dell'Austrasia, inclusa la Lorena; a Carlomanno (Carlomanno II), toccarono la Borgogna, l'Aquitania, inclusa la Settimania ed i contadi sud-pirenaici.\nIl vuoto di potere causato da questa successione fu aggravato dalle morti successive di Luigi III (882) e di Carlomanno (884); a causa del difficile momento che viveva il regno di Francia, anche a causa dei continui attacchi dei Normanni, la nobilt\u00e0 scart\u00f2 l'ipotesi di mettere sul trono il figlio postumo di Luigi il Balbo, Carlo il Semplice, ancora in tenera et\u00e0, ma offrirono la corona a Carlo il Grosso, re dei Franchi orientali, dall'882, e che era stato incoronato imperatore dal papa Giovanni VIII nell'881, riunendo cos\u00ec, per l'ultima volta, tutti i domini carolingi sotto un unico sovrano.Carlo per\u00f2 non aveva la tempra del nonno, Ludovico il Pio, n\u00e9 del bisnonno, Carlo Magno, per cui invece di difendere con le armi, Parigi, sotto assedio dei Normanni, tra l'885 e l'886, pag\u00f2 loro un tributo purch\u00e9 togliessero l'assedio: i Normanni si diressero in Burgundia.Inoltre non riusc\u00ec a domare le rivolte scoppiate in Sassonia, Franconia, Turingia, Baviera e Svevia.A seguito di questi avvenimenti Carlo il Grosso fu esautorato.\nAlla morte di Carlo il Grosso (888), il regno di Germania and\u00f2 al nipote di Carlo, Arnolfo di Carinzia, figlio illegittimo di Carlomanno di Baviera, il regno d'Italia a Berengario del Friuli, carolingio da parte di madre, mentre il regno di Francia, scavalcando ancora una volta il legittimo erede, Carlo il Semplice, a Oddone, Conte di Parigi (888-898), che carolingio non era, intaccando cos\u00ec il principio di legittimit\u00e0; pertanto le contee pi\u00f9 periferiche (come quelle catalane) non si sentirono pi\u00f9 legate al trono e cominciarono ad auto-governarsi, anche per la distanza che le separava dal potere centrale.\nI conti catalani e la crisi carolingia.\nI conti catalani, Goffredo, Mir\u00f3 del Rossiglione e Conflent (parte del Rossiglione), e Sunyer II e Del\u00e0 di Emp\u00faries furono leali coi monarchi carolingi (lo dimostra la visita fatta da Carlo il Grosso al vescovo di Girona); in realt\u00e0, dopo la morte di Luigi il Balbo, fu solo nominale.Infatti quando nell'880 Carlomanno attacc\u00f2 Bosone I di Provenza, che era stato proclamato re di Burgundia (Provenza e parte della Borgogna), il 15 ottobre 879, dai nobili e dall'alto clero del regno riuniti in assemblea in Provenza, i conti catalani gli diedero il loro appoggio, ma n\u00e9 si unirono alla spedizione, n\u00e9 inviarono truppe, giustificandosi che erano ancora impegnati contro i seguaci di Bernardo di Gotia, in Settimania.Infine non parteciparono all'assemblea di Ponthion (885) in quanto non ritenevano che il problema degli attacchi dei Normanni riguardasse la Catalogna.\nAlla morte di Carlo il Grosso, non riconobbero come re il conte di Parigi, Oddone, ma non si batterono nemmeno per i diritti dell'erede carolingio, Carlo il Semplice.Nei suoi dieci anni di regno Oddone, assorbito totalmente dal problema Normanno, non ebbe tempo di rivolgersi contro le contee catalane che non lo riconoscevano.\nNell'886, si era venuta a creare una difficile situazione legata alle nomine ecclesiastiche: un certo Esclua, prete guascone, in assenza dell'arcivescovo Teotardo di Narbona, con l'appoggio del conte di Pallars e Ribagorza e l'approvazione di Goffredo, si fece nominare, destituendo il titolare Ingoberto, vescovo di Urgell; ma quando Esclua, nominandosi metropolita della Tarraconense, si stacc\u00f2 dalla diocesi di Narbona e riport\u00f2 la sede vescovile ad Emp\u00faries.Goffredo, che era alleato di Testardo, non pot\u00e9 seguirlo e si oppose.Allora i conti di Emp\u00faries si avvicinarono ad Oddone ed il conte Sunyer II si rec\u00f2 ad Orl\u00e9ans, alla corte del re (889), per perorare la sua causa.Allora anche Testardo si riavvicin\u00f2 ad Oddone ed ottenne il permesso di convocare, a N\u00eemes (890), un concilio di tutti I vescovi della diocesi (Settimania e Catalogna) in cui vengono condannate tutte le usurpazioni ed Esclua ottenne il perdono con l'incarico di comunicare le risoluzioni sinodali al conte Sunyer II di Emp\u00faries.La crisi ecclesiastica si concluse col sinodo di Urgell (892), che conferm\u00f2 le decisioni di N\u00eemes.Anche in campo ecclesiastico Goffredo svilupp\u00f2 una politica di relazione diretta col papato.\nIn conclusione, questa vicenda, mostr\u00f2 che i monarchi sia carolingi, Carlo il Grosso (885-888), sia non carolingi, Oddone (888-898), furono passivi, in modo inconcepibile per Luigi il Balbo ed i suoi predecessori, da Carlo il Calvo a Carlomagno.\nUltimi anni e morte di Goffredo.\nSecondo la \"Marca Hispanica sive Limes Hispanicus\" Goffredo, tra l'888 ed l'890, fece diverse donazioni:\nTra l'883 e l'884 gli arabi avevano cominciato a reagire all'espansione di Goffredo, che aveva guadagnato posizioni nella contea di Osona a Cardona, a Bergued\u00e0 ed a sud del fiume Llobregat; a nord di Solsona, Manresa e Montserrat.I Banu Qasi, nel 986, fortificarono la citt\u00e0 di Lleida, governata dal wali, Ismail bin Musa. Goffredo attacc\u00f2 la citt\u00e0, senza risultato, anzi pagando grandi perdite.L'anno dopo, il successore di Ismail, Lupo Ibn Muhammad, attacc\u00f2 Barcellona e, secondo la Cronaca piniatense nella battaglia dell'11 agosto 897 Goffredo perse la vita vicino a Santa Maria del Puig, Tremp, Catalogna.Dai necrologi del monastero risulta che fu sepolto nel Monastero di Sant Joan de les Abadesses di Ripoll, che lui aveva fatto costruire dopo aver sconfitto i Saraceni.\nLa successione.\nLa successione non fu pi\u00f9 determinata dal re dei Franchi, Oddone, ma fu ereditaria. Questo era gi\u00e0 avvenuto nell'895, alla morte di Mir\u00f2, fratello di Goffredo, la contea di Rossiglione pass\u00f2 a Sunyer II di Emp\u00faries, mentre la contea di Conflent pass\u00f2 a Goffredo il Villoso, senza l'approvazione reale.\nAlla morte di Goffredo, vi fu una successione congiunta di quattro figli: - Goffredo Borrell, Mir\u00f3, Sunifredo e Sunyer- sotto la guida del primogenito Goffredo Borrell.In un secondo tempo si divisero le contee:\nMatrimonio e discendenza.\nPrima dell'875 Goffredo spos\u00f2 Guinidilda (\u2020 prima del 904), secondo la storica britannica Alison Weir era figlia di Baldovino I delle Fiandre, anche secondo la \"Cr\u00f3nica de San Juan de la Pe\u00f1a\", al capitolo XXIII e l\"'Ex Gestis Comitum Barcinonensium\" e di Giuditta, la figlia del re dei Franchi occidentali, Carlo il Calvo, mentre alcuni storici catalani sostengono che Guinidilda fosse d'origine catalana, forse figlia di Mir\u00f2 I (quindi nipote di Goffredo il Villoso) conte di Rossiglione, oppure di Borrell, Conte di Cerdagna, Urgell e Osona oppure ancora di Sunifredo. Goffredo da Guinidilda ebbe nove (o dieci) figli:\nLa visione storica di Goffredo.\nL'attuale immagine di Goffredo come artefice dell'indipendenza catalana \u00e8 stata creata dagli storici del XIX secolo, che svilupparono un'idea resa popolare durante la Renaixen\u00e7a, specialmente dal drammaturgo Seraf\u00ed Pitarra con la frase \"Fills de Guifr\u00e9 el Pil\u00f3s, aix\u00f2 vol dir catalans\" (Figli di Goffredo il Villoso, questo vuol dire Catalani). Si sostiene che la bandiera a \"quattro barre\" sia stata creata da lui che morente, ferito dai Mori, pass\u00f2 quattro dita insanguinate sullo scudo.In ultima analisi Goffredo fu un nobile dell'impero carolingio che approfittando del collasso del potere reale si cre\u00f2 un potere personale che poi trasmise ai propri figli, creando cos\u00ec la casa comitale barcellonese e poi casa reale catalana, che fu trasformato in un eroe che combatt\u00e9 sia i musulmani che i Franchi conseguendo l'indipendenza della Catalogna."}
{"id": "1091072", "revid": "125354745", "url": "https://it.wikipedia.org/wiki?curid=1091072", "title": "Damien Duff", "text": "Caratteristiche tecniche.\nVeniva schierato come centrocampista esterno, solitamente di fascia sinistra, ma all'occorrenza poteva essere impiegato anche a destra.\nDotato di grande tecnica, era considerato uno dei migliori calciatori irlandesi della sua generazione.\nAbile \"assist-man\", era in possesso di una notevole abilit\u00e0 nei cross ed \u00e8 stato talvolta protagonista di gol spettacolari. Si \u00e8 rivelato capace di scardinare le difese avversarie anche grazie alla capacit\u00e0 di dribbling.\nCarriera.\nClub.\nBlackburn Rovers.\nNato nella contea di Dublino, si un\u00ec al nel 1996 per un periodo di prova.\nFece il suo debutto con il Blackburn all'et\u00e0 di 18 anni contro il Leicester City, ultima giornata della stagione 1996/1997.\nNella sua prima stagione intera (1997/1998), segn\u00f2 8 gol e le sue prestazioni entusiasmanti lo preannunciarono come star del futuro.\nLa stagione seguente (1998/1999) il Blackburn fu retrocesso in First Division ma Duff rimase fedele al club e non chiese il trasferimento, nonostante fosse evidente l'interesse di vari club importanti.\nDuff diede un contributo determinante alla promozione del Blackburn in Premiership del 2000/2001 e alla vittoria della Coppa di Lega la stagione successiva.\nDopo le sue prestazioni eccellenti ai Mondiali FIFA 2002, fu ben presto identificato da tutti come un giocatore in rapida ascesa perci\u00f2 si diffusero voci su un suo trasferimento ad un altro club.\nNell'estate 2002 per\u00f2, Duff firm\u00f2 un rinnovo contrattuale di 4 anni con il Blackburn confermando la sua voglia di rimanere.\nNonostante problemi fisici, la stagione 2002-2003 fu per Duff proficua, e confermandosi giocatore di grande qualit\u00e0, termin\u00f2 la stagione con il titolo di cannoniere del Blackburn con 11 reti.\nQueste continue prestazioni ottime non poterono non attirare l'interesse di vari club di alto livello.\nSi fece avanti Abrahmovic con un'offerta da 17 milioni di sterline offrendo al calciatore la possibilit\u00e0 di giocare in una squadra che stava tornando ai vertici del calcio inglese.\nDuff si prese molti giorni per decidere se abbandonare il suo stile di vita a Ribble Valley ed alla fine accett\u00f2 il trasferimento per giocare in un calcio di livello superiore.\nChelsea.\nIl 21 luglio 2003 Duff si trasfer\u00ec al . La prima stagione di Duff al Chelsea fu condizionata da vari infortuni ma fu positiva. Termin\u00f2 infatti la stagione con buone prestazioni condite da 5 gol.\nIl debutto con la maglia dei \"Blues\" risale al 13 agosto 2003 nei preliminari di Champions League contro l'M\u0160K \u017dilina. Il debutto fu brillante poich\u00e9 dai piedi di Duff part\u00ec l'assist per l'1 a 0 siglato da Ei\u00f0ur Gu\u00f0johnsen. Il debutto in Premier League risale invece al 17 agosto 2003 contro il Liverpool.\nIl battesimo del gol non tard\u00f2 ad arrivare: fu il 20 settembre 2003 contro il Wolverhampton Wanderers.\nSigl\u00f2 un gol di pregevole fattura il 4 ottobre 2003, in Champions League, in un 4-0 rifilato alla Lazio allo Olimpico. In questa occasione, dopo aver ricevuto palla sulla sinistra, dribbl\u00f2 4 difensori prima di insaccare in rete col piede destro.\nLa stagione si concluse senza trofei.\nNella stagione 2004-2005, con l'arrivo di Jos\u00e9 Mourinho e con l'arrivo dell'ala olandese Arjen Robben il posto in squadra di Duff non era pi\u00f9 sicuro.\nNonostante un infortunio a Robben, Mourinho non lo schier\u00f2 titolare per la prima parte della stagione, ma poco dopo torn\u00f2 tra gli undici.\nIl 29 settembre 2004, in Champions League contro il Porto, ex squadra di Mourinho, Duff forn\u00ec l'assist per l'1 a 0 di Gudjohnsen.\nNella seconda parte della stagione, quando torn\u00f2 disponibile Robben, quest'ultimo gioc\u00f2 sulla corsia sinistra, e Duff pass\u00f2 in quella destra.\nLa stagione fu positiva sia per il Chelsea, che vinse la Premier League e la Coppa di Lega (in cui Duff segn\u00f2 una rete al Manchester United in semifinale che consent\u00ec al Chelsea di passare il turno), sia per Duff che termin\u00f2 la stagione con 10 reti all'attivo (6 in campionato) e con molta pi\u00f9 fiducia in s\u00e9 stesso.\nSegn\u00f2 un gol particolarmente importante in Champions League in un 4-2 contro il . Questa fu senza dubbio una delle stagioni migliori della sua carriera e si concluse con 48 presenze e 10 gol.\nDuff si \u00e8 rivelato cos\u00ec un giocatore determinante nella stagione 2004/2005 ma non riusc\u00ec a confermarsi nella stagione successiva (2005-2006) anche per via della forma di Joe Cole ed il maggior utilizzo di Wright Phillips. Questa stagione si concluse comunque, per Duff, con 3 reti in campionato (contro Tottenham Hotspur, Liverpool, Newcastle United) e la vittoria di Premier League e Community Shield contro l'Arsenal, partita in cui Duff gioc\u00f2 da titolare. L'imminente addio di Duff al Chelsea fu probabilmente causato dall'eccessiva concorrenza che non gli garantiva un posto fisso da titolare.\nPrima dell'addio di Duff ai \"Blues\", il mister Mourinho, pur dichiarando che Duff non era incedibile, espresse parole di stima nei suoi confronti.\nNewcastle.\nIl 23 luglio 2006 Duff si trasfer\u00ec al Newcastle United per 5 milioni di sterline e firm\u00f2 un contratto quinquennale. Prima della firma con i \"Magpies\", sono da segnalare i seri interessamenti di Liverpool e Tottenham Hotspur. La sua prima partita con la maglia del Newcastle fu un'amichevole del 29 luglio 2006 contro il .\nDuff fece il suo debutto ufficiale con i \"Magpies\" il 10 agosto 2006 in Coppa UEFA, contro il FK Ventspils mentre il debutto in FA Premier League risale al 19 agosto 2006 (vittoria per 2 a 1 sul Wigan Athletic).\nDuff segn\u00f2 il suo primo gol con la maglia del Newcastle il 17 settembre, siglando il primo gol di un 2-0 sul West Ham United all'Upton Park.\nIn questa stagione vinse la Coppa Intertoto.\nNel mese di novembre 2006 si infortun\u00f2 al ginocchio e rimase lontano dai campi di gioco per 4 mesi durante i quali il Newcastle sub\u00ec una brutta serie di sconfitte.\nQuando torn\u00f2 si infortun\u00f2 nuovamente poco dopo, alla caviglia, il 14 aprile 2007 in una sconfitta per 2 a 1 contro il Portsmouth FC.\nQuest'infortunio avrebbe potuto far terminare prematuramente la sua carriera infatti Sam Allardyce lo comment\u00f2 con una \"carriera a rischio\".\nDuff torn\u00f2 invece in piena forma in dicembre e il 16 gennaio 2008 in FA Cup, nel primo match disputato dopo la riconferma di Kevin Keegan, segn\u00f2 il quarto gol della vittoria per 4-1 sullo Stoke City.\nNel ritiro prima della stagione 2008/2009, Duff apparve in forma smagliante e segn\u00f2 una tripletta in amichevole contro l'Hartlepool United ed un gol sempre in amichevole, contro il Valencia.\nNonostante il felice inizio, varie voci parlarono di una probabile partenza di Duff verso un altro club, Sunderland o .\nDopo l'arrivo del nuovo allenatore Joe Kinnear, Duff torn\u00f2 a rendere ad alti livelli.\nSegn\u00f2 un gol nel 2-2 contro l'Everton al Goodison Park il 5 ottobre 2008 e il gol decisivo per la vittoria del Newcastle per 2-1 sul Tottenham Hotspur il 21 dicembre 2008.\nDuff rilasci\u00f2 dichiarazioni in cui elogiava l'allenatore Joe Kinnear dicendo che sperava che rimanesse. Kinnear per\u00f2 dovette rinunciare all'incarico nell'aprile 2009 per problemi di salute e venne sostituito da Alan Shearer che lod\u00f2 Duff per la sua versatilit\u00e0.\nNell'ultima giornata della stagione 2008/2009, nella sfida contro l'Aston Villa decisiva per la salvezza, Duff fu autore dell'autogol che condann\u00f2 il Newcastle alla retrocessione deviando un tiro di Gareth Barry. Questa \u00e8 la seconda volta che Duff retrocede, e, come fece quand'era al Blackburn, si \u00e8 detto dispiaciuto e ha dichiarato di voler restare al Newcastle, dichiarazione in seguito smentita dal trasferimento al Fulham. Al gennaio 2009, Duff risulta novantaduesimo nella \"Football Rich List\" del periodico britannico \"FourFourTwo\". L'8 agosto 2009, nel debutto in Championship, Duff ha segnato il gol del pareggio nell'1 a 1 contro il West Bromwich Albion, sua ultima rete con questa maglia.\nNella sua esperienza con la maglia del Newcastle, Duff ha totalizzato 86 presenze (di cui 69 in campionato) e 6 reti (di cui 5 in campionato).\nFulham.\nIl 14 agosto 2009, Roy Hodgson, allenatore del Fulham, ha ammesso l'esistenza di una trattativa in fase avanzata con il Newcastle per l'acquisto di Duff. Hodgson ha cos\u00ec commentato l'imminente ingaggio dell'irlandese: \"Duff \u00e8 un giocatore esperto e di qualit\u00e0\". Il suo trasferimento al club londinese \u00e8 stato ufficializzato il 18 agosto per una cifra di 4 milioni di sterline, e il calciatore irlandese ha firmato un contratto triennale.\nHa debuttato con la nuova maglia in data 20 agosto 2009, al Craven Cottage, in Europa League contro l'Amkar Perm. Entrato al 73\u00ba minuto, due minuti dopo ha fornito il cross per il momentaneo 3 a 0 siglato da Zamora.\nIl debutto in Premier League risale al 23 agosto 2009, sconfitta per mano del (0-2). Il primo gol \u00e8 datato 13 settembre 2009: un tiro di sinistro da fuori area che \u00e8 valso la vittoria per 2-1 sull'Everton. Il 19 dicembre 2009 Duff ha segnato il suo cinquantesimo gol di campionato, 43\u00ba in Premier, sigillando il 3-0 inflitto al Manchester United. Nella sua nuova esperienza londinese Duff vive di un periodo di forma che lo porta a segnare 6 gol nelle prime 25 partite stagionali, mantenendo uno standard di rendimento elevato.\nIn \u00e0mbito europeo, ha giocato entrambe le partite degli ottavi di finale contro la che ha qualificato i \"Cottagers\" ai quarti di finale; nella partita di ritorno, vinta 4 a 1 al Craven Cottage, Duff ha conquistato il rigore poi trasformato da Gera per il momentaneo 3-1. Il 1\u00ba aprile ha festeggiato la sua 50\u00aa presenza in competizioni UEFA per club segnando il gol vittoria contro i campioni di Germania del Wolfsburg, nell'andata dei quarti di finale di Europa League (2-1). Ha giocato anche la gara di ritorno in casa dei tedeschi, vinta 1-0 dai \"Cottagers\", che permette a questi ultimi di raggiungere la prima semifinale della loro storia in competizioni europee. Ha giocato da titolare anche entrambe le semifinali contro l'Amburgo; il Fulham si \u00e8 qualificato alla finale grazie al 2-1 maturato nel ritorno al Craven Cottage. Il 12 maggio ha disputato da titolare la finale di Europa League, persa contro gli spagnoli dell'Atl\u00e9tico Madrid (2-1). Ha totalizzato 13 presenze (1 rete) nella competizione.\nMelbourne City.\nIl 10 giugno 2014 firma un annuale con gli australiani del Melbourne City.\nShamrock Rovers.\nIl 15 luglio 2015 firma un contratto di diciotto mesi con lo Shamrock Rovers, ma il 21 dicembre seguente si ritira dal calcio giocato.\nNazionale.\nDuff ha partecipato al Campionato mondiale di calcio Under-20 nel 1997, sotto la guida di Brian Kerr. In questa competizione segn\u00f2 il gol vittoria nella finale per il terzo posto contro il ; L'Irlanda si piazz\u00f2 quindi terza. Ha partecipato al mondiale Under-20 anche nel 1999, in Nigeria, competizione in cui Duff segn\u00f2 due reti. L'Irlanda guidata da Kerr usc\u00ec ai sedicesimi proprio contro i padroni di casa, dopo i calci di rigore.\nDuff debutt\u00f2 con la Nazionale maggiore irlandese il 25 marzo 1998 in una partita contro la Repubblica Ceca e segn\u00f2 il suo primo gol internazionale il 15 agosto 2001 contro la Croazia con un tiro di sinistro su assist di Roy Keane.\nNelle qualificazioni al , a cui l'Irlanda non si qualific\u00f2, Duff part\u00ec spesso dalla panchina poich\u00e9 gli venivano preferiti Rory Delap o Mark Kennedy. Ha saltato gran parte delle qualificazioni al per via di un infortunio.\nApprodato in questa competizione nei panni di positiva giovane rivelazione Duff ha giocato tutte e 4 le partite irlandesi e ha segnato un gol contro l'Arabia Saudita: all'interno dell'area di rigore, in posizione defilata, con un potente tiro di sinistro. In questa competizione si rese protagonista di ottime prestazioni perch\u00e9 oltre al gol si distinse come assist-man. Vari complimenti gli vennero indirizzati e venne da pi\u00f9 parti indicato come miglior calciatore irlandese della competizione.\nL'Irlanda non \u00e8 poi riuscita a qualificarsi per il anche se Duff segn\u00f2 due gol nelle qualificazioni contro e ). L'esonerato Brian Kerr venne sostituito da Steve Staunton. Nella prima partita di Staunton da CT, contro la al Lansdowne Road, Duff segn\u00f2 il gol dell'1 a 0. L'Irlanda fall\u00ec la qualificazione anche al , precludendo a Duff l'opportunit\u00e0 di confermarsi su alti livelli in ambito internazionale. L'irlandese \u00e8 comunque risultato quasi sempre presente nelle partite di qualificazione.\nStimato dal CT Giovanni Trapattoni, Duff \u00e8 stato costretto a saltare varie partite di qualificazione al per infortuni. Ha collezionato cinque partite su dieci: contro (15 ottobre 2008, suo l'assist per il gol di Keane), (11 febbraio 2009), (6 giugno 2009) e (5 settembre 2009), partita in cui ha contribuito fornendo l'assist decisivo a Robbie Keane. Ha saltato entrambe le partite contro l' ma ha giocato l'ultima contro (14 ottobre 2009). Ha giocato entrambe le partite di play-off contro la valide per la qualificazione al mondiale 2010. Nella gara di ritorno ha fornito l'assist per il gol di Keane che non \u00e8 per\u00f2 bastato a qualificare l'Irlanda, a causa del gol irregolare della .\nIn occasione della partita Italia-Irlanda, valida per la fase finale a gruppi di Euro 2012, ha collezionato la presenza numero 100 con la Nazionale maggiore. Il 24 agosto 2012 ha comunicato ufficialmente il suo addio, dichiarando di volersi dedicare alla squadra di club.\n\u00c8 attualmente sesto nella classifica dei giocatori con il maggior numero di presenze nella Nazionale.\nStatistiche.\nPresenze e reti nei club.\n\"Statistiche aggiornate al 1\u00ba febbraio 2015.\""}
{"id": "1091080", "revid": "30300", "url": "https://it.wikipedia.org/wiki?curid=1091080", "title": "X Stratagemmi", "text": ""}
{"id": "1091083", "revid": "767487", "url": "https://it.wikipedia.org/wiki?curid=1091083", "title": "Vonda Shepard", "text": "Biografia.\nNata a New York, \u00e8 figlia dell'attore Richmond Shepard. Sua madre ha abbandonato la famiglia solo quando lei aveva dieci anni, e suo padre dovette crescere da lei e le sue tre sorelle Rosetta, Luana e Brianna. Fin da et\u00e0 giovanissima ha studiato canto e pianoforte, e all'et\u00e0 di vent'anni gi\u00e0 suonava nei club, facendosi conoscere anche a Los Angeles.\nIl successo \u00e8 arrivato con l'incontro di David E. Kelley, produttore della serie televisiva \"Ally McBeal\", che le ha chiesto di realizzare la colonna sonora di tutte le stagioni di questa serie. Dopo la fine di \"Ally McBeal\", la Shepard ha realizzato album di un genere musicale molto originale, un misto di blues, folk e country, con canzoni dai testi molto romantici e mai banali, supportati dalla sua voce decisamente notevole.\nVita privata.\nDal 2004 \u00e8 sposata con il musicista Mitchell Froom, ed il 15 aprile 2006 ha avuto un figlio, Jack."}
{"id": "1091104", "revid": "22356", "url": "https://it.wikipedia.org/wiki?curid=1091104", "title": "Hippidion", "text": "L'ippidion (gen. Hippidion) \u00e8 un equide fossile caratteristico del Miocene, del Pliocene e del Pleistocene del Nordamerica e del Sudamerica.\nUn cavallo dal corpo pesante.\nQuesto cavallo estinto possedeva una strana caratteristica: l'incisione tra ossa nasali e premascellari \u00e8 eccezionalmente profonda e si spinge fino alla regione delle orbite. In questo modo, i nasali sono prolungati in avanti come una lunga lamina libera, sicuramente retta da cartilagine nell'animale in vita. Il cranio, alto e stretto, possiede orbite situate piuttosto in basso. Il cranio dell'ippidion \u00e8 sprovvisto delle fossette preorbitali, presenti invece nel suo stretto parente \"Boreohippidion\". I denti, pur essendo ipsodonti, sono tuttavia dotati di una caratteristica primitiva: i disegni dello smalto ben pi\u00f9 semplici di quelli presenti nei cavalli odierni. Le peculiarit\u00e0 del cranio non sono le sole \"stranezze\" dell'ippidion: il corpo \u00e8 piuttosto pesante e lungo, gli arti sono brevi e massicci, dotati di un solo dito come in \"Equus\". Ci\u00f2 suggerirebbe un habitat montuoso per questo animale.\nStrane ossa nasali.\nLe strane ossa nasali dell'ippidion, cos\u00ec lunghe e sottili, non hanno una funzionalit\u00e0 chiara. Una caratteristica cos\u00ec particolare, sviluppatasi nel corso di milioni di anni, deve per\u00f2 aver avuto un'utilit\u00e0 pratica. Forse le cavit\u00e0 nasali, piuttosto alte, potevano essere contratte tramite alcuni muscoli facciali, soffiando aria dalle narici per rimuovere la polvere dalle erbe della prateria, il principale nutrimento dell'ippidion. Le ossa nasali allungate, probabilmente, agivano come una molla, mantenendo aperta la cavit\u00e0 nasale e cedendo quando i muscoli venivano contratti. Una caratteristica simile \u00e8 presente in una gazzella attuale, \"Gazella spekei\", che \u00e8 dotata di una tasca cutanea sopra il naso, usata per soffiare via la polvere dalle erbe.\nGli ultimi cavalli americani.\nSembra che l'ippidion abbia sviluppato l'arto a un solo dito in modo del tutto indipendente dai cavalli odierni; l'antenato di questi ultimi, infatti, \u00e8 un genere chiamato \"Dinohippus\", che viveva nel Miocene superiore in Nordamerica accanto alle specie primitive di \"Hippidion\", le quali devono essersi originate ben prima. \"Hippidion\" e un suo stretto parente dalle zampe corte, \"Onohippidium\", hanno poi invaso il Sudamerica, dove hanno prosperato fino a tempi recenti (entrambi i generi sono segnalati in giacimenti con fossili umani), forse addirittura fino all'Olocene. L'estinzione dei cavalli nelle Americhe \u00e8 avvenuta circa 2400 anni fa, per cause ancora ignote; si pensa a un'epidemia, o all'eccessiva caccia da parte dell'uomo."}
{"id": "1091119", "revid": "486946", "url": "https://it.wikipedia.org/wiki?curid=1091119", "title": "Principe William", "text": ""}
{"id": "1091120", "revid": "33751", "url": "https://it.wikipedia.org/wiki?curid=1091120", "title": "Euro 1996", "text": ""}
{"id": "1091122", "revid": "287204", "url": "https://it.wikipedia.org/wiki?curid=1091122", "title": "Jose Ferrer", "text": ""}
{"id": "1091132", "revid": "22356", "url": "https://it.wikipedia.org/wiki?curid=1091132", "title": "Palaeocastor Leidy", "text": ""}
{"id": "1091134", "revid": "256896", "url": "https://it.wikipedia.org/wiki?curid=1091134", "title": "Universitat Aut\u00f2noma de Barcelona", "text": ""}
{"id": "1091137", "revid": "287204", "url": "https://it.wikipedia.org/wiki?curid=1091137", "title": "Ghiacciolo (meteorologia)", "text": "Un ghiacciolo \u00e8 un cono appuntito di ghiaccio che si forma quando l'acqua che cade da un oggetto gela. Di solito i ghiaccioli si formano quando il ghiaccio o la neve fondono per il calore del Sole (o di un'altra sorgente) o per la pressione dovuta al peso della neve soprastante e poi l'acqua cos\u00ec ottenuta, tornando a contatto con temperatura dell'aria sotto 0\u00a0\u00b0C, rigela. \nSe il processo di scongelamento e ricongelamento prosegue, il ghiacciolo aumenta di spessore e lunghezza. Di solito il ghiacciolo \u00e8 appuntito ma, a causa del vento e della velocit\u00e0 con cui cade l'acqua, pu\u00f2 anche essere arrotondato. I ghiaccioli possono essere pericolosi per la struttura dei tetti, dei rami degli alberi e per l'incolumit\u00e0 fisica delle persone in caso di rottura e caduta."}
{"id": "1091138", "revid": "486946", "url": "https://it.wikipedia.org/wiki?curid=1091138", "title": "Monastero di Santa Maria Maddalena de' Pazzi", "text": ""}
{"id": "1091146", "revid": "111873087", "url": "https://it.wikipedia.org/wiki?curid=1091146", "title": "Nobile Contrada Sant'Andrea", "text": "Il territorio della Contrada comprende tutto il centro storico, racchiudendo quindi nei suoi confini tutta la parte alta della citt\u00e0. Confina con le Contrade Porta Bernarda, Porta Raimonda, Borgonovo e Ferruzza.\nNel territorio della Contrada sono edificati i pi\u00f9 importanti palazzi di Fucecchio, come il Palazzo della Volta (sede della contrada), il Palazzo Pretorio, la Chiesa di San Giovanni Battista, l'Abbazia di San Salvatore, la rocca ed il Parco Corsini (confinanti con Porta Raimonda).\nI suoi colori sono il rosso ed il verde, che simboleggiano fede, valore, onore, vittoria e nobilt\u00e0 guerriera.\nStoria della Contrada.\nLa Contrada trae le sue origini da una della pi\u00f9 potenti famiglie di Fucecchio, i Della Volta - una consorteria composta da vari nuclei familiari riuniti sotto uno stesso nome. Fra i pi\u00f9 importanti nuclei si segnalano i Guillicioni, il cui personaggio pi\u00f9 conosciuto e citato (anche dagli odierni contradaioli) \u00e8 Guidaccio di Raduccio, abile stratega che vedr\u00e0 ritornare il Comune sotto il dominio fiorentino e davanti al quale nascono unioni e matrimoni proprio con gli eterni rivali, i Simonetti (famiglia emblematica della Nobile Contrada Porta Bernarda).\nIl nome della Contrada deriva invece dal suo patrono, Sant'Andrea. La chiesa a lui dedicata che sorge in Piazza Lavagnini (odierna Piazza dell'Ospedale) \u00e8 precedente alla costituzione stessa della Contrada: l'edificio religioso viene infatti citato in alcuni documenti storici del 1202, ma la sua costruzione viene fatta risalire al XII secolo. Il borgo circostante prende rapidamente il nome di \"Borgo Sant'Andrea\" e gi\u00e0 nel corso del XIII secolo si parla di \"Contrada Sant'Andrea\".\nLa Contrada oggi.\nLa Contrada attualmente punta a ben figurare tutto l'anno nelle cene e nelle manifestazioni varie, nella realizzazione di costumi nella gestione del \"Gruppo Musici\" e del \"Gruppo Sbandieratori\" (il primo nato a Fucecchio). Ha corso 27 finali su 39 Palii, vincendone 6 (nel 1987, nel 1991, nel 2009, nel 2012, nel 2017 e nel 2019)."}
{"id": "1091148", "revid": "253269", "url": "https://it.wikipedia.org/wiki?curid=1091148", "title": "James Gandolfini", "text": "Biografia.\nJames Gandolfini nacque a Westwood, nel New Jersey, il 18 settembre 1961 in una modesta famiglia di origine italiana. Il padre, James Joseph Gandolfini Sr., era un immigrato italiano originario di Tiedoli, frazione di Borgo Val di Taro (in provincia di Parma), giunto negli Stati Uniti da bambino, veterano della seconda guerra mondiale (fu decorato con la croce al valore \"Purple Heart\") ed impiegato dapprima come manovale e, in seguito, come bidello e custode presso la \"Paramus Catholic High School\", mentre la madre, Santa Penna, era un'inserviente impiegata presso una mensa scolastica, nata negli Stati Uniti da genitori italiani originari di Napoli. Crebbe con due sorelle in un ambiente familiare ben radicato nella cultura di origine della famiglia, coi genitori che spesso e volentieri parlavano italiano a casa, ricevendo inoltre un'educazione cattolica.\nDiplomatosi presso il \"Park Ridge High School\" nel 1979, dove milit\u00f2 nella locale squadra di football liceale e dove, pi\u00f9 volte, si ciment\u00f2 amatorialmente negli spettacoli teatrali organizzati dalla scuola, Gandolfini comp\u00ec i propri studi universitari presso la Rutgers University, dove consegu\u00ec il B.A. in Comunicazioni nel 1983, mantenendosi al contempo come buttafuori per un pub del campus e come barista, ed in seguito gestore, di un club a Manhattan. Risale proprio a questo periodo il suo avvicinamento alla recitazione quando, accompagnando l'amico Roger Bart ad un corso di recitazione incentrato sulla \"Meisner Technique\" a New York, decise d'intraprendere seriamente lo studio della disciplina, formandosi, sotto la guida dell'insegnante Kathryn Gately, presso il \"Gately/Poole Acting Studio\" di Chicago.\nCarriera.\nDopo aver esordito, nel 1987, con un piccolissimo ruolo nel film indipendente \"Shock! Shock! Shock!\", ed aver figurato in un minuscolo ruolo non accreditato ne \"L'ultimo boy scout\" di Tony Scott nel 1991, l'anno successivo prese parte a un film diretto da Sidney Lumet, \"Una estranea fra noi\", in cui interpret\u00f2 il ruolo secondario del mafioso italo-americano Tony Baldessari. La sua carriera cinematografica proseguir\u00e0 prolifica, nel corso degli anni novanta, spesso ricoprendo ruoli di secondo piano, come in \"Una vita al massimo\", scritto dalla coppia Quentin Tarantino-Roger Avary e diretto da Tony Scott, dove interpret\u00f2 il violento Virgil, scagnozzo al soldo del personaggio interpretato da Christopher Walken, e per cui l'attore dichiar\u00f2 d'essersi ispirato a un suo amico impiegato proprio come sicario al soldo della mafia, oppure ne \"Il tocco del male\", nel ruolo dell'ottuso e brusco collega della coppia di poliziotti interpretati da Denzel Washington e John Goodman, e ancora nel sentimentale \"Basta guardare il cielo\", dove \u00e8 un padre pericoloso, e nell'adrenalinico \"Perdita Durango\", diretto da \u00c1lex de la Iglesia, questa volta nel ruolo del detective che insegue Rosie Perez e Javier Bardem. Nel 1997 entr\u00f2 a far parte del cast del film televisivo \"La parola ai giurati\", remake dell'omonimo film diretto da Sidney Lumet, per la regia di William Friedkin, e apparve, in un ruolo non accreditato, nel film di Clint Eastwood \"Mezzanotte nel giardino del bene e del male\".\nFra i film pi\u00f9 famosi a cui prese parte in questo decennio vanno citati \"Get Shorty\", diretto da Barry Sonnenfeld e con John Travolta, Gene Hackman, Delroy Lindo e Danny DeVito, in cui per esigenze del ruolo ebbe a recitare con un marcato accento sudista, \"Allarme rosso\" (1995), diretto nuovamente da Tony Scott, \"Prove apparenti\" di Sidney Lumet e \"She's So Lovely - Cos\u00ec carina\", per la regia di Nick Cassavetes. Dopo il grande successo riscosso dalla prima stagione de \"I Soprano\", nel 1999, la sua carriera decoll\u00f2 definitivamente, e gli vennero assegnati ruoli sempre pi\u00f9 di rilievo, come in \"The Mexican - Amore senza la sicura\", diretto da Gore Verbinski, dove interpret\u00f2 il dolce assassino omosessuale Winston Baldry, affiancando Julia Roberts e Brad Pitt, ne \"Il castello\", dove fu il subdolo colonnello Winter, antagonista di Robert Redford, e in \"L'uomo che non c'era\", pluripremiato dramma firmato dai fratelli Joel ed Ethan Coen, dove ricopr\u00ec il ruolo del sanguigno Big Dave Brewster, capo ed amante della moglie del protagonista Billy Bob Thornton. Successivamente interpret\u00f2 il marito infedele di Susan Sarandon, protagonista di \"Romance &amp; Cigarettes\", diretto da John Turturro, e per la quarta volta affianc\u00f2 John Travolta nel film \"Lonely Hearts\".\nNegli ultimi anni della sua vita, Gandolfini continu\u00f2 a cimentarsi nei ruoli pi\u00f9 disparati: nel 2009 ricopr\u00ec il ruolo del sindaco di New York nel thriller d'azione \"Pelham 123 - Ostaggi in metropolitana\", remake del film \"Il colpo della metropolitana (Un ostaggio al minuto)\" (1974) di Joseph Sargent con Walter Matthau e Martin Balsam, in cui fu nuovamente diretto da Tony Scott e divise nuovamente la scena con Denzel Washington e John Travolta, nel 2011 comparve invece in un cameo nel film \"Molto forte, incredibilmente vicino\" e, nel 2012, interpret\u00f2 il capo della CIA Leon Panetta in \"Zero Dark Thirty\", diretto da Kathryn Bigelow, e Mickey in \"Cogan - Killing Them Softly\", diretto da Andrew Dominik, presentato in concorso alla sessantacinquesima edizione del Festival di Cannes. Nel 2012 fu tra i produttori del film per la televisione diretto da Philip Kaufman \"Hemingway &amp; Gellhorn\", che gli frutt\u00f2 l'ottava candidatura agli Emmy, la seconda come produttore esecutivo. \"The Incredible Burt Wonderstone\", di Don Scardino e la commedia \"Non dico altro\" di Nicole Holofcener uscirono postumi. Il suo ultimo film fu \"Chi \u00e8 senza colpa\", diretto da Michael R. Roskam ed \u00e8 uscito nel 2014, dopo la morte di Gandolfini.\nIl boss del New Jersey.\nScelto da David Chase per il ruolo del boss del New Jersey, Gandolfini diede vita a un personaggio \"tra i pi\u00f9 complessi della storia della televisione\" e la sua importanza nella realizzazione della serie lo port\u00f2 a vedersi riconoscere un compenso che arriv\u00f2 fino a 1 milione di dollari a puntata per l'ultima stagione della serie). Vincitore di 1 Golden Globe nel 2000 come migliore attore protagonista in una serie drammatica e candidato nella medesima categoria altre tre volte, 3 Emmy (per gli episodi \"The Happy Wanderer\", nel 2000, per \"Amour Fou\", nel 2001, per \"Whitecaps\", nel 2003) su un totale di 6 candidature (le altre nel 1999 per \"Pilot\", nel 2005 per \"Where's Jonny?\", nel 2007 per \"The Second Coming\"), 3 SAG e svariati premi minori, Gandolfini leg\u00f2 per sempre la sua immagine a quella del corpulento, fragile e spietato capo della famiglia mafiosa del New Jersey.\nDichiar\u00f2 comunque di aver sempre considerato il ruolo come \"di transizione\" nella sua carriera. Rispetto al personaggio televisivo, Gandolfini dichiar\u00f2 inoltre di essere caratterialmente molto diverso (pi\u00f9 vicino a un \"Woody Allen di 118 chili\"); \u00e8 nota infatti la sua timidezza di fronte alle interviste e la sua modestia (\u00e8 divenuto attore per \"sbaglio\"), caratteristiche totalmente diverse da quelle del boss mafioso che impersonava.\nMorte.\nMor\u00ec il 19 giugno 2013 a 51 anni a Roma, dove si trovava in vacanza ed era in procinto di recarsi al Taormina Film Fest in Sicilia, per partecipare a un incontro con Gabriele Muccino. Il corpo fu trovato dal figlio tredicenne Michael nel bagno dell'albergo. L'autopsia conferm\u00f2 un attacco di cuore.\nAlla notizia del decesso la rete HBO (produttrice de \"I Soprano\") cos\u00ec comment\u00f2: \"\"Un'incommensurabile tristezza. Era un uomo speciale, un grande talento, che con il suo straordinario senso dell'umorismo, il suo calore e il suo rispetto, ha toccato molte persone\".\" Tom Hardy e Noomi Rapace (i due erano nel cast di \"Chi \u00e8 senza colpa\" insieme a Gandolfini) espressero anch'essi la loro tristezza, e Noomi Rapace (che \u00e8 una fan della serie TV \"I Soprano\" di cui ha visto tutti gli episodi) rivel\u00f2 di non essere riuscita a dire una parola a Gandolfini a causa del timore reverenziale che provava verso di lui; Tom Hardy invece afferm\u00f2 di aver imparato molto da Gandolfini oltre ad averne elogiato le doti attoriali e umane.\nVita privata.\nFu un grande amico di Rudolph Giuliani. Ebbe un figlio, Michael Gandolfini (2000), da un primo matrimonio con Marcy Wudarski, terminato con il divorzio nel dicembre 2002. Il 30 agosto 2008 si rispos\u00f2 nella sua abitazione di Honolulu, nelle Hawaii, con la modella Deborah Lin. La coppia ebbe una figlia, Liliana Ruth Gandolfini, nata nell'ottobre 2012.\nDoppiatori italiani.\nNelle versioni in italiano dei suoi film, James Gandolfini \u00e8 stato doppiato da:\nDa doppiatore \u00e8 sostituito da:"}
{"id": "1091150", "revid": "3535", "url": "https://it.wikipedia.org/wiki?curid=1091150", "title": "Storia del Risorgimento", "text": ""}
{"id": "1091151", "revid": "36426", "url": "https://it.wikipedia.org/wiki?curid=1091151", "title": "Domus Mazziniana", "text": "La Domus Mazziniana, gi\u00e0 Casa Rosselli-Nathan, \u00e8 un museo e Istituto storico dedicato alla figura di Giuseppe Mazzini, che abit\u00f2 in questa casa, sotto falso nome, dal 6 febbraio 1872 sino alla morte, avvenuta il 10 marzo dello stesso anno. \u00c8 stata dichiarata \"Monumento Nazionale\" nel 1910 e inserita nella rete degli \"Istituto Storici di interesse nazionale\" nel 2002. Inoltre il garante per le celebrazioni del 150\u00ba anniversario dell'Unit\u00e0 d'Italia, nel 2009, l'ha individuata tra i \"luoghi della memoria\".\nStoria.\nGiuseppe Mazzini, che viveva da diversi anni in esilio in Svizzera, dato il peggioramento delle sue condizioni di salute e sentendo la morte vicina, nel 1872 decise di tornare in Italia e nonostante non avesse condanne pendenti decise di farlo sotto il falso nome di Giorgie Brown, probabilmente in riferimento all'attivista John Brown. Quindi il 6 febbraio del 1872 si stabil\u00ec a Pisa, ospite in questa casa all'epoca di propriet\u00e0 di Pellegrino Rosselli, antenato dei fratelli Rosselli e zio della moglie di Ernesto Nathan. Mazzini nell'anonimato continu\u00f2 a scrivere e a intrattenere corrispondenze epistolari sino a quando il 10 marzo del 1872, nel letto di questa casa mor\u00ec. L'amico Agostino Bertani invit\u00f2 a Pisa Paolo Gorini, noto preparatore di cadaveri dell'epoca, per mummificare la salma prima dell'esposizione pubblica. Gorini tuttavia arriv\u00f2 in citt\u00e0 solo due giorni dopo la morte di Mazzini e non pot\u00e9 che limitarsi ad arrestare il processo di decomposizione. Dopo l'esposizione pubblica e i funerali, svoltisi il pomeriggio del 14 marzo sempre a Pisa e ai quali partecip\u00f2 una grande folla, la salma fu portata in treno a Genova dove venne sepolta al cimitero monumentale di Staglieno. \nLa casa fu donata dalla famiglia Rosselli-Nathan allo Stato italiano e il 20 aprile 1910 venne dichiarata \"Monumento Nazionale\". Il 31 agosto 1943, durante il bombardamento di Pisa avvenuto ad opera degli alleati, l'edificio fu quasi raso al suolo e con esso andarono distrutti la quasi totalit\u00e0 degli arredi originali, mentre gli scritti e gli oggetti personali di Mazzini si salvarono in quanto precedentemente posti in lunghi sicuri dalla Sovrintendenza ai Monumenti. La struttura che \u00e8 quindi una ricostruzione post-bellica, venne inaugurata nel giugno del 1952 alla presenza del presidente della repubblica Luigi Einaudi, cambi\u00f2 il suo nome da casa Rosselli-Nathan a Domus Mazziniana e torn\u00f2 ad essere la sede dell'istituto storico. \nNel 2011 in occasione celebrazioni del 150\u00ba anniversario dell'Unit\u00e0 d'Italia, con il progetto dell'architetto Annalaura Spalla, l'interno dell'edificio \u00e8 stato completamente rinnovato cos\u00ec da creare sia una biblioteca che un percorso espositivo moderno. Inoltre sulla facciata esterna di via Massimo d\u2019Azeglio sono state applicate delle lettere in acciaio che vanno a comporre il testo integrale del Giuramento della Giovine Italia, il cui manoscritto originale \u00e8 esposto nell'ultima sala espositiva, l\u00e0 dove Giuseppe Mazzini spir\u00f2.\nLe collezioni esposte.\nCustodisce al piano terreno una vasta biblioteca di scritti e studi mazziniani. Al piano superiore \u00e8 sistemato in tre sale un museo in cui sono raccolti cimeli e testimonianze del Risorgimento, un busto bronzeo ad opera di Giulio Giuggi, indumenti e la maschera funebre di Mazzini."}
{"id": "1091155", "revid": "287204", "url": "https://it.wikipedia.org/wiki?curid=1091155", "title": "Luigi Catani", "text": "Biografia.\nSuo padre era il quadraturista Stefano Catani. Si form\u00f2 nella bottega familiare, che trattava lavori di ornato, collaborando ad esempio nella decorazione dei nuovi saloni al pian terreno del conservatorio di San Niccol\u00f2 a Prato. \nUna prima opera si trova nella sua citt\u00e0, a Prato, dove decor\u00f2decor\u00f2 la volta del salone di lettura della Biblioteca Roncioniana, copiando un affresco di Pietro da Cortona a Palazzo Pitti; nello stesso edificio aveva lavorato il padre una ventina d'anni prima. \nNel 1800 circa venne chiamato a completare la decorazione della cappella della Madonna del Conforto nel Duomo di Arezzo, unica architettura religiosa neoclassica di rilievo nel territorio aretino; suoi sono lo \"Sposalizio della Vergine\", la \"Visitazione\", l'\"Adorazione dei Magi\", la \"Disputa al Tempio\" e, nel vestibolo, l'\"Incoronazione della Vergine\" e i \"Profeti\". \nIn questo cantiere dovette misurare con i cartoni di Giovanni Battista Dell'Era, che aveva iniziato l'opera, aggiornando velocemente il suo stile al gusto neoclassico allora in voga, tanto da diventare, soprattutto negli anni dell'occupazione francese, il principale frescante in questo stile nel territorio toscano. La sua pittura si fece pi\u00f9 leggera e ariosa, con figure ispirate agli esempi provenienti da Roma e dalla Francia. \nOper\u00f2 quindi soprattutto due filoni: la pittura di gusto mitologico, in residenze private e teatri, e quella religiosa. \nA questo secondo tema appartengono: la cappella del Sacramento nel Duomo di Arezzo (\"Scene della Passione\"; \"San Francesco in estasi\" e \"Santa Chiara con santi\" nella chiesa di Santa Chiara a San Gimignano; la volta della sacrestia della chiesa di San Francesco a Prato dove lavor\u00f2 anche a diverse pale d'altare; la \"Cappella del Crocifisso\" nella chiesa di Santa Maria Maddalena de' Pazzi a Firenze; la cappella del Sacramento nel Duomo di Prato (1837, sui il \"Cristo risorto\", la \"Cena\" e la \"Lavanda dei piedi\").\nAl filone allegorico-mitologico appartengono le \"Quattro stagioni\", la \"Giustizia\" e la \"Fortezza\" attorno all'orologio in piazza del Duomo ad Arezzo; la decorazione del teatro nel collegio Cicognini a Prato; gli affreschi al piano nobile di Palazzo Rossi-Ferrini ad Arezzo (1803); varie decorazioni nei palazzi Strozzi Sacrati (1812), Strozzi del Centauro, Incontri, Venturi Ginori (esedra) e Guicciardini a Firenze; nella stessa citt\u00e0 lavor\u00f2 per il vescovo francese Antoine-Eustache d'Osmond eseguendo dei monoscromi nel suo palazzo; ancora affresc\u00f2 una sala nella villa di Castello.\nIn tutte queste commissioni spiccano per prestigio e per ampiezza quelle di Elisa Baciocchi, della quale fu sicuramente uno degli artisti preferiti: il salone del palazzo Ducale di Lucca, un appartamento e il sipario del teatrino nella villa di Poggio a Caiano e in quella di Marlia (\"Giove che rapisce Giunone dall'Olimpo\", 1811), e la volta con l'\"Educazione di Giove\" in Palazzo Pitti, probabilmente la sua opera pi\u00f9 importante (1811, proseguita fino al 1819, quando gi\u00e0 si era reinsediato Ferdinando III di Lorena).\nA Firenze venne nominato professore di Ornato all'Accademia di Belle Arti dal 1797, e fu membro della Societ\u00e0 di San Luca dal 1821 alla morte."}
{"id": "1091156", "revid": "124212773", "url": "https://it.wikipedia.org/wiki?curid=1091156", "title": "Storia del Canada", "text": "Il Canada \u00e8 un paese di 40 milioni di abitanti, che occupa l'intera parte settentrionale del continente nordamericano. Dopo la Russia \u00e8 il secondo paese pi\u00f9 grande del mondo. Abitato per millenni da First Nations (gli inuit o eschimesi), il Canada si \u00e8 evoluto da un gruppo di colonie europee in una federazione multiculturale e ufficialmente bilingue (inglese e francese), dopo aver ottenuto la sovranit\u00e0 pacificamente dall'ultima potenza che lo ha colonizzato, il Regno Unito. La Francia invi\u00f2 il primo consistente gruppo di braccianti gi\u00e0 nel XVII secolo, ma il Canada divenne dominio inglese fino a quando il paese non raggiunse la piena indipendenza nel XX secolo. La sua storia \u00e8 stata influenzata direttamente dai suoi abitanti, dalla sua geografia, e dalle relazioni con il resto del mondo. \nLa preistoria.\nI primi esseri umani raggiunsero il Nord America attraverso l'attuale stretto di Bering tra la Siberia e l'Alaska: gli Indiani canadesi e gli Inuit discendono da quei popoli asiatici. Il primo passaggio del collegamento terrestre allora esistente potrebbe essere avvenuto, a detta degli archeologi, circa 40.000 anni fa. Altri due passaggi sono attestati intorno ai 25.000 e i 12.000 anni fa.\nI Vichinghi.\nIntorno al 982 un islandese di nome Erik il Rosso, avendo ucciso un uomo, fu condannato all'esilio per tre anni che trascorse esplorando le spiagge proibite della \"Greenland\" (Groenlandia), in cui stabil\u00ec due colonie. In seguito alcuni dei loro abitanti raggiunsero l'isola di Baffin e la penisola di Melville. Nel 986 una nave diretta a questi insediamenti avvist\u00f2 una nuova terra coperta da foreste, probabilmente il Labrador e Terranova (Newfoundland). Il resoconto di questo avvistamento \u00e8 probabilmente la prima testimonianza certa e chiara dell'incontro con le coste dell'America. Il figlio di Erik il Rosso, Leif Eriksson, si stabil\u00ec per circa un anno, intorno al 995, in una fertile zona chiamata Vinland posta a ovest della Greenland. I ritrovamenti archeologici hanno provato che un insediamento norvegese fu costruito nel sito L'Anse aux Meadows; ma nulla prova che esso sia il Vinland di cui si parla nella Saga di Erik il Rosso. (Intorno al 1812 fu trovata a circa 860 miglia da L'Anse aux Meadows una pietra con iscrizioni che alcuni studiosi hanno riconosciuto in antico norvegese).\nIl contatto europeo.\nNel 1496 Enrico VII d'Inghilterra dette incarico al navigatore Giovanni Caboto di scoprire una nuova rotta per la via delle spezie e di reclamare per l'Inghilterra tutte le nuove terre eventualmente scoperte. Caboto part\u00ec il 20 maggio del 1497 da Bristol con una nave chiamata \"Matthew\". Il 24 giugno fu avvistata la terra, forse Terranova o Cape Breton. Incoraggiato dal successo, il re finanzi\u00f2 un secondo viaggio nel maggio del 1498, con 5 navi. L'Inghilterra non era per\u00f2 la sola potenza interessata ai nuovi territori oltre l'Atlantico. Jacques Cartier, con una lettera patente di Francesco I di Francia, giunse nel Golfo del San Lorenzo il 29 giugno del 1529. Nel 1535 Cartier aveva gi\u00e0 intrapreso buone relazioni con gli indiani Irochesi.\nCartier chiam\u00f2 Mont-Royal, da cui Montr\u00e9al, il sito di Hochelaga, probabilmente in onore del suo compagno di viaggio, Claude de Pontbriant, figlio di Pierre de Pontbriant, Signore del Montr\u00e9al nel P\u00e9rigod; l'ipotesi che il nome della citt\u00e0 derivi dal cardinale Ippolito de' Medici (m.1535), amministratore dell'arcidiocesi di Monreale in Sicilia, non ha alcun fondamento documentario. Nel 1541 Cartier torn\u00f2 con oltre 400 coloni e 5 navi e fond\u00f2 il forte di Charlesbourg-Royal a Cap Rouge, a otto miglia dalla foce del San Lorenzo. Nel 1605 Pierre Dugua de Mons, nominato governatore dell'Acadia (una regione che comprende le attuali Province Marittime e la gran parte del Maine) fond\u00f2 un nuovo forte che chiam\u00f2 Port Royal (in Nova Scotia) e che fu il primo insediamento stabile europeo a nord della Florida.\nNel 1607 avendo per\u00f2 perduto il monopolio del traffico delle pellicce nei nuovi territori decise di abbandonare l'isola. Nel 1610 Jean de Poutrincourt ottenne di nuovo la concessione del monopolio da Enrico IV e, nonostante la regina Marie gli imponesse la presenza di alcuni missionari gesuiti per concedere i finanziamenti richiesti, decise di partire senza di loro. Negli anni successivi la presenza dei gesuiti, comunque imposta dalla corte di Francia, caus\u00f2 notevoli attriti all'interno della colonia arrivando alla scomunica di Charles de Poutrincourt figlio del Governatore. Nel 1613 Ren\u00e9 de La Saussaye arriv\u00f2 a Port Royal con svariate navi, coloni e animali, e un sovvenzionamento della Marchesa di Guercheville, strenua sostenitrice dei gesuiti.\nIl convoglio sost\u00f2 solo per il tempo necessario a imbarcare padre Briard e padre Mass\u00e9 (i due missionari gesuiti presenti a Port Royal) e fece rotta per l'attuale isola di Mount Desert al largo del Maine dove si cerc\u00f2 una localizzazione adatta a un nuovo insediamento. Poco dopo i coloni furono attaccati e fatti prigionieri dal capitano Samuel Aragall che era stato inviato dal governatore della colonia della Virginia (inglese) per distruggere ogni insediamento francese che si trovasse su territori reclamati dall'Inghilterra. I missionari, con altri 13 uomini, accompagnarono Aragall a Jamestown e in seguito ritornarono con lui a Port Royal dove, sorpresi i soldati a lavorare nei campi, poterono dare alle fiamme indisturbati l'intero forte.\nNel frattempo, intorno al 1608 Samuel de Champlain aveva fondato, lungo il San Lorenzo, in un luogo chiamato dagli indiani Algonchini \"quebec\" (luogo dove il fiume si restringe) un nuovo insediamento aperto soprattutto al commercio delle pellicce e ai contatti con le nazioni indiane circostanti. Quella che sarebbe stata la futura citt\u00e0 di Qu\u00e9bec, divenne ben presto il cuore della Nuova Francia. I francesi reclamarono il Canada come proprio e fecero arrivare 6.000 coloni, che si stanziarono lungo la valle del fiume San Lorenzo e nell'Acadia. La Gran Bretagna presente con insediamenti sull'Isola di Terranova, con l'avvento di nuovi coloni, rivendic\u00f2 il sud della Nuova Scozia, nonch\u00e9 le coste intorno alla Baia di Hudson. Il primo contatto con gli europei fu disastroso per le popolazioni native. Esploratori e commercianti europei portarono con s\u00e9 un gran numero di nuove malattie, come il vaiolo, che stermin\u00f2 interi villaggi. Gli Irochesi divennero fervidi oppositori dei francesi e la guerra tra i due fu implacabile, tanto pi\u00f9 che si unirono alle armate britanniche nel tentativo di indebolirli.\nLa Nuova Francia (1604\u20131763).\nDopo la fondazione nel 1608 da parte di Champlain della citt\u00e0 di Qu\u00e9bec, essa divenne la capitale della Nuova Francia. Samuel de Champlain, legatosi agli Uroni per contrastare il potere degli Irochesi, intervenuto nelle loro guerre tribali, propose e ottenne nel 1618 da Luigi XIII di Francia di trasformare l'insediamento di Qu\u00e9bec in un vero e proprio forte che controllasse la via fluviale \"verso la Cina e le Indie occidentali\" lungo il San Lorenzo. Il cardinale di Richelieu, primo ministro del re, fond\u00f2 nel frattempo la Compagnia dei Cento per lo sviluppo della colonia, impegnandosi a mandarvi ogni anno dai 200 ai 300 coloni. Nel 1629 per\u00f2 il forte fu conquistato da David Kirke per conto dell'Inghilterra e la colonia della Nouvelle France inglobata ai possedimenti inglesi del nord America.\nSolo nel 1632 con il trattato di Saint Germain en Laye pot\u00e9 tornare possedimento francese. L'economia dell'epoca si basava sulla pesca del merluzzo per le comunit\u00e0 costiere, e lungo il fiume San Lorenzo sull'agricoltura. I primi esploratori francesi si spinsero verso l'interno del nuovo continente toccando regioni dell'odierno Qu\u00e9bec, Ontario e Manitoba. Commercializzavano principalmente in polvere da sparo, fucili, pistole, coltelli, e bollitori per le pellicce dei castori. Ma questo tipo di commercio, principalmente quello delle pellicce, riusc\u00ec ad attirare solo una piccola fetta di nuovi coloni.\nIncoraggiare l'insediamento fu sempre difficile, anche se nuovi immigrati arrivarono. Nel 1759 la Nuova Francia possedeva da sola una popolazione di circa 60.000 abitanti. Per la Nuova Francia ci furono altri problemi oltre alla bassa immigrazione. Il governo francese ebbe sempre scarso interesse, o capacit\u00e0, nel sostenere la sua colonia e di fatto fu lasciata in gran parte a s\u00e9 stessa. L'economia rimase quasi primitiva e la popolazione fu coinvolta in un'agricoltura poco pi\u00f9 che di sussistenza. I coloni, inoltre, furono spesso impegnati in una lunga serie di guerre con gli Irochesi.\nLe guerre nel periodo coloniale.\nLe ambizioni imperialistiche della Francia nel continente americano si scontrarono con gli interessi coloniali della Gran Bretagna nella regione. Mentre i francesi erano ben stabiliti in Canada, la Gran Bretagna aveva il controllo sulle tredici colonie (da cui in futuro sarebbero sorti gli Stati Uniti) della Baia di Hudson, di Terranova e della Nuova Scozia. Gli inglesi, dotati di maggior potere finanziario e di una marina militare pi\u00f9 grande rispetto a quella della potenza coloniale avversaria, si trovarono pressoch\u00e9 costantemente in una posizione di vantaggio per difendere ed espandere le loro colonie. Il governo francese di Parigi per contro forniva ben poco sostegno ai propri coloni in Nuova Francia, che furono costretti, in molti casi, ad avvalersi esclusivamente di forze militari insediate nel continente. \nLa Gran Bretagna e la Francia ebbero modo di scontrarsi ripetutamente tra il XVII e XVIII secolo. Numerose battaglie navali vennero combattute nelle Indie Occidentali, e le principali battaglie terrestri si verificarono in Canada. \nI primi territori a passare sotto la corona inglese furono le regioni marittime. Dopo la Guerra della Regina Anna (Queen Anne's War) scoppiata tra il 1702 e il 1713, la Nuova Scozia, Terranova e Capo Bretone vennero ceduti agli inglesi con il trattato di Utrecht. La Gran Bretagna assunse il controllo su migliaia di Acadiani di lingua francese presenti nei territori sottoposti al suo controllo. Nonostante le stesse popolazioni avessero pi\u00f9 volte proclamato la neutralit\u00e0 nei confronti della Gran Bretagna, gli inglesi cercano di ridurne il forte numero procedendo a una loro deportazione anche con l'afflusso di nuove forze militari coloniali. Entro il 1755 furono deportati circa 12.000 Acadiani verso altri territori a controllo inglese del Nord America. Molti di questi in particolare furono stabiliti nel sud della Louisiana, dando origine successivamente alla cultura Cajun.\nAlcuni riuscirono a nascondersi, altri ancora, pi\u00f9 tardi, a tornare nei territori d'origine, ma trovarono una nuova migrazione (Yankees) proveniente dalla Nuova Inghilterra che di fatto aveva trasformato la Nuova Scozia. Durante la guerra di Re Giorgio (King George's War), le forze coloniali inglesi catturarono la roccaforte francese di Louisbourg sull'Isola di Capo Bretone (Nuova Scozia), ma venne poi restituita alla Francia nel 1748 con il trattato di Aquisgrana. Il Canada divenne un importante fronte della Guerra dei Sette Anni del 1756, durante la quale la Gran Bretagna acquis\u00ec il controllo della citt\u00e0 di Qu\u00e9bec, dopo la vittoria rimediata nella battaglia della piana di Abraham del 1759 e la vittoria del generale James Wolfe, e nella battaglia di Montr\u00e9al del 1760\nIl Canada sotto il controllo imperiale britannico (1764-1867).\nAl termine della guerra dei Sette Anni, scoppiata nel 1756, avvenuta con la firma del trattato di Parigi del 10 febbraio 1763, la Francia cedette alla Gran Bretagna la quasi totalit\u00e0 dei territori coloniali posseduti nel Nord America. Le nuove autorit\u00e0 lasciarono solo parte del patrimonio religioso, politico e sociale derivante dalla cultura francofona. Durante il XIX secolo il Canada divenne teatro della guerra del 1812 e della Rivolta del 1837. La guerra del 1812 fu combattuta tra gli Stati Uniti e il Regno Unito che utilizz\u00f2 le sue colonie del Nord America come pedine. Anche se le cause dello scoppio del conflitto sono ancora in fase di discussione da parte degli storici, una delle ipotesi pi\u00f9 condivise \u00e8 che le tensioni esistenti nelle regioni marittime tra gli Stati Uniti e Gran Bretagna avessero raggiunto un punto culminante.\nUn'altra ipotesi che \u00e8 stata avvalorata, seppure non ritenuta cos\u00ec importante come la precedente, \u00e8 che gli Stati Uniti sarebbero voluti entrare in guerra con lo scopo di invadere il Canada e annetterlo al proprio territorio. Un'altra possibile causa scatenante sarebbe potuta essere stata ricollegata alle conseguenze della prima, in conseguenza dell'aumento delle tensioni diplomatiche con la Gran Bretagna, che di fatto resero sempre pi\u00f9 difficile la navigazione nell'Oceano Atlantico. Il Congresso degli Stati Uniti dichiar\u00f2 guerra alla Gran Bretagna nel giugno 1812, con la maggioranza dei voti provenienti dai delegati rappresentanti il sud e l'ovest degli Stati Uniti, i quali ritenevano che l'unico modo per espandere i confini verso ovest fosse quello di sconfiggere la Gran Bretagna e le popolazioni alleate indiane che, seppure alleate con le autorit\u00e0 imperiali inglesi, non avrebbero tratto nessun vantaggio dalle sorti del conflitto.\nLa guerra del 1812 si concluse con la stipula del trattato di Gand del 1814 e l'accordo di Rush-Bagot del 1817 senza verificarsi decisivi mutamenti territoriali per entrambe le parti coinvolte nel conflitto. Una conseguenza sociale del conflitto fu costituito dalla migrazione americana proveniente da nord, l'Alto Canada, ad ovest, verso Ohio e Michigan. Nel 1837 alcune ribellioni contro il governo coloniale britannico si svolsero nell'Alto e Basso Canada. Nell'Alto Canada un gruppo di riformatori, sotto la guida di William Lyon Mackenzie, diede vita a una serie di scaramucce contro gli occupanti coloniali inglesi intorno alla citt\u00e0 di Toronto, a London, e Hamilton, ma queste, tuttavia, essendo di piccola entit\u00e0 e svolgendosi in modo disorganizzato furono represse.\nUna ribellione pi\u00f9 consistente si innesc\u00f2 contro il dominio britannico nel Basso Canada. Ribelli anglofoni e francofoni, con qualche appoggio americano, organizzarono una serie di scontri contro le autorit\u00e0 locali. Le citt\u00e0 di Chambly e Sorel vennero conquistate dai ribelli, e la citt\u00e0 di Qu\u00e9bec venne isolata dal resto della colonia. I patrioti tuttavia, vennero sconfitti dopo la battaglia di Qu\u00e9bec. Vennero arrestati centinaia di rivoltosi, e molti villaggi furono bruciati per rappresaglia. Con l'Atto di Unione del (1840) vennero fusi Alto e Basso Canada in un'unica colonia. Una volta fissato il confine occidentale con gli Stati Uniti lungo il 49\u00ba parallelo nord, il governo britannico cedette anche le colonie sulla costa del Pacifico: la Columbia Britannica nel 1848 e l'Isola di Vancouver nel 1849.\nUna serie di proposte chiamate le Settantadue Risoluzioni (Seventy-Two Resolutions) vennero elaborate alla Conferenza di Qu\u00e9bec del 1864 dove si deline\u00f2 un quadro complessivo di riferimento per unire le colonie britanniche possedute nel Nord America in un'unica federazione. Le stesse proposte divennero la base per la Conferenza di Londra del 1866. Il bisogno di unire le colonie del Nord America con lo scopo di formare un'unica aggregazione politica si fondava su una serie di ragioni, una delle quali era costituita dal crescente spirito nazionalista acquisito dalle popolazioni anglofone del Nord America, che spinsero, in funzione autonomista, in questa direzione.\nPoi vi erano le crescenti preoccupazioni per l'espansionismo militare americano verso l'Ovest, che avrebbe potuto costituire un pericolo per l'indipendenza delle colonie britanniche, e di qui, almeno dal punto di vista formale, sarebbe sorta la necessit\u00e0 di procedere a una loro unificazione. Dal punto di vista giuridico sorgeva poi il desiderio di superare l'unione legislativa esistente tra Alto e Basso Canada, con l'introduzione di una legislazione di tipo provinciale all'interno di un'unica federazione. Quest'ultimo punto fu supportato soprattutto dal Movimento di Riforma Liberale dell'Alto Canada e dai Franco-Canadesi rouges del Basso Canada, che favorivano un'unione decentrata rispetto alle visioni del Partito Conservatore dell'Alto Canada e in una certa misura dei blues Franco-Canadesi favorevoli ad un'unione di tipo centralizzato.\nIl Canada Post-Confederale (1867-1914).\nIl 1\u00ba luglio 1867, con il British North America Act approvato dal Parlamento britannico, la Provincia del Canada, i territori di Nuovo Brunswick e Nuova Scozia vennero uniti, formando insieme una federazione. Con lo stesso provvedimento fu istituito anche un governo canadese a cui capo fu nominato il Primo ministro John A. Macdonald che propose di definire l'entit\u00e0 politica appena formatasi con il nome di \"Regno del Canada\u201d. Tuttavia il Colonial Office, il governo coloniale inglese consider\u00f2 come \"prematuro\" e \"pretenzioso\" l'impiego del termine \"regno\" che si sarebbe richiamato all'instaurazione di una forma di governo monarchica. Cos\u00ec fu scelto di denominarla dominion per indicare la concessione dello status politico di auto-governo della colonia canadese, che avrebbe acquisito autonomia e indipendenza interna nel Paese, pur legando la politica estera a quella del Regno Unito, come territorio facente parte dell'Impero britannico. Fu la prima volta che una tale forma di governo venne utilizzata in riferimento ad un paese.\nIl primo ministro John A. Macdonald organizza una politica cosiddetta \"etnocida\" nei confronti degli amerindi delle pianure centrali del paese per appropriarsi delle loro terre, causando intenzionalmente carestie, esecuzioni arbitrarie e l'assimilazione forzata dei bambini.\nCon la costruzione della Canadian Pacific Railway, il Paese pot\u00e9 espandere i propri confini ad oriente, occidente e settentrione, stabilendo, con la creazione di efficienti linee di comunicazione, la propria autorit\u00e0 su territori in parte ancora poco popolati ed esplorati. Un importante strumento per raggiungere questo scopo fu costituito dalla fondazione della Polizia a cavallo canadese (North-West Mounted Police, ora la Royal Canadian Mounted Police), con lo scopo di pattugliare il territorio. La provincia del Manitoba fu annessa al Dominion canadese nel 1870, e la Columbia Britannica nel 1871. L'espansione territoriale del Paese per\u00f2 incontr\u00f2 una serie di grandi resistenze ad occidente, soprattutto nelle regioni occupate dalle popolazioni indigene dei M\u00e9tis, che diedero vita alla Ribellione di Red River del 1869 e la Ribellione del Nord-Ovest del 1885. Nel 1905 il Saskatchewan e l'Alberta vennero ammesse come province.\nIl Canada nel periodo tra le due guerre.\nIl Canada partecip\u00f2 attivamente alla prima guerra mondiale, schierandosi a fianco delle nazioni dell'Intesa nel 1914. Uno dei momenti pi\u00f9 importanti del suo impegno bellico lo raggiunse con la vittoria ottenuta nella Battaglia di Vimy Ridge del 9 aprile 1917, presso il Passo di Calais in Francia, nella quale le truppe canadesi riuscirono, dopo 3 giorni di assedio, a conquistare una collina fortificata tedesca che aveva resistito ai precedenti attacchi britannici e francesi. Battaglie come quelle condotte presso il crinale di Vimy, al pari dell'affermazione della forza aerea nel fronte occidentale, nell'ambito della quale si distinsero singoli aviatori come William Barker e Billy Bishop, contribuirono a definire una nuova identit\u00e0 al paese.\nLa partecipazione al conflitto pertanto contribu\u00ec a diffondere nell'opinione pubblica interna un maggiore spirito nazionalistico. Nel corso del primo dopoguerra, il Canada fu considerato da pi\u00f9 parti come uno dei paesi pi\u00f9 colpiti dalla Grande Depressione del 1929. L'economia nazionale risent\u00ec maggiormente le conseguenze delle recessioni rispetto a quelle verificatesi negli altri Paesi coinvolti dal crollo economico della Borsa di Wall Street. Particolarmente interessata dalla crisi fu la regione occidentale del Paese, dove il pieno recupero non si verific\u00f2 fino all'inizio della seconda guerra mondiale, nel 1939. Fu un periodo storico difficile per il Paese che port\u00f2 alla creazione di nuovi partiti politici (il Social Credit movement e il Cooperative Commonwealth Federation), e fu contraddistinto anche dallo scoppio di proteste popolari (tra le quali una delle pi\u00f9 importanti fu quella denominata On to Ottawa Trek del 1935).\nIl Canada entr\u00f2 nella seconda guerra mondiale a fianco degli Alleati, dichiarando guerra alla Germania di Adolf Hitler il 10 settembre 1939, una settimana dopo la Gran Bretagna. Le forze canadesi vennero impegnate nel continente asiatico, a difesa della regione di Hong Kong dall'invasione giapponese, e in Europa, nel raid condotto sulle coste francesi, a Dieppe nell'agosto 1942, nell'invasione alleata dell'Italia del 1943, e nella battaglia di Normandia del 1944. Su una popolazione complessiva di circa 11,5 milioni di abitanti, 1,1 milioni servirono nelle forze armate nel corso del secondo conflitto bellico e molte altre migliaia furono arruolate nella marina mercantile. Alla fine delle ostilit\u00e0 il Canada cont\u00f2 pi\u00f9 di 45.000 morti e 55.000 feriti.\n1945-1960.\nUna certa condizione di benessere economico fu raggiunta in Canada allo scoppio dalla seconda guerra mondiale. Un fattore decisivo per il risollevamento delle sorti dell'economia nazionale fu costituito dall'invio di un contingente di 10.000 militari americani nel Paese e, dopo l'entrata in guerra degli USA, avvenuta nel dicembre 1941, la realizzazione di grandi investimenti nella realizzazione di basi aeree e navali che le forze armate americane avrebbero potuto usufruire per la conduzione delle operazioni militari in Europa e nel Pacifico. Tale clima di prosperit\u00e0 economica sarebbe poi proseguito con l'operato dei governi liberali susseguitisi nel Paese nel corso del secondo dopoguerra, con l'attuazione di politiche nazionali sempre pi\u00f9 rivolte alla promozione del benessere sociale (welfare), la creazione di un'efficiente assistenza sanitaria, e di un adeguato livello di corresponsione delle pensioni di vecchiaia e di quelle assegnate ai veterani di guerra.\nApertasi la discussione sull'amministrazione dell'isola di Terranova, nonostante l'accresciuto consenso popolare verso gli Stati Uniti, il governo canadese fu intenzionato a includere Terranova nella confederazione canadese, piuttosto che cederla alle autorit\u00e0 statunitensi. Per risolvere la questione diplomatica, il governo britannico indisse nel 1948 presso la popolazione un referendum con la possibilit\u00e0 di optare per tre scelte: rimanere con lo status di colonia dell'Impero Britannico, ritornare allo status di Dominion (godendo di uno stato di semi-indipendenza dalla Gran Bretagna), o entrare nella confederazione canadese. Non fu inserita l'opzione di entrare a far parte degli Stati Uniti. Dopo un aspro dibattito l'isola di Terranova vot\u00f2 definitivamente l'entrata come provincia nella confederazione del Canada, nel 1949. La politica estera canadese durante la guerra fredda fu strettamente legata a quella degli Stati Uniti, come dimostr\u00f2 la sua adesione alla struttura militare dell'organizzazione della NATO, nel 1949, con l'invio di un contingente terrestre durante la Guerra di Corea del 1950-1953, e la creazione di un comune sistema di difesa aerea denominato NORAD con gli Stati Uniti nel 1958.\nDal 1960 ad oggi.\nNel 1960, una mobilitazione popolare port\u00f2 allo scoppio della Quiet Revolution (la rivoluzione tranquilla), che ebbe luogo nella provincia del Qu\u00e9bec e che comport\u00f2 nell'immediato la sostituzione della vecchia classe dirigente e a lungo termine la modernizzazione dell'economia e della societ\u00e0. Nel corso degli anni sessanta le forze politiche nazionalistiche chiesero l'indipendenza del Qu\u00e9bec e le tensioni sociali aumentarono fino a degenerare nello scoppio di violenze durante la crisi dell'ottobre 1970. Durante la sua lunga permanenza in carica compiuta nel corso di quattro mandati consecutivi dal 1968 al 1984, il Primo Ministro Pierre Trudeau pose il cambiamento sociale come principale obiettivo politico del Paese.\nTra gli anni '60 e '80, 20.000 bambini aborigeni sono stati rapiti dalle loro famiglie e inseriti in famiglie non aborigene.\nNel corso degli anni novanta, il Canada ha sperimentato un'altra lunga permanenza politica nel Governo nazionale, con il Primo Ministro, Jean Chr\u00e9tien, che \u00e8 stato in carica per 10 anni, dal 4 novembre 1993 fino al 12 dicembre 2003. \u00c8 stato indetto un secondo referendum riguardante la sovranit\u00e0 del Qu\u00e9bec e la creazione di un nuovo territorio, il Nunavut. Attualmente il problema fondamentale che interessa la politica generale del Paese riguarda la forte immigrazione che si sta verificando nel Paese nord-americano. Dal 2015 Justin Trudeau \u00e8 il Primo Ministro del Canada."}
{"id": "1091161", "revid": "91475", "url": "https://it.wikipedia.org/wiki?curid=1091161", "title": "La Seconda Generazione", "text": ""}
{"id": "1091163", "revid": "438678", "url": "https://it.wikipedia.org/wiki?curid=1091163", "title": "Palcoda", "text": "P\u00e0lcoda \u00e8 una localit\u00e0 del comune di Tramonti di Sotto in provincia di Pordenone (628 m s.l.m.). Si tratta di un suggestivo paese abbandonato delle prealpi Carniche, situato nell'alta valle del torrente Chiarz\u00f2, ed \u00e8 raggiungibile solamente attraverso dei sentieri che partono da Tramonti di Sotto e da Campone.\nStoria.\nFrequentata gi\u00e0 nel Quattrocento da pastori di passaggio, fu abitata stabilmente solo a partire dal XVII secolo, grazie soprattutto all'operato delle famiglie Moruzzi e Masutti; quest'ultima si distinse sempre come la pi\u00f9 influente e ricca del centro. Nel XVIII secolo P\u00e0lcoda divenne un vero e proprio borgo: alle tradizionali attivit\u00e0 primarie (agricoltura e allevamento, soprattutto delle capre), si affiancarono anche altre forme di economia quale il commercio dei cappelli di paglia, venduti perfino nei mercati del Nord Europa; vi si trovavano inoltre due fornaci, di cui una particolarmente potente, e un mulino. Nel 1780 Giacomo Masutti eresse pure una chiesa, intitolata al suo santo patrono, che conservava diversi oggetti d'arte quali tre statue di santi, oggi poste nella pieve di Tramonti di Sotto.\nIl numero degli abitanti (detti, secondo il dialetto locale, \"Palcodans\") oscillava attorno alle cento unit\u00e0, con punte massime di centocinquanta.\nNel 1914 P\u00e0lcoda contava ancora 126 residenti, ma la crisi che segu\u00ec alla grande guerra tocc\u00f2 particolarmente la montagna friulana, accentuando il fenomeno dell'emigrazione. Il paese risult\u00f2 del tutto abbandonato quando, nel 1923, partirono gli ultimi dei Masutti.\nDurante la seconda guerra mondiale divenne rifugio di partigiani, che ne sfruttarono la difficile accessibilit\u00e0.\nIl 14 maggio 2011 \u00e8 stata inaugurata la chiesa, completamente restaurata tra il 2010 ed il 2011 ad opera di Antonio Masutti."}
{"id": "1091164", "revid": "91475", "url": "https://it.wikipedia.org/wiki?curid=1091164", "title": "I Draghi dell'Estate di Fuoco", "text": ""}
{"id": "1091176", "revid": "74801", "url": "https://it.wikipedia.org/wiki?curid=1091176", "title": "Sarcomastigophora", "text": "I Sarcomastigophora sono un phylum del regno protista.\nVi rientrano specie (ad esempio quelle appartenenti ai generi \"Volvox\" ed \"Euglena\", del sub-philum Mastigophora), dotate di flagelli o pseudopodi, ed altre quali Foraminiferi e Radiolari (sub-philum Sarcodina), dotate anche di scheletri sviluppati e differenziati.\nNei Sarcomastigophora distinguiamo: i Mastigophora e i Sarcodini.\nIl termine Mastigophora significa portatore di flagello; e infatti \u00e8 il flagello la principale caratteristica che distingue quest'organismo. Il flagello si innesta anteriormente in una tasca a livello di un blefaroblasto e ha funzione locomotoria (traina l'animale) e di raccolta del cibo (creando correnti che favoriscono l'assunzione del cibo da parte dell'organismo)."}
{"id": "1091180", "revid": "767487", "url": "https://it.wikipedia.org/wiki?curid=1091180", "title": "Estesia mongoliensis", "text": "L'estesia (Estesia mongoliensis) \u00e8 un sauro conosciuto allo stato fossile, vissuto nel Cretaceo superiore (circa 80 milioni di anni fa), i cui resti sono stati rinvenuti in Mongolia.\nUn \"varano\" velenoso.\nQuesto strano animale, lungo circa due metri, aveva probabilmente l'aspetto di un varano. \u00c8 stato rinvenuto per\u00f2 il solo cranio, che mostra alcune particolarit\u00e0 nella dentatura: alcuni denti in posizione anteriore, infatti, erano profondamente scanalati, e questo suggerisce la possibile presenza di ghiandole velenifere. Il morso di questa lucertola, quindi, doveva essere velenoso. Probabilmente l'estesia si aggirava nelle terre aride della Mongolia del Cretaceo alla ricerca di piccole prede come mammiferi o rettili pi\u00f9 piccoli. \u00c8 possibile anche che, come gli odierni varani, predasse anche uova. Si pensa che i parenti pi\u00f9 stretti di questo animale non siano i varani, ma gli elodermi (Helodermatidae), anch'essi lucertole dal morso velenoso."}
{"id": "1091200", "revid": "1652635", "url": "https://it.wikipedia.org/wiki?curid=1091200", "title": "Azzecca-garbugli", "text": "Azzecca-garbugli \u00e8 un personaggio del romanzo storico \"I promessi sposi\"; \u00e8 il soprannome di un avvocato di Lecco, chiamato, nelle prime edizioni del romanzo, dottor Pettola e dottor Duplica (nell'edizione definitiva non c'\u00e8 il nome ma solo il soprannome). Il nome costituisce un'italianizzazione del termine dialettale milanese \"zaccagarb\u00f9j\" che Francesco Cherubini traduce \"Scioglitore di nodi\". \u00c8 un personaggio letterario del tutto secondario, ma \u00e8 rimasto famoso per l'abilit\u00e0 del Manzoni nel creare e nel descrivere la sua personalit\u00e0.\nDescrizione.\nViene chiamato cos\u00ec dai popolani per la sua capacit\u00e0 di sottrarre dai guai, non del tutto onestamente, le persone disoneste e potenti.\nSpesso e volentieri aiuta i Bravi, poich\u00e9, come don Abbondio, preferisce stare dalla parte del pi\u00f9 forte, per evitare una brutta fine.\nRenzo Tramaglino giunge da lui, nel capitolo III, per chiedere se ci sia una grida che possa condannare don Rodrigo.\nInizialmente, l'avvocato crede che Renzo sia un bravo (infatti gli domanda che fine abbia fatto il suo ciuffo, ed il giovane gli risponde di non aver portato ciuffo in vita sua), e che sia stato proprio lui a commettere il torto, e cerca di rassicurarlo sulla sua abilit\u00e0 nel tirarlo fuori dai guai; per\u00f2, chiarito l'equivoco e sentendo nominare il potente signore, respinge il giovane perch\u00e9 non avrebbe potuto contrastare la sua potente autorit\u00e0. Egli rappresenta quindi un uomo la cui coscienza meschina \u00e8 asservita agli interessi dei potenti. Compare anche nel capitolo V quando fra Cristoforo va al palazzotto di don Rodrigo e lo trova, cos\u00ec come il Conte Attilio, fra gli invitati al banchetto che si sta tenendo a casa appunto di don Rodrigo.\nApparentemente, \u00e8 un uomo di legge molto erudito e nel suo studio \u00e8 presente una notevole quantit\u00e0 di libri, il cui ruolo principale \u00e8, per\u00f2, quello di elementi decorativi piuttosto che di materiale di studio. Il suo tavolo invece \u00e8 cosparso di fogli che impressionano gli abitanti del paese che vi si recano.\nFisicamente \u00e8 definito dal Manzoni come un uomo di media et\u00e0, alto, asciutto, pelato, col naso rosso e una voglia di lampone sul viso, noto simbolo del vizio del bere. Porta una toga che funge da veste da camera. Questa descrizione mette in luce una connotazione negativa e allo stesso tempo ridicola dell'avvocato. Il suo nome Azzecca-garbugli \u00e8 dovuto al fatto che \u00abazzeccare\u00bb significa \"indovinare\" e \u00abgarbugli\u00bb \"cose non giuste\", quindi: \"indovinare cose non giuste\".\nMa non sarebbe stato il Manzoni a coniare l'accoppiata tra il verbo \u201cazzeccare\u201d e il sostantivo \u201cgarbuglio\u201d. Il termine era gi\u00e0 stato usato da Niccol\u00f2 Machiavelli che, in un passo delle \"Legazioni\" (1510), scrive: \u201cVoi sapete che i mercatanti vogliono fare le cose loro chiare e non azzeccagarbugli\u201d. Manzoni era un conoscitore dell'opera di Machiavelli ed \u00e8 probabile che sia stato ispirato dal citato passo. Non si dimentichi, infatti, che nella prima stesura dei \"Promessi Sposi\" il personaggio si chiamava \u201cdottor Pettola\u201d non Azzecca-garbugli.\n\u00c8 un leguleio, un parassita seicentesco, uomo di tal secolo anche nel suo distinguere formale. La sua psicologia \u00e8 la pi\u00f9 vicina a quella di don Abbondio, ma il pauroso \u00e8 qui diventato il diplomatico servitore di signori e non loro vittima. Ha l'egoismo fisiologico del beone e del parassita; sulla sua psicologia di parassita s'innesta la sua prudenza vile. Egli teme il signore potente e volge l'istruzione contro i deboli in favore dell'oppressore. Nel Capitolo V il brindisi finale nel palazzotto di don Rodrigo, a cui partecipa Azzecca-garbugli, ha la pompa ed il vacuo formalismo del secolo.\nMorir\u00e0 di peste verso la fine del romanzo.\nRiferimenti nella cultura di massa.\nNel capitolo V, Renzo parla a fra Cristoforo prima che questi si rechi al palazzotto di don Rodrigo e, riferendosi a Azzecca-garbugli, lo definisce \"signor dottor delle cause perse\", da cui l'espressione \"avvocato delle cause perse\", oggi usata per indicare un legale poco vincente. Dal personaggio deriva il termine \"azzeccagarbugli\", utilizzato per definire un avvocato di poco valore o pi\u00f9 interessato al proprio interesse che a quello dei clienti."}
{"id": "1091217", "revid": "92723", "url": "https://it.wikipedia.org/wiki?curid=1091217", "title": "Luigi Sabatelli", "text": "Biografia.\nSi form\u00f2 all'Accademia di Belle Arti di Firenze, acquisendo uno stile pienamente neoclassico, arricchito per\u00f2 anche da novit\u00e0 di tipo romantico, ispirandosi a Ingres.\nDivenne pittore di corte di Maria Luisa di Borbone-Spagna, regina d'Etruria e duchessa di Lucca, e per lei decor\u00f2 alcuni ambienti di palazzo Pitti (come il \"Concilio degli d\u00e8i\", del 1803, e le altre pitture della \"sala dell'Iliade\"). Sue opere si trovano anche nel complesso di San Firenze (affreschi nella cupoletta della chiesa), nella chiesa di San Girolamo a Fiesole (affresco di \"San Girolamo\") e nella cappella della Madonna del Conforto del Duomo di Arezzo.\nFu anche un apprezzato incisore e fece stampare una serie di stampe della \"Via Crucis\" che ancora oggi si trovano in numerose parrocchiali toscane. Altre sue celebri incisioni all'acquaforte sono \"La peste di Firenze\" e la serie dell'\"Apocalisse\".\nDal 1808 fino alla morte nel 1850, avvenuta a Milano nella sua casa di via Fiori Oscuri n.11, insegn\u00f2 all'Accademia di Brera.\nEbbe dieci figli, tra cui Marina Sabatelli sposata Formenti, Francesco, Giuseppe, Luigi Maria e Gaetano Sabatelli. Questi ultimi quattro divennero anche loro rinomati pittori, specializzati in paesaggi e soprattutto in ritratti che furono molto apprezzati dalle famiglie nobili e borghesi di Milano, Vienna e Firenze.\nUna sua dettagliata biografia che elenca anche le sue opere pi\u00f9 importanti nonch\u00e9 parti del diario scritto dallo stesso Luigi, la si trova in: \"Cenni Biografici sul Cav. Prof. Luigi Sabatelli - scritti da lui medesimo, raccolti dal figlio Gaetano, Pittore - Stabilimento Tipografico Enrico Reggiani - Via della Signora, 15 Milano\"."}
{"id": "1091220", "revid": "767487", "url": "https://it.wikipedia.org/wiki?curid=1091220", "title": "Inside Out - La prima autobiografia dei Pink Floyd", "text": "Inside Out - La prima autobiografia dei Pink Floyd \u00e8 un libro di Nick Mason, pubblicato in italiano da Rizzoli Editore.\nNel volume il batterista dei Pink Floyd racconta la storia del gruppo dagli inizi, quando il nome non era ancora stato scelto ed alcuni componenti erano diversi, attraversando tutte le vicende del gruppo, con accurate descrizioni di esecuzioni di concerti, aneddoti, creazione dei vari album, collaborazioni con altri artisti, fino all'abbandono da parte di Roger Waters ed alla continuazione dei \"vecchi Pink rimasti\".\nIl tutto \u00e8 accompagnato da moltissime fotografie."}
{"id": "1091222", "revid": "287204", "url": "https://it.wikipedia.org/wiki?curid=1091222", "title": "Gundemaro", "text": "Origine.\nNobile visigoto della fazione cattolica, duca di Narbona.\nBiografia.\nNel 610, il re dei visigoti, Viterico, fu assassinato a Toledo, durante un banchetto, e dopo che il suo corpo era stato ignominiosamente trascinato per le vie della citt\u00e0, i nobili della fazione cattolica, artefici dell'omicidio (molto probabilmente guidati da Gundemaro stesso), elessero re il duca di Narbona, Gundemaro.\nGundemaro continu\u00f2 la politica di amicizia con i re Franchi d'Austrasia, Teodeberto II, e di Neustria, Clotario II. A questo fine invi\u00f2 grandi somme di denaro a sostegno della politica contro il re dei Franchi di Burgundia Teodorico II, rispettivamente fratello e cugino dei primi due. Comunque dimostr\u00f2 sempre molta ostilit\u00e0 nei confronti di Brunilde, nonna e consigliera del re Teodorico.\nNei suoi due anni di regno ingaggi\u00f2 due guerre: una contro i Baschi, sempre irrequieti e l'altra contro i Bizantini, per espellerli dalla penisola iberica.\nNel 611, ci fu un tentativo di ripristinare l'alleanza a quattro, che era stata ideata da Viterico; il piano, per\u00f2 non and\u00f2 a buon fine per la morte dello stesso Gundemaro.\nInfatti mor\u00ec a Toledo, di morte naturale, tra febbraio e marzo del 612. Dopo alcune ribellioni e una guerra civile, gli succedette Sisebuto, un uomo di cultura.\nDiscendenti.\nDi Gundemaro non si conosce alcun discendente."}
{"id": "1091224", "revid": "228587", "url": "https://it.wikipedia.org/wiki?curid=1091224", "title": "Chiesa di San Gaetano", "text": ""}
{"id": "1091226", "revid": "22356", "url": "https://it.wikipedia.org/wiki?curid=1091226", "title": "Molari", "text": ""}
{"id": "1091232", "revid": "125264837", "url": "https://it.wikipedia.org/wiki?curid=1091232", "title": "Piana Reatina", "text": "La Piana Reatina (detta anche Valle Santa) \u00e8 una pianura alluvionale dell'Italia centrale situata nel Lazio nord-orientale, in provincia di Rieti (Sabina), originata dalla bonifica dell'antico \"Lago Velino\": interamente circondata e delimitata da montagne (ad est e a nord i Monti Reatini, a sud e ad ovest i Monti Sabini) e percorsa per tutta la sua lunghezza dal fiume Velino, \u00e8 il centro della regione storico-geografica della Sabina, parte importante della provincia di Rieti, e al suo interno sorge lo stesso capoluogo Rieti; il nome \"Valle Santa\" deriva dal fatto che in questi luoghi soggiorn\u00f2 per pi\u00f9 anni San Francesco fondando i santuari francescani (La Foresta, Poggio Bustone, Fonte Colombo e Greccio), posti ai quattro estremi della pianura e ancor oggi meta di turisti e devoti.\nGeografia.\nDi forma semi-circolare ed estesa per circa 90\u00a0km2 ad un'altitudine tra i 370 e i 380\u00a0metri s.l.m., \u00e8 lunga 14\u00a0km e larga mediamente 7 ed \u00e8 completamente circondata e delimitata da catene montuose: a sud e ad ovest dai Monti Sabini, ad est e a nord dai Monti Reatini (tra i quali svetta la cima del Monte Terminillo, alto oltre duemila metri). In questa corona montuosa si aprono cinque varchi:\nAll'interno della piana si trovano i colli di Montecchio (481\u00a0metri s.l.m.), Colle Terria (404\u00a0metri s.l.m.), Colle San Pastore (412\u00a0metri s.l.m.) e Montisola (428\u00a0metri s.l.m.), allineati in direzione nord-sud, che nel lago antico formavano altrettante isole.\nLa piana di Rieti \u00e8 assai ricca d'acqua ed \u00e8 solcata da sud-est a nord-ovest dal fiume Velino, che qui riceve il tributo degli affluenti Salto, Turano e Canera. Nella parte nord si trovano degli specchi d'acqua minori, residui dell'antico \"Lacus Velinus\": il lago di Piediluco, il Lago di Ventina, il Lago Lungo e il Lago di Ripasottile (gli ultimi due parte della Riserva parziale naturale dei Laghi Lungo e Ripasottile).\nNumerose sono anche le sorgenti: appena fuori dall'abitato di Rieti si trovano le Fonti di Cottorella, che forniscono un'acqua oligominerale; nel limitrofo comune di Cittaducale si trovano le sorgenti del Peschiera, che con l'omonimo acquedotto forniscono molta dell'acqua necessaria a Roma (circa 550 milioni di metri cubi l'anno); a Cotilia si trovano delle importanti terme e sorgenti di acqua solfurea. Nella parte settentrionale della valle si trovano le Sorgenti di Santa Susanna, con una portata di 5 m\u00b3/s, mentre 2\u00a0km ad est di Rieti, a quota 400\u00a0m s.l.m., si trovano le Sorgenti del Cantaro, che hanno una portata di circa 500 litri al secondo e sono probabilmente alimentate da una sorgente geologica posta a quota 450 m presso Vazia.\nCentri abitati.\nI centri abitati sono quasi tutti dislocati su delle alture ai margini della pianura, sia per la nascita di questi nuclei quando la pianura aveva una natura ancora sostanzialmente lacustre, sia per rimanere immuni alle piene del Velino, frequenti e disastrose fino a pochi decenni fa, e per le conseguenti esigenze igieniche (la malaria era frequente nelle zone paludose del fondovalle).\nGli abitati siti direttamente all'interno della Piana sono nati come centri rurali di poche case, in funzione dell'attivit\u00e0 agricola; ancora oggi la pianura \u00e8 prevalentemente coltivata e gli insediamenti che vi si trovano mantengono tutti dimensioni contenute, se si esclude l'espansione verso nord di Rieti. Solo nell'ultimo secolo i paesi siti sulle alture intorno alla Piana si sono espansi verso il fondovalle, in alcuni casi dando vita per gemmazione a degli abitati di pianura del tutto nuovi, lungo le strade di collegamento e attorno alle stazioni ferroviarie della linea Terni-L'Aquila, che in molti casi sono divenuti pi\u00f9 importanti dei borghi di origine.\nA sud-est della valle, su una piccola altura (circa 400\u00a0metri s.l.m.) si trova la citt\u00e0 di Rieti, capoluogo dell'omonima provincia; si trova nella Piana la sua frazione Chiesa Nuova. Altri centri abitati sono Poggio Fidoni (con la gemmazione Piani Poggio Fidoni), Sant'Elia (con la gemmazione Piani Sant'Elia), Contigliano (con la frazione Terria), Greccio (con la gemmazione Limiti di Greccio e la frazione Spinacceto), Colli sul Velino, Poggio Bustone e Cantalice.\nStoria.\nLa bonifica.\nIn epoca preistorica la conca reatina era interamente occupata da un grande lago generato dal fiume Velino. Infatti, le acque del Velino, ricco di carbonato di calcio derivante da alterazione delle rocce sedimentarie presenti lungo tutto il suo corso, cominciarono a sedimentare calcare, che si and\u00f2 a raccogliere in particolare nel punto di confluenza tra il fiume Velino ed il fiume Nera, creando un notevole dislivello fra l'altopiano reatino e quello ternano, che in origine si trovavano sullo stesso piano.\nQuesti sedimenti crearono dapprima un forte dislivello fra i due altopiani e poi un vero e proprio sbarramento di roccia calcarea, che ostruirono il passaggio alle acque del Velino che quindi allagarono l'intera valle reatina creando appunto un lago che fu chiamato dai Romani \"Lacus Velinus\". Il toponimo \"Velino\" viene fatto risalire da Dionigi di Alicarnasso al termine \"Velia\", con cui in antichit\u00e0 erano indicate le aree lacustri o paludose.\nIl lago sub\u00ec nel corso dei secoli innalzamenti ed arretramenti della sua altezza che determinarono il formarsi di ampie zone paludose, che favorirono lo sviluppo di epidemie di malaria rendendo assai poco salubre la zona.\nLa Cava Curiana.\nSuccessivamente alla conquista romana della Sabina, avvenuta intorno al 290 a.C. ad opera del console Manio Curio Dentato, egli stesso procedette ad una prima opera di bonifica del territorio realizzando nel 271 a.C. la Cava Curiana. Si trattava di un canale artificiale che tagliava lo sbarramento di roccia calcarea, presso la localit\u00e0 che fu denominata Marmore, consentendo alle acque del Velino di confluire nella Nera creando il salto artificiale della Cascata delle Marmore, un'opera ingegneristica notevole per i tempi in cui fu realizzata.\nLa grande massa d'acqua scaricata dal Velino nella sottostante valle del Nera causava per\u00f2 delle frequenti inondazioni in quei territori, e a circa due secoli da questa sistemazione nacque una contesa tra Ternani e Reatini. A risolverla fu inviato il console Appio Claudio Pulcro; mentre quella dei Reatini da Cicerone, che riusc\u00ec nello scopo di mantenere com'era lo stato delle cose e in questa occasione paragon\u00f2 la valle reatina alla Tempe greca.\nLe cave Paolina e Clementina.\nIl perdurare del processo di sedimentazione calcarea, e l'interruzione della manutenzione provocata dalla caduta dell'Impero romano d'Occidente, determin\u00f2 una crescente ostruzione della Cava Curiana, che riusc\u00ec sempre meno a convogliare le acque del Velino, provocando quindi un nuovo impaludamento della Piana Reatina. Nel medioevo il lago era tornato ad occupare gran parte della Piana tanto che, secondo quanto riferito da Tommaso da Celano, San Francesco si spost\u00f2 tra Rieti, Greccio e Poggio Bustone usando una barca. Nella citt\u00e0 di Rieti si ha testimonianza di come, anche nel recente passato, fossero diffusi i mestieri legati ad una natura lacustre oggi scomparsa: barcaiolo, allevatore di gamberi, coltivazione della canapa, ecc. Sono ancora oggi visibili i fondachi di via del Porto, che come suggerisce il nome era frequentemente inondata e utilizzata dai commercianti per il trasporto fluviale, cos\u00ec come si ha traccia dei molti mulini che si trovavano a margine delle acque.\nPer assistere ad un nuovo tentativo di bonifica si dovette arrivare al 1545, quando Papa Paolo III diede mandato di aprire un altro canale ad Antonio da Sangallo il Giovane, che nel dirigere i lavori contrasse la malaria e trov\u00f2 la morte. L'opera, che fu chiamata Cava Paolina, non si rivel\u00f2 efficace e risolse il problema per soli cinquanta anni. \nSi pens\u00f2 allora di ampliare la Cava Curiana e di costruire un ponte regolatore, una sorta di valvola che avrebbe permesso di regolare il deflusso delle acque. Quest'opera fu inaugurata nel 1598 da Papa Clemente VIII, che aveva affidato l'incarico progettuale all'architetto Giovanni Fontana, fratello di Domenico. Il nuovo canale prese il nome di Cava Clementina e risolse definitivamente il problema del deflusso delle acque del Velino.\nGli interventi di inizio Novecento.\nQueste opere, se da un lato impedirono il formarsi di un lago e delle relative zone paludose, non poterono nulla contro i periodici allagamenti della valle reatina, che venivano detti \"pianara\" e colpivano anche la parte bassa di Rieti, dovuti in gran parte alla enorme massa d'acqua raccolta dal Velino durante il suo corso.\nQuesto problema venne definitivamente risolto nei primi anni del XX secolo, quando Guido Rimini, ingegnere capo della provincia di Perugia (di cui all'epoca Rieti faceva parte) ebbe l'intuizione che il problema andasse risolto non aumentando il deflusso ma diminuendo l'afflusso e contenendo le acque a monte. Il progetto dell'ingegner Rimini fu pubblicato nel 1916, e prevedeva la costruzione di due dighe sui principali affluenti del Velino, il Salto ed il Turano, che avrebbero consentito la regolamentazione del flusso delle acque provenienti dai rispettivi bacini idrografici.\nIl progetto fu accolto favorevolmente, soprattutto per il suo enorme potenziale idroelettrico, ma la sua attuazione non fu altrettanto rapida: i cantieri furono avviati dalla societ\u00e0 Terni (designata futura beneficiaria dell'energia elettrica prodotta) solo nel 1936; le due dighe del Turano e del Salto risultarono ultimate rispettivamente nel 1938 e nel 1939. Veniva cos\u00ec finalmente completata la bonifica della Piana Reatina, anche se cost\u00f2 la perdita di una parte della valle del Salto e del Turano e la sommersione di diversi centri abitati.\nAd ogni modo l'esercizio degli impianti idroelettrici, orientato pi\u00f9 alla produzione di elettricit\u00e0 che alla sicurezza idraulica, ha fatto s\u00ec che, anche in presenza delle due dighe, si siano continuati a verificare allagamenti di minore intensit\u00e0, tra i quali si ricordano quelli del 18 dicembre 1952, luglio 1954, 8 dicembre 1959, 16 febbraio 1976, 23 dicembre 1982, 8 dicembre 1992, 18 novembre 1996, 6 ottobre 1998, 15 dicembre 1999 e 2 dicembre 2010.\nEconomia.\nAgricoltura.\nLa piana di Rieti era nota sin dall'antichit\u00e0 come pianura molto fertile e, dal prosciugamento del Lago Velino, l'agricoltura \u00e8 sempre stata una delle attivit\u00e0 economiche prevalenti del territorio. Per la sua fertilit\u00e0 Varrone, Plinio e Virgilio (che la cita nell'Eneide) la chiamavano \"contrada rosea\" (\"rosea rus\"). Quest'ultimo scriveva che i campi del Lacus Velinus erano tanto fertili che, piantandovi una pertica, il giorno dopo non la si sarebbe potuta vedere per l'erba che gli era cresciuta attorno.\nColtivazioni storiche erano gli ortaggi, i cereali e il guado, che era utilizzato per tingere le stoffe di azzurro e fu molto diffuso dal XVI fino al XVIII secolo, quando fu soppiantato dall'indaco; fino all'inizio del Novecento il corso del Velino era costellato di mulini per la lavorazione del grano e del guado.\nTra le coltivazioni, la maggiore eccellenza \u00e8 stata per\u00f2 quella del frumento: infatti il Rieti originario, la variet\u00e0 di grano autoctona della Piana Reatina e caratterizzata da una straordinaria resistenza alla ruggine e un'alta produttivit\u00e0, fu tra l'Ottocento e il Novecento uno dei tipi di grano pi\u00f9 diffusi e ricercati in tutta Italia, tanto da alimentare un fiorente commercio del suo seme.\nUn radicale cambiamento delle colture praticate nella Piana di Rieti si ebbe solo alla fine dell'Ottocento, grazie alla spinta innovatrice dei grandi proprietari terrieri della zona quali i Potenziani. Da una parte la nascita dello zuccherificio di Rieti nel 1873 (il primo in Italia) port\u00f2 all'introduzione della barbabietola da zucchero nella Piana.\nDall'altra, l'arrivo a Rieti dell'agronomo Nazareno Strampelli (nel 1903), port\u00f2 alla sperimentazione nella piana Reatina di nuove variet\u00e0 di grano, attraverso l'ibridazione con il gi\u00e0 famoso grano da seme \"Rieti originario\", per ottenere frumenti dotati di maggiore rendita e resistenza. Negli anni '30 la loro coltivazione fu diffusa e incoraggiata dal regime fascista con la battaglia del grano, e queste variet\u00e0 continuarono ad essere impiegate per buona parte del secolo.\nTurismo.\nLa Valle Santa.\nNel corso della sua vita, Francesco d'Assisi soggiorn\u00f2 pi\u00f9 volte nella valle reatina (che per questo motivo \u00e8 nota anche come \"Valle Santa\"): la prima probabilmente nel 1209, poi un lungo soggiorno nel 1223 e un altro dall'autunno 1225 all'aprile 1226. Nel corso di questi soggiorni elabor\u00f2 il primo Presepe, la Regola definitiva dell'ordine francescano e (probabilmente) il Cantico delle creature, e fond\u00f2 i quattro santuari di Greccio, La Foresta, Poggio Bustone e Fonte Colombo che si trovano ai quattro angoli della piana.\nIl soggiorno di San Francesco coincide con un periodo in cui Rieti godeva di prosperit\u00e0 economica ed il Papa frequentemente faceva del Palazzo Vescovile la sua sede: nell'arco di un secolo risiedettero a Rieti i papi Innocenzo III (1198), Onorio III (nel 1219 e nel 1225), Gregorio IX (nel 1227, nel 1232 e nel 1234), Niccol\u00f2 IV (tra il 1288 ed il 1289) e Bonifacio VIII (nel 1298)..\nI santuari francescani sono ancora oggi meta di pellegrinaggi e fonte di turismo religioso. Il Cammino di Francesco, inaugurato nel 2003, \u00e8 un percorso turistico di 80\u00a0km dotato di apposita segnaletica ed articolato in otto tappe a contatto con la natura della Piana Reatina, che ricalca il percorso compiuto dal santo e permette di visitare i quattro santuari, il centro storico di Rieti e il bosco del Faggio di San Francesco a Rivodutri, passando attraverso la Riserva dei Laghi Lungo e Ripasottile, e si integra nel pi\u00f9 ampio cammino turistico che da Roma passa per la Valle Santa e conduce ad Assisi.\nTrasporti.\nStrade.\nLa principale arteria che attraversa la Piana Reatina \u00e8 la superstrada Rieti-Terni (statale 79 bis Ternana), strada a scorrimento veloce che collega le sue estremit\u00e0 nord-ovest e sud-est, seguendo il bordo sud-occidentale della pianura ai piedi dei monti Sabini.\nLa strada regionale 79 Ternana, collegamento principale tra Rieti e Terni fino alla costruzione della superstrada, collega anch'essa la Piana da nord-ovest a sud-est, ma tramite un diverso percorso (il che la rende un collegamento ancora importante e non sostituibile dalla nuova strada), che attraversa la Piana da nord a sud tagliandola a met\u00e0 passando in mezzo ai laghi Lungo e Ripasottile.\nOltre a queste, la piana \u00e8 attraversata da una fitta rete di strade comunali e strade provinciali; tra queste ultime si ricordano la SP 1 di Reopasto (che attraversa la Piana trasversalmente collegando Rieti a Chiesa Nuova, Terria, Spinacceto, Limiti di Greccio e Pi\u00e8 di Moggio), la SP 2 (che segue il bordo orientale della pianura collegando Rieti a Poggio Bustone) e la SP 46 Tancia (che da Rieti segue il bordo meridionale della pianura raggiungendo Piani Sant'Elia, Piani Poggio Fidoni e Collebaccaro, lasciando poi la pianura per la valle del Canera fino a raggiungere la valle del Tevere).\nFerrovie.\nLa Piana \u00e8 attraversata dalla ferrovia Terni-Rieti-L'Aquila-Sulmona, che come la superstrada Rieti-Terni corre sul bordo della pianura dall'angolo nord-ovest a quello di sud-est. La Piana \u00e8 servita dalle stazioni di Marmore, Greccio, Contigliano, Rieti e dalle fermate di Labro-Moggio, Terria e Poggio Fidoni.\nPiste ciclabili.\nLa parte inferiore della piana \u00e8 attraversata anche dalla Ciclovia della Conca Reatina, un anello di 21\u00a0km (di cui 13 in sede dedicata) inaugurato nel 2012 ed utilizzato a scopi turistici e ricreativi. La ciclovia, che comprende tre ponti ciclopedonali e quattro aree di sosta attrezzate, fiancheggia Rieti sul lato est, tocca Piani Sant'Elia, Piani Poggio Fidoni, Contigliano, Terria, Colle Aluffi e Chiesa Nuova, da dove rientra a Rieti."}
{"id": "1091233", "revid": "125063387", "url": "https://it.wikipedia.org/wiki?curid=1091233", "title": "El Nasr", "text": "El Nasr Automotive Manufacturing Company, o semplicemente Nasr, (in Arabo: \u0627\u0644\u0646\u0635\u0631) \u00e8 una casa automobilistica egiziana. La societ\u00e0 ha sede a Helwan sin dalla sua fondazione nel 1960.\nDal 1979, in seguito ad un accordo di cooperazione con Fiat Auto S.p.A., Nasr ha iniziato il montaggio su licenza delle Fiat 128 e Fiat 125.\nNel 1991 un nuovo accordo permise a Nasr di fabbricare e assemblare modelli Fiat a partire da licenza accordate ad altre licenziatarie legate alla Fiat come Tofa\u015f, filiale turca di Fiat Auto.\nDal 2000, Nasr produce anche la Zastava Florida su licenza del costruttore Serbo Zastava, licenziataria e consociata di Fiat Auto.\nHa terminato la produzione di autovetture nel 2009.\nStoria.\nLa societ\u00e0 Nasr fu creata sulle ceneri della \"Ramses Automobiles\", societ\u00e0 di Stato egiziana, la cui esistenza fu molto breve a causa delle scelte sbagliate sui modelli fabbricati, tutti dalla linea superata e dalle caratteristiche obsolete. Con la nascita della Nasr si impose l'obiettivo di fabbricare automobili confortevoli di gamma media per soddisfare la domanda della classe ricca della popolazione.\nLa direzione della nuova societ\u00e0 decise di cercare un partner presso i costruttori stranieri e di fabbricare veicoli su licenza. Questa decisione fu anche motivata dal fatto che mancava in loco l'ingegneristica necessaria per la progettazione e l'industrializzazione di nuovi mezzi.\nDopo numerosi contatti ed uno studio di mercato, la scelta si port\u00f2 sui modelli della gamma di Fiat Auto che aveva gi\u00e0 in passato ceduto numerose licenze di fabbricazione ad altri costruttori; ad esempio per la Polski Fiat 125p alla Polski Fiat in Polonia o alla Zastava in Jugoslavia.\nLa cooperazione tecnica e finanziaria con Fiat Auto S.p.A. si rivel\u00f2 molto fruttuosa per l'Egitto e Nasr visse una rapida crescita della produzione di automobili e pens\u00f2 di estendere le sue attivit\u00e0 in altri campi come i veicoli commerciali, i trattori e persino i mezzi pesanti.\nDopo avere assemblato in loco molti modelli Fiat come le Fiat 1100-103D e R, le Fiat 1300/1500, Nasr present\u00f2 la macchina che doveva diventare, in Egitto come in Europa, un vero best seller, la Fiat 128 GLS. Questo modello di successo verr\u00e0 fabbricato, in un primo tempo, con pezzi provenienti dalla Fiat Italia poi dalla consociata Zastava dell'ex Jugoslavia. La 128 \u00e8 tuttora in produzione, con poche variazioni rispetto alla terza serie italiana, la cui progettazione risale alla fine degli anni sessanta, e fu presentata al Salone dell'automobile di Ginevra del 1969 (la terza serie venne invece presentata nel 1976).\nNasr assembl\u00f2 anche molti altri modelli Fiat come le Regata e 131, poi nel 1991, si rivolse a licenziatarie della Fiat come la Fiat-Tofa\u015f, filiale turca, per continuare l'assemblaggio delle vecchie Tofas Dogan e Sahin, derivate della Fiat 131.\nCon l'inizio del nuovo secolo, Nasr conclude un'estensione delle relazioni con Zastava che gli consente di assemblare la Nasr Florida."}
{"id": "1091236", "revid": "110157", "url": "https://it.wikipedia.org/wiki?curid=1091236", "title": "IPRED2", "text": "La direttiva sulle misure penali in merito all'applicazione dei diritti di propriet\u00e0 intellettuale, nota anche come IPRED2, era una proposta direttiva europea, ritirata nel 2010. La proposta era giunta all'esame del Parlamento nell'aprile 2007 e mira a modificare la direttiva sul rispetto dei diritti di propriet\u00e0 intellettuale 2004/48/EC; poich\u00e9 quest'ultima direttiva \u00e8 nota anche come IPRED, questa ha preso il nome di IPRED2.\nAnche l'originaria direttiva conteneva, in fase di presentazione, norme penali, che erano state omesse per riuscire ad ottenere l'approvazione entro il 1\u00ba maggio 2004.\nL'eurodeputato italiano Nicola Zingaretti, da relatore, accolse la proposta della Commissione ma propose una serie di emendamenti. \nUn emendamento presentato in Commissione giuridica da Umberto Guidoni, in particolare, sulla base del fair use prima esistente nel diritto americano, chiedeva che la riproduzione in copie o su supporto audio o con qualsiasi altro mezzo, a fini di critica, recensione, informazione, insegnamento (compresa la produzione di copie multiple per l'uso in classe), studio o ricerca, \u00abnon sia qualificato come reato\u00bb."}
{"id": "1091239", "revid": "547992", "url": "https://it.wikipedia.org/wiki?curid=1091239", "title": "Teodolinda", "text": "Figlia del duca dei Bavari, Teodolinda era una principessa di stirpe regale, discendente per parte materna della casata longobarda maggior portatrice del \"carisma\" regale, i Letingi. \nPer suggellare l'alleanza tra Bavari e Longobardi venne data in sposa ad Autari, re dei Longobardi, asceso al trono dopo una fase di assenza di potere regio. \nMorto Autari, forse per avvelenamento, dopo solo un anno di nozze Teodolinda si rispos\u00f2 con Agilulfo, duca di Torino, da cui ebbe un figlio, Adaloaldo, futuro re Longobardo e primo ad essere battezzato nella piena fede cattolica. \nTeodolinda, infatti, essendo cattolica, anche se aderente allo scisma dei Tre Capitoli, rappresent\u00f2 il primo stabile collegamento tra i Longobardi ariani e la Chiesa cattolica di Roma, grazie ai suoi buoni rapporti con papa Gregorio I. L'opera di conversione al cattolicesimo del proprio popolo fu da lei promossa e avviata, avvalendosi anche dell'opera del missionario irlandese Colombano di Bobbio e venne completata sotto il regno di Cuniperto.\nDonna bella e intelligente, fu molto amata dal suo popolo, che durante il suo regno e quello di Agilulfo pot\u00e9 godere di anni prosperi e fruttuosi. La regina fu una grande mecenate e fece erigere a Monza, citt\u00e0 da lei resa capitale estiva del Regno longobardo, una ricca Basilica dedicata a san Giovanni Battista a cui don\u00f2 numerosi oggetti d'arte e molte reliquie, il Palazzo reale e molti altri edifici religiosi nell'intera zona brianzola e favor\u00ec la predicazione di San Colombano.\nDopo la morte di Agilulfo (nel 616) Teodolinda fu reggente per il figlio Adaloaldo fino alla sua maggiore et\u00e0, ma quando questi venne deposto da una congiura di corte - dopo dieci anni di regno - si ritir\u00f2 a vita privata e poco dopo mor\u00ec. \n&lt;br&gt;La Regina fu sepolta con tutti gli onori nella \"Basilica di San Giovanni\" e pi\u00f9 tardi traslata nel nuovo Duomo di Monza, dove fu venerata dal popolo locale come beata, anche se la Chiesa non ne ha mai confermato il culto.\nLa sua figura, divenuta mitica, fu amatissima e divenne il fulcro di numerose leggende e storie popolari. La sua fama raggiunse l'apice nel XV secolo quando gli Zavattari furono chiamati a realizzare nel Duomo di Monza la celebre serie di affreschi con le \"Storie della regina Teodolinda\", ciclo pittorico che costituisce il pi\u00f9 ampio esempio italiano di Gotico internazionale.\nBiografia.\nOrigini della famiglia.\nTeodolinda era figlia di Garibaldo, primo duca dei Bavari - di stirpe franca - e di Valdrada, figlia di Vacone, re dei Longobardi tra il 510 e il 540. La stirpe cui apparteneva la madre di Teodolinda era quella dei Letingi, la \"fara\" longobarda regale pi\u00f9 nobile, avvolta da una grande aura di rispetto e venerazione presso il popolo dei Longobardi. Aveva una sorella maggiore, il cui nome \u00e8 ignoto, che nel 576 spos\u00f2 Ewin, duca di Trento, e un fratello, Gundoaldo.\nDi Teodolinda non si conoscono con certezza due dati importanti: la data e il luogo di nascita. Per la data si pensa che la principessa sia nata intorno al 570 o qualche anno dopo, ipotizzando che avesse circa vent'anni o poco meno al momento delle sue prime nozze, avvenute nel 589. Quanto al luogo forse fu Ratisbona, il principale insediamento del Ducato di Baviera e luogo dove sorgeva il \"palatium\" dei sovrani bavari.\nTeodolinda \u00e8 la forma italianizzata del nome della sovrana che si \u00e8 consolidata nella tradizione storica e letteraria dell'Italia. Deriva dall'antico germanico \"theud\" (popolo) e \"lind\" (tiglio, per traslato scudo), ossia \"scudo, protezione del popolo\". Ci sono diverse grafie nelle fonti medievali a lei coeve e successive. Nell'Evangeliario di Teodolinda, un prezioso manufatto della sua epoca, il nome \u00e8 \"Theodelenda\", sul suo sarcofago - di epoca trecentesca - c'\u00e8 la forma \"Theodellende\", mentre Paolo Diacono la chiama \"Theudelinda\". In un antico papiro del Tesoro del Duomo di Monza, andato perduto ma risalente al 650 e pi\u00f9 volte trascritto, la forma del suo nome \u00e8 \"Theodelinda\", la stessa usata da Papa Gregorio I nelle lettere alla sovrana, che si aprono con la dicitura: \u00ab\"Gregorius Theodelindae Reginae\"\u00bb. L'italianizzazione di quest'ultima forma \u00e8 Teodelinda, da cui deriva la nostra forma - meno corretta - Teodolinda (il caso \u00e8 analogo a quello di Teodorico il Grande, il cui nome italiano sarebbe pi\u00f9 correttamente Teoderico).\nPrimo matrimonio: Autari.\nNel 588, sfumato un precedente fidanzamento con una sorella del re dei Franchi, Childeberto II, il re dei Longobardi Autari concluse il fidanzamento con Teodolinda. \nLa scelta aveva un preciso risvolto politico: fallito il tentativo di arrivare ad una pacificazione con i Franchi, Autari aveva scelto lo scontro aperto, e di conseguenza cercato l'appoggio dei Bavari che, come i Longobardi, erano minacciati dai Franchi, allora in una fase di ascesa.\nLo storico Paolo Diacono narra di come re Autari si fosse unito all'ambasceria longobarda recatasi alla corte di Garibaldo, in incognito per poter meglio osservare l'aspetto della sua futura sposa.\nIl matrimonio fu celebrato a Verona il 15 maggio 589, presso il campo di Sardi; il fratello di Teodolinda, Gundoaldo, fu nominato duca di Asti.\nSecondo matrimonio: Agilulfo.\nAutari mor\u00ec improvvisamente (forse avvelenato) dopo poco pi\u00f9 di un anno dal matrimonio, il 5 settembre 590. Secondo il racconto di Paolo Diacono, commovente anche se di dubbia veridicit\u00e0, in quei mesi la regina letingia avrebbe a tal punto conquistato i Longobardi da far s\u00ec che il popolo, spontaneamente, le offrisse la possibilit\u00e0 di scegliersi un nuovo marito e re. La scelta sarebbe allora caduta sul duca di Torino, Agilulfo della stirpe di Anawas. Pi\u00f9 verosimilmente quel matrimonio, celebrato nello stesso autunno del 590 a Lomello, era stato orchestrato dallo stesso Agilulfo, che nel maggio del 591, a Milano, avrebbe poi ricevuto l'investitura ufficiale a re in un'assemblea del popolo. La prassi della trasmissione del potere per via femminile, attraverso il secondo matrimonio della regina vedova, era comunque accolta dalla societ\u00e0 longobarda.\nTeodolinda ebbe un notevole influsso sulle scelte politiche del marito. Cattolica (a differenza del marito e di gran parte del popolo longobardo, ariano e pagano), dopo un iniziale sostegno allo scisma (con ogni probabilit\u00e0 fino al 612 anno della morte del suo consigliere Secondo di Non) dialog\u00f2 con la Chiesa di papa Gregorio I (590-604), con il quale intratteneva uno scambio epistolare. Tale scambio riguard\u00f2 soprattutto la funzione di mediatrice che la regina esercit\u00f2 per assicurare periodi di tregua nella guerra in corso fra Longobardi e Romani. Per il possibile influsso di Teodolinda, furono inoltre restituiti beni alla Chiesa, reinsediati vescovi e avviati sforzi per comporre lo scisma tricapitolino che divideva il papa di Roma al patriarca di Aquileia. In quegli anni il monaco Secondo di Non , tricapitolino, fu primo consigliere alla corte. Il figlio di Agilulfo e Teodolinda ed erede al trono, Adaloaldo, fu battezzato con rito cattolico nel 603, mentre l'aperto incoraggiamento dato dalla coppia regale alla riforma monastica di san Colombano approd\u00f2, nel 614, alla fondazione del monastero di Bobbio.\nReggente.\nAgilulfo mor\u00ec nel maggio del 616 lasciando il titolo al figlio Adaloaldo ancora minorenne, ma gi\u00e0 associato al trono dal 604. Una possibile insidia per la successione avrebbe potuto essere rappresentata dal fratello di Teodolinda, il popolare Gundoaldo duca di Asti, ma poco prima questi era stato assassinato, si sospetta per iniziativa della stessa coppia reale. Teodolinda rimase al vertice del potere accanto al figlio, esercitando una reggenza e ricevendo il grande sostegno del duca Sundrarit, gi\u00e0 comandante militare e uomo di fiducia di Agilulfo.\nCome reggente, Teodolinda intensific\u00f2 il suo appoggio alla Chiesa cattolica, anche per l'influsso esercitato dal consigliere latino Pietro, subentrato a Secondo. Non ci furono attacchi ai Bizantini, che pure in quegli anni erano in gravi difficolt\u00e0 a causa della contemporanea pressione di Avari e Persiani, e anzi la diplomazia longobarda si impegn\u00f2 nella ricerca di un accordo definitivo con l'imperatore. Lo scontento della maggior parte dei duchi si condens\u00f2 intorno alla figura emergente di Arioaldo, duca di Torino e cognato di Adaloaldo (era marito di sua sorella Gundeperga). Nel 624, quando ormai Adaloaldo era maggiorenne ma non per questo Teodolinda aveva perso il suo influsso sulla politica, esplose il conflitto interno tra i ribelli e il re, sostenuto dal papa e dall'esarca di Ravenna. Infine Adaloaldo venne detronizzato e mor\u00ec nel 626: gli succedette il cognato Arioaldo.\nMorte.\nTeodolinda mor\u00ec un anno dopo e fu sepolta in una tomba in terra, accanto al marito e al figlio, all'interno della Basilica di San Giovanni da lei voluta. Pi\u00f9 tardi, nei primi anni del XIV secolo, le sue spoglie furono trasferite in un sarcofago nell'omonima Cappella dell'attuale Duomo. \n&lt;br&gt;Con la sua morte ha termine il periodo monzese dei re longobardi.\nTeodolinda e Monza.\nAutari e Teodolinda elessero Milano come propria capitale, al posto di Pavia, e utilizzarono Monza come residenza estiva. La storia di Teodolinda si intreccia cos\u00ec con quella di Monza, dove fece costruire un palazzo e una cappella palatina che poi, nel tempo, sarebbe diventata il nucleo primario del duomo di Monza.\nSecondo la tradizione, Teodolinda aveva promesso di erigere un tempio a san Giovanni Battista ed aspettava un'ispirazione divina che le indicasse il luogo pi\u00f9 adatto. Mentre cavalcava col suo seguito attraverso una piana ricca di olmi e bagnata dal Lambro, un giorno la regina si ferm\u00f2 a riposare lungo le rive del fiume. In sogno vide una colomba che si ferm\u00f2 poco lontano da lei e le disse \"\"Modo\" (qui); prontamente la regina rispose \"Etiam\"\" (s\u00ec) e la basilica sorse nel luogo che la colomba aveva indicato. Dalle due parole pronunciate dalla colomba e dalla regina venne il primo nome della citt\u00e0 di Monza, \"Modoetia\".\nNel 595 Teodolinda fece erigere un \"oraculum\" (cappella della regina) di pianta a croce greca; di questa prima costruzione rimangono oggi solo i muri, risalenti al VI secolo.\nAlla morte della regina, sebbene l'edificio non fosse ancora terminato, il suo corpo vi fu tumulato in una tomba terragna, al centro della navata sinistra. Nel 1308 nel corso dei lavori di riedificazione, la sua sepoltura fu traslata, sempre nel duomo di Monza, nel sarcofago di pietra tuttora visibile e collocato alla fine del secolo nella cappella detta di Teodolinda, dietro l'altare che custodisce la Corona Ferrea fatto erigere solo alla fine del 1800 su commissione di re Umberto I di Savoia ad opera di Luca Beltrami. \nLe pareti della cappella sono rivestite di affreschi (opera dei fratelli Zavattari, XV secolo) con le storie della vita della regina, narrate da Paolo Diacono.\nLa sua immagine compare pi\u00f9 volte in Duomo, dalla lunetta trecentesca del portale di facciata ai quadroni settecenteschi della navata maggiore e ne costituisce nel corso dei secoli uno dei principali leitmotiv iconografici."}
{"id": "1091241", "revid": "109586064", "url": "https://it.wikipedia.org/wiki?curid=1091241", "title": "Solubilizzazione", "text": "La solubilizzazione \u00e8 il trattamento termico riservato agli acciai austenitici (acciaio inossidabile e duplex) (il processo di solubilizzazione \u00e8 applicato in forme leggermente diverse ad altre leghe metalliche non ferrose come alluminio-rame). \nTale trattamento termico consiste in una fase di riscaldamento e mantenimento a temperatura elevata (tra i 1050 \u00b0C e i 1.200 \u00b0C, ma pi\u00f9 frequentemente tra i 1050 \u00b0C e i 1100 \u00b0C) seguita da un rapido raffreddamento con acqua (finitura nera che richiede un successivo trattamento di decapaggio) o gas inerte (finitura brillante), volto a riportare in soluzione (e quindi ad evitare) i precipitati di carburi di cromo, che avrebbero altrimenti il tempo di formarsi in caso di un raffreddamento pi\u00f9 lento. I carburi di cromo sono tipicamente responsabili della corrosione intercristallina."}
{"id": "1091256", "revid": "1003477", "url": "https://it.wikipedia.org/wiki?curid=1091256", "title": "Duomo di Bressanone", "text": "Il Duomo di Bressanone (in tedesco \"Brixner Dom\"), ufficialmente Duomo di Santa Maria Assunta e San Cassiano (in tedesco \"Dom Mariae Aufnahme in den Himmel und St. Kassian\"), \u00e8 il principale luogo di culto di Bressanone, in Alto Adige, e cattedrale della diocesi di Bolzano-Bressanone.\nStoria.\nCostruzione e rifacimenti.\nLa prima traccia che si ha del Duomo \u00e8 posta attorno al X secolo, quando era una chiesa in stile ottoniano, andata per\u00f2 distrutta nel 1174, a seguito di un incendio.\nSuccessivamente sopra i resti della chiesa distrutta, fu eretto il duomo, in stile romanico. Esso fu realizzato a croce latina con tre navate, tre absidi e 2 campanili, mentre sotto la chiesa era la cripta. All'epoca del vescovo e cardinale Nicol\u00f2 Cusano (1450-1464) si realizz\u00f2 un'abside gotica. Anche questo edificio per\u00f2 and\u00f2 distrutto in un incendio nel 1234.\nNelle tre absidi c'erano degli altari in onore dei santi Pietro, Cassiano ed Ingenuino. Le reliquie di San Ingenuino furono traslate da Sabiona a Bressanone nel 963 e quelle di san Cassiano nel 991. Questo significa che Bressanone divent\u00f2 quello che era una volta Sabiona.\nPi\u00f9 tardi, tra il 1745 ed il 1754, venne rimaneggiato in stile barocco ed \u00e8 quello che \u00e8 visibile ai nostri giorni. La sua consacrazione avvenne nel 1758. Vari furono gli architetti che si susseguirono nella messa in opera: Teodoro Benedetti di Mori, Giuseppe Delai di Bolzano, Stephan Foeger di Innsbruck, nonch\u00e9 i sacerdoti Franz Penz e Georg Tangl. Le nove pale dell'altare sono opere di grandi pittori: Cignaroli, Linder, Sch\u00f6pf, Troger e Unterperger. La volta fu decorata a stucchi negli anni 1894-97 e nel 1985-86 tutto l'edificio sacro fu restaurato e rimesso a nuovo.\nDal 1950 il duomo \u00e8 anche basilica minore. Per questo sopra l'ingresso principale spicca lo stemma del papa regnante. Mentre il primo duomo era dedicato a San Pietro, quello attuale \u00e8 intitolato a Maria Assunta in cielo.\nNel 2001-02 il duomo e i campanili ebbero una nuova copertura: 85.000 tegole a smalto; attualmente si pu\u00f2 notare la particolare brillantezza del tetto.\nAlla fine del 2009, nell'atrio del duomo sono stati posti tre scudi stemmati, raffiguranti gli stemmi di tre papi: Damaso II, Pio VI e Benedetto XVI. I tre scudi realizzati dallo scultore Markus Gasser, rappresentano i papi che hanno avuto qualche tipo di rapporto con la citt\u00e0 vescovile.\nLa cripta del duomo romanico e gotico fu colmata durante la costruzione dell'edificio barocco.\nIl committente.\nCommittente del Duomo attuale fu il principe-vescovo Kaspar Ignaz von K\u00fcnigl (1702-1747). Gi\u00e0 attorno al 1700 il Capitolo del duomo intendeva erigere una cattedrale barocca. Ma il giovane vescovo K\u00fcnigl esclam\u00f2: \"\"abbiamo cose pi\u00f9 importanti da fare che costruire un duomo nuovo\". Visite pastorali con amministrazione di cresime, ripetute missioni al popolo in tutta la diocesi ed istituzione di nuovi posti di cura d'anime erano per lui le tre grandi priorit\u00e0 operative. Ultimate le visite pastorali, le missioni al popolo e l'istituzione di 73 cure d'anime nonch\u00e9 di 20 benefici per primissari, il vescovo disse: \"Ora costruiamo il duomo. Deve assomigliare al grandioso salone, ad un autentico atrio del cielo. La sua caratteristica non sia lo stucco lustro, bens\u00ec marmo\".\nIl vescovo mor\u00ec durante la costruzione del duomo e nel suo testamento lasci\u00f2 scritto: \"Il mio corpo al duomo di Bressanone, ma il mio cuore a St. Jakob di Innsbruck presso la Madonna del Cranach, perch\u00e9 l\u00ec ho appreso ad amare Maria\"\". Infatti il suo cuore fu portato ad Innsbruck, dove tuttora si trova: accanto al delebre dipinto della Madonna dell'Aiuto di Lukas Cranach.\nLa cattedrale oggi.\nOggi il vescovo si \u00e8 trasferito a Bolzano, ma ritorna nella cattedrale per presiedere l'eucaristia nelle maggiori solennit\u00e0 e in occasioni particolari, quali il gioved\u00ec santo, dove consacra gli oli utilizzati per l'amministrazione del battesimo, della cresima, dell'unzione degli infermi, per l'ordinazione di vescovi e presbiteri, nonch\u00e9 per la dedicazione di chiese e altari e la benedizione delle campane.\nAltre funzioni alle quali il vescovo partecipa, sono: la Veglia Pasquale, dove lui stesso amministra il battesimo, la Pentecoste, dove amministra la Cresima e la festa dei santi Pietro e Paolo, dove ordina i nuovi sacerdoti.\nIl vescovo Wilhelm Emil Egger \u00e8 stato consacrato qui nel 1986, cos\u00ec come il vescovo Karl Golser nel 2009 e il vescovo Ivo Muser nel 2011.\nNel duomo si conservano e venerano le reliquie dei santi patroni diocesani Cassiano, Virgilio, Ingenuino ed Albuino, festeggiati con un'apposita solennit\u00e0 liturgica.\nNel duomo sono sepolti tutti i 14 vescovi defunti dopo l'erezione del duomo barocco e se ne celebra la memoria. A loro e alla lor epoca fanno riferimento anche i monumenti lungo i pilastri e le scritte sul pavimento transetto.\nIl grande portale sta ad indicare che qui avviene l'accesso alla Gerusalemme celeste, la \"porta dei cieli\". L'ottagono nel transetto \u00e8 un'immagine della nuova vita, della comunit\u00e0 dei credenti della Gerusalemme celeste.\nDescrizione.\nI campanili e le campane.\nIl campanile a nord \u00e8 alto 65,08\u00a0m, quello sud 65,37\u00a0m. Lo spessore del muro absidale \u00e8 di 2,34\u00a0m.\nIl duomo possiede un concerto di otto campane, di cui le 6 maggiori a \"slancio tirolese\" e la campana \"dell'agonia\" a slancio, con nota base La.\nLe campane sono cos\u00ec disposte:\nTorre sud\nTorre nord\nInterno.\nSulle volte della cattedrale si possono osservare affreschi di Paul Troger, uno dei pi\u00f9 importanti pittori barocchi dell'Alto Adige, Gli affreschi occupano una superficie di 200\u00a0m\u00b2 sulla navata principale. Le pareti sono rivestite con ben 33 tipi di marmo diversi.\nNel duomo sono presenti tre antichi organi, di cui uno, con ben 3335 canne (in cui la misura minore delle canne \u00e8 pari a 17\u00a0mm, e la maggiore 5,20\u00a0m), 48 registri effettivi e 3 manuali ed una pedaliera.\nGli affreschi.\nNella pala dell'altare maggiore Michelangelo Unterperger ha raffigurato il \"Transito di Maria fra Apostoli e pie donne\". Dall'alto entra una luce paradisiaca, e schiere angeliche si librano in volo pronte ad accompagnare Maria in cielo.\nNell'affresco di Paul Troger sopra il presbiterio \"Cristo accoglie Maria in cielo\". Il grandioso affresco del Troger nella volta della navata (pi\u00f9 di 250\u00a0m\u00b2, con oltre 200 figure) ci permette di spingere lo sguardo nella maestosit\u00e0 del cielo.\nSopra la cantoria \u00e8 raffigurato un concerto angelico.\nNel transetto di sinistra il patrono diocesano San Cassiano \u00e8 raffigurato come maestro, martire e missionario a Sabiona, la prima sede vescovile nella \"terra dei monti\". Nel grande affresco della volta anche lui, con i santi vescovi Ingenuino, Albuino ed Artmanno, si incamminanio verso il cielo.\nOrgani a canne.\nOrgano maggiore.\nSulla cantoria in controfacciata si trova l'organo a canne maggiore della cattedrale, una delle opere pi\u00f9 significative presenti nella chiesa. Inaugurato il 4 ottobre 1980 l'attuale strumento, costruito dalla ditta organaria tirolese Pirchner Orgelbau, \u00e8 inserito all'interno della cassa riccamente decorata con sculture eseguite dall'altoaesino Konrad Wizer nel XVII secolo.\nL'organo \u00e8 a trasmissione meccanica ed ha 48 registri su tre tastiere, di 56 note ciascuna, e pedaliera, di 30, per un totale di circa 3.335 canne.\nOrgano dell'abside.\nSulla cantoria di sinistra dell'abside si trova un organo a canne a trasmissione elettrica, costruito nel 1997 da Johann Pirchner per l'accompagnamento delle liturgie.\nEsso ha 21 registri, suddivisi fra le due tastiere e la pedaliera.\nOrgano della cappella di San Giovanni.\nNella cappella laterale dedicata a san Giovanni, si trova un organo positivo costruito nel XVII-XVIII secolo da Daniel Herz. A trasmissione integralmente meccanica, ha un'unica tastiera con prima ottava scavezza ed \u00e8 privo di pedale.\nLa Madonna del Leinberger.\nA destra dell'arco trionfale si trova la Madonna tardogotica di Hans Leinberger (1520, Landshut). Giunse da Roma a Bressanone nel 1952 dopo precedenti tappe a Monaco e Merano. \u00c8 considerata l'opera migliore dell'artista bavarese, ed \u00e8 tuttora oggetto di grande venerazione popolare.\nAttorno al Duomo.\nIl Duomo \u00e8 circondato da altri edifici religiosi. A nord il \"vecchio cimitero\" la separa dalla parrocchiale di san Michele e la relativa \"Torre Bianca\", alta 72 metri. Nell'antico cimitero si trova un lume funebre in pietra del 1483 e su tutte le pareti perimetrali, sono poste alcune pietre tombali dei canonici defunti e delle famiglie nobili della zona. Tra le lapidi, si cita quella del cantore e poeta Oswald von Wolkenstein, sul muro esterno della sagrestia, sul lato a nord ovest.\nL\u00ec accanto vi sono l'ex palazzo vescovile, la \"Scuola del Duomo\" (la scuola pi\u00f9 antica del Tirolo, prima del 1000), la \"Sala capitolare\", la \"Casa dei Canonici\" e la \"Scuola di musica\" in lingua tedesca (Musikschule).\nChiostro.\nAl lato meridionale del duomo \u00e8 addossato il chiostro, costruito in stile romanico nel X secolo e ricostruito a partire dal 1174. Nel 1370 venne modificato in stile gotico con l'aggiunta delle volte a crociera.\nQuindici delle venti arcate sono decorate con affreschi gotici che vanno dalla fine del XIV secolo all'inizio del XVI, opere di Leonardo da Bressanone, Giovanni, Cristoforo ed Erasmo da Brunico e Ruprecht Potsch. Questo ciclo d'affreschi \u00e8 noto anche come la \"Bibbia dei Poveri\", in quanto raffigura scene narrate nelle Sacre Scritture. Degne di nota sono la rappresentazione dell\"Elefante\" (terza arcata) e l\"Adorazione dei Magi\" (tredicesima arcata). All'interno del chiostro si possono trovare alle pareti le lapidi di canonici ed alcune importanti autorit\u00e0 ecclesiastiche dell'epoca. \nUn angolo non affrescato era adibito a passaggio pubblico con bancarelle.\nCappella della Madonna.\nUna porta sull'angolo nord occidentale del chiostro conduce all'antica chiesa di \"Nostra Signora in Ambitu\", antica cappella vescovile ricostruita nel XIII secolo, che conserva, sopra la volta, affreschi romanici risalenti al 1220.\nBattistero di San Giovanni.\nDal lato meridionale del chiostro si accede alla \"Johanneskapelle am Kreuzgang\", \"cappella di San Giovanni al Chiostro\", la pi\u00f9 antica cappella di corte del Palazzo Vescovile, oggi Battistero. Presenta un'alta navata rettangolare, divisa in due livelli, coperta da una volta a botte; la luce filtra da quattro piccole finestre (suddivise nei due piani). Nel 1400 circa la navata fu coperta con una volta a crociera. Il Battistero conserva al suo interno importanti affreschi storici, che raffigurano il \"Sinodo del 1080\", e anche \"Poppone\", il Vescovo di Bressanone, divenuto poi papa Damaso II. Le opere vennero dipinte in stile romanico verso il 1210 e gotico nel 1320. Una fonte battesimale in marmo risa al I millennio.\nIl 25 giugno del 1080, nel battistero, si riun\u00ec il \"Concilio di Bressanone\" indetto dall'imperatore Enrico IV di Franconia per eleggere l'Antipapa Clemente III.\nI voti del duomo.\nNel 1703 il Capitolo del duomo ha fatto due importanti voti, nati in tempi difficili: una solenne processione annuale con le reliquie dei patroni diocesani e la recita del rosario ogni domenica pomeriggio in duomo. Ambedue in segno di gratitudine per la misericordiosa protezione in tempo di guerra (guerra di successione spagnola).\nLa processione si effettua ogni 3\u00aa domenica del tempo pasquale, richiamando tuttora molti fedeli dai paesi vicini.\nLe confraternite.\nUn tempo esistevano diverse confraternite, come quelle del Santo Rosario, di Sant'Anna e della Dottrina Cristiana.\nOggi rimane solo la Confraternita Sacerdotale del Salvatore, fondata nel 1533."}
{"id": "1091258", "revid": "108763903", "url": "https://it.wikipedia.org/wiki?curid=1091258", "title": "Qaqqaata Tasia", "text": "Il Qaqqaata Tasia \u00e8 un lago della Groenlandia. Si trova presso la costa del Mare del Labrador, a 60\u00b044'N 45\u00b031'O; appartiene al comune di Kujalleq."}
{"id": "1091265", "revid": "34971", "url": "https://it.wikipedia.org/wiki?curid=1091265", "title": "Arnold B\u00f6cklin (carattere)", "text": "Arnold B\u00f6cklin \u00e8 un tipo di caratteri disegnato nel 1904 by Otto Weisert. \u00c8 chiamato cos\u00ec in onore di Arnold B\u00f6cklin, un pittore simbolista svizzero morto nel 1901.\n\u00c8 probabilmente il pi\u00f9 conosciuto dei caratteri dell'Art Nouveau.\nIl \"font\" \u00e8 ritornato di moda negli anni sessanta e settanta quando fu utilizzato dai seguaci del movimento hippie che erano affascinati dalle forme sinuose, delicate, psichedeliche. L'influenza di questo font \u00e8 visibile nei lavori di illustratori come Roger Dean e di artisti stucchisti come Paul Harvey.\nQuesto carattere fu utilizzato in una delle prime versioni del software Corel Draw con il nome di \"Arabia\". Nonostante il font abbia poco in comune con le lettere arabe, fin\u00ec per essere utilizzato con temi connessi all'Oriente, da ristoranti con men\u00f9 a base di Kebap a negozi di generi coloniali."}
{"id": "1091267", "revid": "125187940", "url": "https://it.wikipedia.org/wiki?curid=1091267", "title": "Mefisto (Marvel Comics)", "text": "Mefisto (\"Mephisto\") \u00e8 un personaggio immaginario dei fumetti creato da Stan Lee (testi) e John Buscema (disegni) nel 1968, pubblicato dalla Marvel Comics. La sua prima apparizione avviene in \"Silver Surfer\" (prima serie) n. 3.\n\u00c8 forse il pi\u00f9 potente e spietato supercriminale dell'Universo Marvel. I suoi creatori, nel realizzarlo, si sono liberamente ispirati a Mefistofele, l'incarnazione del diavolo nella leggenda del Dottor Faust.\nBiografia del personaggio.\n\u00c8 il signore supremo dell'Inferno, il cui scopo \u00e8 ingannare i mortali (terrestri e non) di tutti gli universi, proponendo loro dei patti. Mefisto esaudir\u00e0 ogni loro desiderio in cambio della loro anima, che si aggiunger\u00e0 alle altre anime dannate del suo regno. Il regno di Mefisto viene a volte chiamato Inferno o Ade, da non confondere con l'Ade greco di Plutone. \u00c8 invulnerabile agli attacchi fisici e possiede poteri magici quasi infiniti, come dimostra il fatto che i colpi pi\u00f9 potenti di Silver Surfer a malapena lo scalfiscono, ma al contrario \u00e8 molto vulnerabile alle sue sfere cosmiche. \u00c8 capace anche di alterare la struttura del tempo, della realt\u00e0 e dello spazio stessi.\n\u00c8 soprattutto la nemesi di Silver Surfer, che tormenta in continuazione nella speranza di impossessarsi della sua anima purissima. Nell'epopea classica resuscita addirittura l'Olandese volante e spinge Surfer a battersi contro lo S.H.I.E.L.D..\nGli eroi che ha maggiormente perseguitato sono Silver Surfer, Ghost Rider, il Dottor Strange e Scarlet Witch.\nLe sue trame per\u00f2 si allungano fino a toccare quasi tutti gli eroi Marvel, come Devil, l'Uomo Ragno e Thor. Persino Cloak e Dagger sono sul suo mirino.\nNella collana di Silver Surfer \u00e8 stato rivelato che lui e i suoi fratelli e sorelle angeli caduti sono stati creati da un'entit\u00e0 simile a Dio (il Supremo) che aveva intenzione di generare esseri dai grandi poteri per non essere pi\u00f9 solo, ma che, essendo loro concesso il libero arbitrio, questi decisero di volgersi al male, convinti dallo stesso Mefisto.\nSoltanto un altro giorno.\nMefisto ha un ruolo fondamentale nella saga \"Soltanto un altro giorno\" scritta da J.M. Straczynski e Joe Quesada in cui viene ridefinito lo status quo dell'Uomo Ragno. In questa saga, Peter Parker cerca disperatamente di salvare sua zia May Parker, ridotta in fin di vita da un proiettile di un sicario di Kingpin destinato a lui. Mefisto si offre di salvarla, ma in cambio stringe un patto con il quale Peter Parker e Mary Jane Watson devono rinunciare a un evento fondamentale della loro vita: il loro matrimonio. L'annullamento di questo evento (e la sua cancellazione dalla memoria di tutti) cambier\u00e0 radicalmente il corso degli eventi, riportando la vita di Peter a com'era prima di sposarsi.\nPoteri e abilit\u00e0.\nEssendo il signore degli Inferi e causa stessa del Male nel Creato, i suoi poteri magici sono quasi illimitati ed attraverso il patto che i mortali stringono con lui \u00e8 in grado di fare qualunque cosa, anche annullare permanentemente le capacit\u00e0 di esseri incredibilmente potenti come Silver Surfer o Thor, \u00e8 immortale e pu\u00f2 impossessarsi dell'anima di qualcuno qualora questi sia disposto ad offrirla (come nel caso di Ghost Rider).\nInoltre ha poteri illusori e di trasformazione di gran lunga superiori a quelli di Loki, e le sue capacit\u00e0 surclassano quelle di tutte le divinit\u00e0 pagane, persino di Odino e Zeus. Inoltre pu\u00f2 impossessarsi del corpo e controllare le menti sia di esseri mortali o senzienti sia divini, a differenza dei suoi demoni che possono solo impossessarsi dei primi. Tale possessione pu\u00f2 essere annullata tramite esorcismi o sentimenti positivi. Le sue potenzialit\u00e0 surclassano persino quelle di Scarlet Witch.\nAnche senza siglare alcun patto possiede poteri enormi, coi quali pu\u00f2 ad esempio: riportare in vita esseri viventi, anche in grande quantit\u00e0, alterare la realt\u00e0, il tempo e lo spazio come desidera (anche se, come affermato da lui stesso nel n. 488 de \"L'Uomo Ragno\", le alterazioni possiedono determinate restrizioni), pu\u00f2 addirittura creare altri mondi o altri esseri, viaggiare attraverso vari piani dimensionali, teletrasportarsi ovunque, donare poteri a chiunque e lanciare colpi di energia infernale che incanala dal suo stesso regno.\nOltre ai suoi straordinari poteri, Mefisto \u00e8 anche dotato di capacit\u00e0 fisiche incalcolabili che riesce ad aumentare in modo esponenziale come e quando lo desidera. Egli \u00e8 assolutamente immortale e quasi invulnerabile, solo gli esseri pi\u00f9 potenti dell'Universo sono in grado di ferirlo ma nessuno \u00e8 in grado di ucciderlo (infatti, nemmeno la distruzione di un intero pianeta o addirittura di un universo pu\u00f2 neppure scalfirlo).\nQuando si trova nel suo regno nemmeno le entit\u00e0 cosmiche Galactus, Infinit\u00e0, Eternit\u00e0, Oblio e Lady Morte possono competere con lui. Solo il Tribunale Vivente pu\u00f2 fermarlo e fargli paura, ma come quest\u2019ultimo, Mefisto \u00e8 al di fuori del tempo, dello spazio e della realt\u00e0 stessa di tutti i multiversi, seppur di potenza e influenza decisamente inferiori.\nAnche con le gemme dell'infinito o un cubo cosmico \u00e8 possibile sconfiggerlo, infatti anche lui \u00e8 alla ricerca di tali artefatti per utilizzarli a proprio vantaggio, infatti quando Thanos l\u00ec trov\u00f2, in entrambe le occasioni Mefisto cerc\u00f2 di accattivarsi i favori del folle Titano, in modo che abbassasse la guardia cos\u00ec che il re dell'inferno si impossessasse sia delle gemme che del cubo. Egli si progetta un amante di Lady Morte, ma in realt\u00e0 intende corrompere e impossessarsi della sua anima per assoggettarla al suo controllo, infatti pu\u00f2 addirittura rubare le anime di esseri cosmici come ha provato a fare con Jean Grey (e quindi di impadronirsi sia dello spirito della donna sia di quello della Fenice) e con l'Arcano.\nTuttavia, oltre al Tribunale Vivente e agli angeli, anche gli individui dotati delle anime pi\u00f9 pure possono sconfiggerlo e rispedirlo negli Inferi. Infine detesta profondamente i luoghi e gli oggetti sacri, poich\u00e9, a differenza dei suoi infernali servitori, non gli arrecano gravissimi danni, ma possono comunque bandirlo nuovamente nel suo reame.\nCarattere e personalit\u00e0.\nMefisto \u00e8 forse il supercriminale pi\u00f9 crudele e spietato dell'Universo Marvel: molti eroi e criminali difatti lo temono, non tanto per i suoi poteri comunque spaventosi ma per la sua crudelt\u00e0. In qualit\u00e0 di signore dei demoni, Mefisto non \u00e8 capace di provare affetto o sentimenti positivi per nessuno, le uniche cose che prova sono rabbia, rancore, odio, vendetta e piacere della sofferenza altrui. Molto pi\u00f9 spietato di Carnage, lui fa del male solo perch\u00e9 gli d\u00e0 gioia e soddisfazione, come quando ha perseguitato Wanda e Visione togliendo loro i figli quando la prima us\u00f2 una parte dei poteri del signore dell'inferno per farli nascere, e quest\u2019ultimo (approfittando di un piano di Kang in cui era coinvolto Visione stesso) li riassorb\u00ec facendo impazzire la povera donna. Stan Lee stesso ha affermato di averlo creato per essere l'opposto di Silver Surfer e visto che il Silverado \u00e8 tra i pi\u00f9 buoni e puri, Mefisto \u00e8 invece crudele al di l\u00e0 di ogni misura. Oltre a essere ispirato a Mefistofele (personaggio del romanzo \"La tragica storia del Dottor Faust\") parti del suo carattere rimandano al diavolo cristiano, che Mefisto pi\u00f9 volte ha dichiarato di essere (in effetti \u00e8 terrorizzato dal Tribunale Vivente, subalterno del Supremo, rappresentazione di Dio nell'Universo Marvel) e i tra i suoi innumerevoli nomi vi sono anche Lucifero, Satana e Belzeb\u00f9. Persino esseri infernali come Hela, Plutone, Surtur e Dormammu lo odiano e lo temono.\n\u00c8 inoltre illimitatamente manipolatore, oltre che enormemente sapiente e astuto: uno dei suoi attributi \u00e8 infatti Signore e padre di Menzogne e Inganni, poich\u00e9 egli \u00e8 in grado di instillare menzogne e malvagit\u00e0 nel profondo dell'animo senza che la vittima se ne renda conto, portando questa a pensare addirittura di aver partorito da sola tali idee negative. Le potenzialit\u00e0 di Mefisto possono influenzare sia i mortali che le divinit\u00e0 come Thor.\nCronologia dei fumetti.\nMephisto vs..\n\"Mephisto vs.\" \u00e8 una miniserie mensile di quattro numeri, pubblicata dalla Marvel Comics dall'aprile al luglio 1987, scritta da Al Milgrom e disegnata da John Buscema, con inchiostratori Bob Wiacek e lo stesso Milgrom. In ciascun numero della miniserie il supercriminale affronta un diverso gruppo di supereroi:\nAltri media.\nVideogiochi.\nMefisto appare nei seguenti videogiochi:"}
{"id": "1091269", "revid": "880789", "url": "https://it.wikipedia.org/wiki?curid=1091269", "title": "Destinazione del padre di famiglia", "text": "La destinazione del padre di famiglia \u00e8 un modo di acquisto a titolo originario, proprio delle servit\u00f9 apparenti. \u00c8 il rapporto di servizio stabilito fra due fondi appartenenti allo stesso proprietario. Ad esempio: su uno dei due fondi c'\u00e8 una sorgente d'acqua, e il loro proprietario ha costruito un acquedotto per portare l'acqua all'altro fondo.\nEsso ha luogo quando due fondi attualmente divisi sono stati posseduti in passato da un medesimo proprietario, il quale abbia lasciato le cose nello stato dal quale risulta la servit\u00f9 (codice civile italiano, art. 1062)."}
{"id": "1091270", "revid": "108763963", "url": "https://it.wikipedia.org/wiki?curid=1091270", "title": "Saqqaata Tasia", "text": "Il Saqqaata Tasia \u00e8 un lago della Groenlandia. Si trova presso la costa del Mare del Labrador, a 20\u00a0m sul mare, a 60\u00b051'N 45\u00b024'O; appartiene al comune di Kujalleq."}
{"id": "1091272", "revid": "1061716", "url": "https://it.wikipedia.org/wiki?curid=1091272", "title": "Beware", "text": "Beware \u00e8 un EP dei Misfits. Nonostante fosse intenzione originaria di pubblicarlo per il tour in Gran Bretagna del 1979, \u00e8 stato pubblicato due anni dopo, con la sostituzione di una delle nuove canzoni.\nQuesto EP di 12 pollici \u00e8 stato co-prodotto nel Regno Unito nel gennaio 1980 dalla Armageddon/Spartan Records e dalla Plan 9 Records di Glenn Danzig con il numero PLP9. Oltre alle 3000 copie stampate inizialmente, un numero limitato fu venduto negli Stati Uniti attraverso il Misfits Fiend Club, che includevano una foto 8\"x10\" della copertina dell'album.\nLe prime quattro canzoni sono le stesse usate nell'album \"Bullet\", ma con le tracce ad ordine inverso. L'altro lato consiste essenzialmente nell'EP \"Horror Business\". La canzone \"Children In Heat\" \u00e8 stata poi sostituita dall'inedita \"Last Caress\".\nL'intero EP \u00e8 registrato presso la C.I. Recording a New York, in due diverse sessioni, distanziate di un anno. \"Bullet\" \u00e8 stato registrato nel gennaio 1978, \"Horror Business\" l'anno successivo. Anche \"Last Caress\" \u00e8 stata registrata nella prima sessione, ri-arrangiata, con l'aggiunta dell'effetto reverb alla voce originaria, nel settembre 1979 da Glenn Danzig e Bobby Steele. \u00c8 anche l'unica canzone ri-arrangiata in quella sessione ad essere poi stata pubblicata."}
{"id": "1091282", "revid": "729019", "url": "https://it.wikipedia.org/wiki?curid=1091282", "title": "Hiper-Ring", "text": "Hiper-Ring \u00e8 un protocollo di ridondanza per reti ethernet switched con topologia ad anello, alternativo al classico Spanning tree.\nLa topologia ad anello, sebbene sia tra le pi\u00f9 affidabili, non \u00e8 applicabile al bridging ethernet, come tutte le topologie di tipo magliato, a causa della propagazione indiscriminata di pacchetti broadcast. Per sopperire a tale mancanza \u00e8 stato definito inizialmente in IEEE 802.1D l'algoritmo di spanning tree.\nCome per spanning-tree, Hiper-Ring si occupa di monitorare continuamente lo stato dei link dorsali di un anello di switch e di disabilitare temporaneamente uno di questi link in maniera da aprire l'anello finch\u00e9 il resto dell'anello funziona correttamente.\nIl protocollo continua a monitorare lo stato dell'anello e se ne rileva una qualsiasi interruzione, riattiva il link disabilitato in modo da ripristinare la corretta comunicazione.\nHiper-Ring supera alcuni limiti di spanning-tree rendendolo pi\u00f9 adatto a reti di automazione. Per esempio sale a 80 il numero degli switch che si possono collegare in anello e si riduce a 50ms il tempo di intervento di ripristino in caso di guasto, paragonabile a quello di SDH. Per ottenere tali prestazioni l'applicazione \u00e8 ristretta alla sola configurazione ad anello e non a qualsiasi topologia magliata come per spanning-tree.\nA differenza di spanning-tree, hiper-ring \u00e8 un protocollo proprietario di Hirschmann ma comunque aperto e sta diventando standard de-facto nelle reti di automazione industriale."}
{"id": "1091297", "revid": "287204", "url": "https://it.wikipedia.org/wiki?curid=1091297", "title": "Norman Rockwell", "text": "Il peculiare stile delle sue opere, definito \"realismo romantico\", ha riscosso, soprattutto negli Stati Uniti, un largo apprezzamento popolare ed ha influenzato generazioni successive di illustratori. La sua fama \u00e8 legata soprattutto alle oltre 300 copertine create tra il 1916 e il 1963 per il magazine \"The Saturday Evening Post\", che costituiscono, nel loro insieme, un patrimonio prezioso della cultura popolare americana del secolo scorso.\nBiografia.\nNasce il 3 febbraio 1894 a New York, secondo figlio di Jarvis Waring Rockwell, imprenditore tessile newyorkese, e Ann Mary Hill, di origini britanniche. Il giovane Norman dimostra fin da giovanissimo, una forte attrazione nei confronti dell'arte ed in particolare della pittura. Gi\u00e0 all'et\u00e0 di quattordici anni si iscrive alla \"Chase Art School\" di Manhattan sottoponendosi a lunghi viaggi da pendolare, pur di poterne frequentare i corsi. Appena due anni dopo lascia questa prima sistemazione per iscriversi alla National Academy of Design, ed infine alla Art Students League, spinto dal fatto che l'illustratore Howard Pyle, uno dei suoi idoli, era uno dei fondatori della scuola. Non ancora compiuti i 16 anni gli venne commissionato il primo lavoro: la creazione di quattro diversi temi natalizi per cartoline d'auguri. L'anno successivo gli fu affidato l'incarico di illustrare il suo primo libro: \"Tell-me-why - Stories about Mother Nature\". Sempre nello stesso periodo ebbe inizio la collaborazione con alcune riviste giovanili, in particolar modo con il \"Boys' life\", il magazine ufficiale dei Boy Scouts d'America (BSA), di cui divenne il direttore artistico a soli vent'anni. Continu\u00f2 a ricoprire questa carica per parecchi anni , iniziando a specializzarsi in illustrazioni di riviste per l'infanzia, dipingendo numerose copertine, la prima delle quali, \"Scout at Ship's Wheel,\" fu pubblicata nel settembre 1913.\nCon l'avvento della Prima guerra mondiale cerc\u00f2 di arruolarsi tra le file della U.S. Navy (la marina militare statunitense), ma fu respinto perch\u00e9 trovato 4\u00a0kg sotto peso (era alto 1,83\u00a0m e pesava 64\u00a0kg). Trascorsa un'intera nottata ingurgitando banane, ciambelle e bevande di ogni tipo, raggiunse il peso necessario per essere arruolato il giorno seguente. Nonostante questi sforzi gli venne affidato il compito di artista militare, e non ebbe modo di partecipare a nessun combattimento durante la sua esperienza bellica.\nAll'et\u00e0 di ventuno anni si trasfer\u00ec con la famiglia a New Rochelle (NY), dove apr\u00ec uno studio con il vignettista Clyde Forsythe, che gi\u00e0 lavorava al \"The Saturday Evening Post\". In quel periodo collabor\u00f2 con alcune riviste come Life, \"Literary Digest\" e \"Country Gentleman\". Sollecitato da Forsythe, nel 1916 si present\u00f2 al \"The Saturday Evening Post\", che pubblic\u00f2 il 20 maggio 1916, la sua prima copertina, un bambino con una carrozzina. Nell'arco del primo anno, firm\u00f2 la copertina del \"Post\" per ben 8 volte. Questa collaborazione si rivel\u00f2 particolarmente fortunata e l'illustratore pubblic\u00f2 su questa rivista, nell'arco di quarantasette anni un totale di 321 copertine originali. Sempre nel 1916, convol\u00f2 a nozze con Irene O'Connor, un'insegnante di Filadelfia, dalla quale, nel 1930, avrebbe divorziato. A New Rochelle, Norman e Irene condussero una vivace vita mondana, frequentando circoli e feste in compagnia, fra gli altri, di Francis Scott Fitzgerald. Nel 1922 Rockwell fu nominato membro della giuria di Miss America insieme ad altri famosi illustratori, mentre l'anno successivo, comp\u00ec un viaggio in Europa, fermandosi a Parigi, dove volle frequentare per un breve periodo le scuole d'arte della citt\u00e0. Tra gli anni venti e trenta, furono ben quattro i viaggi nel vecchio continente, durante i quali Rockwell prov\u00f2 anche a sperimentare l'arte \"moderna\" ma, una volta tornato in patria, il direttore del \"Post\" gli consigli\u00f2 di lasciar perdere e di rimanere legato al suo stile tradizionale. Nel 1926 Rockwell ebbe l'onore di firmare per il \"Post\" la prima copertina interamente a colori.\nGli anni trenta e quaranta sono considerati il periodo di maggiore fioritura artistica della sua carriera. Nel 1930, ottenuto il divorzio, l'illustratore comp\u00ec un viaggio in California dove entr\u00f2 in contatto con il mondo del cinema diventando amico, tra gli altri, di Walt Disney. Sempre in California incontr\u00f2 un'altra maestra di scuola, Mary Barstow, che divenne la sua seconda moglie. Da lei ebbe tre figli, Jarvis, Thomas, e Peter.\nPorta la data del 1935 la famosa edizione di \"Tom Sawyer\" da lui illustrata per la Heritage Press. Nel '39 l'illustratore decise di trasferirsi con la famiglia ad Arlington (Vermont). Il paesaggio e l'accoglienza dei suoi abitanti facevano sentire all'artista il senso della storia e della solidariet\u00e0, che gli mancavano nella \"modaiola\" New Rochelle. Altri artisti, dietro il suo esempio, vollero trasferirsi ad Arlington con le rispettive famiglie, e le loro mogli e bambini divennero i modelli di Rockwell. In questo ambiente domestico e tranquillo, mentre il mondo avanzava verso la rovina della guerra, l'opera di Rockwell inizi\u00f2 a riflettere la vita della piccola provincia americana, evitando con cura di ritrarre scene di violenza o di spargimento di sangue.\nPer tenere alto il morale della nazione nel pieno della Seconda guerra mondiale, Rockwell ide\u00f2 la serie di copertine aventi come protagonista la recluta Willie Gillis: si tratta di undici immagini, pubblicate dal 1941 al 1946, che descrivono la vita del tipico ragazzone americano generoso e ricco di virt\u00f9, dal primo giorno in uniforme, fino al felice ritorno a casa dalla guerra. Ispiratosi al celebre discorso sulle quattro libert\u00e0 fondamentali, tenuto al congresso dal presidente Franklin D. Roosevelt, nello stesso periodo Rockwell, dipinse la serie di quadri denominata appunto \"The Four Freedoms\". Questo gruppo di opere fu pubblicato nel 1943 sul \"The Saturday Evening Post\" e riprodotto in migliaia di manifesti. Pi\u00f9 tardi venne esibito in sedici citt\u00e0 americane dal Dipartimento del Tesoro per promuovere la raccolta dei fondi di guerra. In quello stesso anno un incendio, divampato nello studio dell'artista ad Arlington, caus\u00f2 la perdita di numerose tele originali, nonch\u00e9 della sua collezione di costumi e materiali di scena di interesse storico.\nNel 1946 fu pubblicata la prima monografia che illustrava il lavoro dell'artista: \"Norman Rockwell Illustrator\", scritta da Arthur Gutpill, rivelava molti segreti sull'arte di Rockwell, compresa l'abitudine dell'artista di lavorare su modelli dal vero, ma anche su scatti fotografici da lui stesso eseguiti in precedenza.\nNel 1951, in occasione del Giorno del ringraziamento, comparve sul \"Post\" una delle sue pi\u00f9 celebri copertine, intitolata appunto \"Preghiera di ringraziamento\".\nNel 1953 si verific\u00f2 l'ennesimo ma stavolta definitivo trasloco dell'intera famiglia Rockwell, che scelse come nuova sistemazione la citt\u00e0 di Stockbridge nel Massachusetts. Appena sei anni dopo, inaspettatamente, mor\u00ec Mary Barstow Rockwell (la moglie dell'artista). Nel periodo che segu\u00ec, anche grazie all'aiuto del figlio Thomas, Rockwell compose la sua autobiografia, \"My Adventures as an Illustrator\", che venne pubblicata nel 1960. Il \"Post\" present\u00f2 estratti da questo libro per ben otto edizioni consecutive, la prima delle quali includeva il celeberrimo \"Triple Self Portrait\" (Triplice Autoritratto). L'anno successivo Rockwell si spos\u00f2 con Molly Punderson, un'insegnante in pensione.\nNel 1964 termin\u00f2 la collaborazione, durata ben quarantasette anni, con il \"Post\" per intraprendere una nuova esperienza lavorativa con la rivista \"Look\". Nell'arco dei 10 anni per cui lavor\u00f2 per \"Look\", l'illustratore rappresent\u00f2 i suoi pi\u00f9 profondi interessi come i diritti civili, la lotta alla povert\u00e0, la guerra del Vietnam e la conquista dello spazio.\n\u00c8 del 1968 l'immagine di copertina del long playing \"The Live Adventures of Mike Bloomfield and Al Kooper\" commissionatagli dai due artisti per la Columbia Records.\nNel 1977 Rockwell ricevette la medaglia presidenziale della libert\u00e0, la pi\u00f9 prestigiosa onorificenza civile negli Stati Uniti.\nNorman Rockwell mor\u00ec a Stockbridge, nel Massachusetts, nel 1978, per le complicanze di un enfisema polmonare. Ai suoi funerali presenzi\u00f2 la first lady Rosalynn Carter."}
{"id": "1091299", "revid": "287204", "url": "https://it.wikipedia.org/wiki?curid=1091299", "title": "Natan", "text": "Natan \u00e8 un profeta ebraico, operante al tempo del re Davide. Le sue opere sono raccontate nel secondo libro di Samuele, nel primo libro dei Re e nei libri delle Cronache.\nRacconto biblico.\nDopo la morte di Samuele, Natan ne assume il ruolo di profeta di corte e consigliere del re Davide.\nDavide desidera costruire un Tempio per Jahv\u00e8 e si consulta con il profeta Natan. Questi risponde a Davide che Dio stesso costruir\u00e0 a Davide una casa, ovvero una discendenza.\nQuando il re Davide fa uccidere Uria l'Ittita per poter prendere in moglie Betsabea, Natan si presenta a corte e rimprovera Davide per questo peccato. Alle parole di Natan, Davide si pente e compone il salmo 51.\nAllorch\u00e9 Davide, giunto prossimo alla morte, deve scegliere il suo successore, Natan gli consiglia Salomone, nonostante il naturale successore per anzianit\u00e0 sia Adonia, suo quarto figlio avuto da Agghit.\nSecondo i Libri delle Cronache, Natan avrebbe scritto un libro contenente le sue profezie dal titolo: \"Atti del profeta Natan\"."}
{"id": "1091301", "revid": "767487", "url": "https://it.wikipedia.org/wiki?curid=1091301", "title": "Indice cefalico", "text": "L'indice cefalico \u00e8 il rapporto tra la dimensione trasversa e quella anteroposteriore della testa (o del cranio), moltiplicato per 100; serve a esprimere in termini statistici la forma della testa (o del cranio).\nStoria.\nL'indice cefalico venne definito dall'anatomista svedese Anders Retzius (1796-1860) il quale lo introdusse in antropologia fisica per classificare gli antichi reperti umani che venivano trovati in Europa. In base al rapporto fra la larghezza (diametro trasverso) e la lunghezza (diametro anteroposteriore) del cranio, Retzius distingueva gli individui dal cranio allungato e aventi indice cefalico inferiore a 76 (dolicocefali) da quelli con il cranio pi\u00f9 breve e arrotondato con indice &gt;= 85 (brachicefali).\nIl concetto di \"mesocefalia\" venne introdotti nel 1861 da Paul Broca per designare gli individui con indici di valore intermedio. \nL'indice rimase in auge in ambito antropologico, utilizzato soprattutto dagli antropologi, fino alla met\u00e0 del XX secolo per la semplicit\u00e0 del calcolo sia nei reperti archeologici che nei soggetti viventi, con la convinzione che i dati quantitativi fossero in s\u00e9 indizio di scientificit\u00e0 e che le dimensioni del cranio fossero in correlazione con la cultura. L'indice cefalico di Retzius venne contestato dall'antropologo italiano Giuseppe Sergi come sistema rozzo e poco sensibile per gli studi antropologici delle popolazioni umane e propose di sostituirlo con una classificazione basata sulla morfologia del cranio. L'antropologo Franz Boas, analizzando l'indice cefalico dei figli degli immigrati europei negli Stati Uniti nel periodo 1910-1912, osserv\u00f2 che l'indice cefalico dei primi differiva significativamente da quello dei loro genitori, dimostrando cos\u00ec che l'indice cefalico dipendesse anche da fattori ambientali, non solo genetici.\nBoas sosteneva che, essendo le caratteristiche craniofacciali cos\u00ec malleabili in una singola generazione, allora l'indice cefalico aveva un'utilit\u00e0 molto scarsa per definire razze e per mappare popolazioni ancestrali. Studiosi come Earnest A. Hooton continuarono tuttavia a sostenere che sia l'ambiente che la genetica erano coinvolti. Boas da parte sua non sostenne mai che la forma del cranio fosse totalmente condizionata dall'ambiente.\nNel 2002, uno studio di Sparks e Jantz effettuato utilizzando nuove tecniche statistiche rivalut\u00f2 alcune delle conclusioni di Boas dimostrando che esiste una \"componente genetica relativamente alta \" coinvolta nello sviluppo della forma del cranio.. \nNel 2003, gli antropologi Clarence C. Gravlee, H. Russell Bernard, e William R. Leonard analizzarono di nuovo i dati di Boas e conclusero che la maggior parte delle sue conclusioni erano corrette. Inoltre, applicando nuove tecniche statistiche al computer, scoprirono nuove prove a supporto della plasticit\u00e0 del cranio . In una pubblicazione successiva, Gravlee, Bernard and Leonard rivisitarono anche l'analisi di Sparks e Jantz. I tre sostennero che Sparks e Jantz avevano male interpretato Boas e che il loro stesso studio dava ragione a Boas. Per esempio, essi sottolineano che Sparks e Jantz interpretano i cambiamenti nelle dimensioni del cranio in relazione a quanto tempo un individuo \u00e8 stato negli Stati Uniti, al fine di valutare l'influenza dell'ambiente. Boas, tuttavia, esamin\u00f2 i cambiamenti nella dimensione cranica rispetto a quanto tempo la madre era negli Stati Uniti. Essi sostengono che il metodo Boas \u00e8 pi\u00f9 utile, perch\u00e9 l'ambiente prenatale \u00e8 un fattore di sviluppo fondamentale.\nAttualmente l'indice cefalico \u00e8 utilizzato soprattutto in medicina per descrivere la morfologia della testa nell'esame obiettivo o per stimare l'et\u00e0 fetale in ostetricia, in studi epidemiologici, e in veterinaria nel caso dei mammiferi.\nClassificazione in base all'indice cefalico.\nLa classificazione degli individui in base all'indice cefalico viene effettuata secondo la seguente tabella:\nL'indice cefalico permette di identificare diversi gruppi:"}
{"id": "1091303", "revid": "108763981", "url": "https://it.wikipedia.org/wiki?curid=1091303", "title": "Stores\u00f8", "text": "Lo Stores\u00f8 (groenlandese: Tasersuaq) \u00e8 un lago della Groenlandia. Si trova a poca distanza dal Mare del Labrador, a 60\u00b044'N 46\u00b004'O; appartiene al comune di Kujalleq."}
{"id": "1091305", "revid": "180559", "url": "https://it.wikipedia.org/wiki?curid=1091305", "title": "Angelo Maria Bandini", "text": "Biografia.\nNato da genitori fiesolani trasferiti a Firenze per questioni di lavoro, rimase orfano a soli dieci anni e fu sostenuto dal fratello Giuseppe, studente all'Universit\u00e0 di Pisa. Con alcuni precocissimi lavori per\u00f2 fu notato da alcuni personaggi dell'entourage culturale fiorentino, che lo appoggiarono, come Anton Francesco Gori, che raccomandandolo alla ricca Livia Pieri, moglie di un giureconsulto, gli permise di istruirsi alla Scuola Pubblica dei Gesuiti di Firenze, e come Giovanni Lami, che rimase un punto di riferimento per il Bandini fino alla sua morte. \nDebutt\u00f2 a diciott'anni scrivendo un epitalamio per le nozze di Milord Carteret pubblicato sulla \"Repubblica delle Lettere\", ma deluso dalla retribuzione decise di dedicarsi alla scrittura lirica ed alla ricerca erudita.\nGrazie al Lami fu incaricato di fare da segretario al potente vescovo di Volterra Giuseppe du Mesnil, con il quale and\u00f2 anche a Vienna, ma se ne distacc\u00f2 presto, per via delle sue posizioni troppo filogianseniste. Collaborando alla rivista del Lami, \"Le Novelle Letterarie\", della quale fu in seguito anche direttore, ottenne una certa notoriet\u00e0 nei circoli eruditi e si rec\u00f2 a Roma, dove scrisse la sua prima opera di larga notoriet\u00e0, sull'Obelisco del Campo Marzio, pubblicata a spese di Papa Benedetto XIV (1751). A Roma egli pales\u00f2 la sua vocazione spirituale e decise di prendere i voti. Tornato a Firenze ottenne l'incarico di direttore sia della Biblioteca Marucelliana, da poco aperta, sia della Biblioteca Medicea Laurenziana.\nIl suo nome \u00e8 oggi legato soprattutto alla sua attivit\u00e0 di bibliotecario, che port\u00f2 queste istituzioni a vertici culturali di ampio respiro, e per le quali compil\u00f2 un monumentale catalogo. Veniva spesso contattato da intellettuali italiani ed europei, diventando uno dei protagonisti della vita culturale di Firenze nell'epoca lorenese. Con Johann Joachim Winckelmann ebbe una corrispondenza burrascosa poich\u00e9 i due intellettuali erano discordi su molti punti.\nSi oppose decisamente alle riforme del Granduca Pietro Leopoldo, soprattutto riguardo alle misure che soppressero conventi e confraternite laiche. Fu canonico di San Lorenzo, pubblic\u00f2 numerosi libri e cur\u00f2 le edizioni di altrettanti, prediligendo gli studi sulla chiesa greca e il Rinascimento. \nLa straordinaria collezione da lui raccolta di opere d'arte di fiorentini primitivi si trova oggi al Museo Bandini a Fiesole. Nel 1776 pubblic\u00f2 una serie di lettere che sono di fatto la prima guida turistica di Fiesole."}
{"id": "1091306", "revid": "729019", "url": "https://it.wikipedia.org/wiki?curid=1091306", "title": "De Havilland DH.106 Comet", "text": "Il de Havilland DH.106 Comet era un quadrimotore di linea a getto ad ala bassa prodotto dall'azienda britannica de Havilland Aircraft Company nei primi anni cinquanta.\nFortemente voluto dal presidente della ditta Geoffrey de Havilland, il Comet detiene il primato di essere stato il primo aereo di linea a getto della storia ad entrare in servizio operativo.\nStoria.\nSviluppo.\nIl Comet nasce dalla lungimirante idea delle autorit\u00e0 inglesi di affidare (nel 1941) ad un gruppo di tecnici (noto come Brabazon Committee) lo studio di velivoli da trasporto, da utilizzare al termine del conflitto.\nTra le varie proposte avanzate da questo comitato, quella identificata come \"Type IV\" venne affidata (sul finire del 1943) alla de Havilland e riguardava la realizzazione di un velivolo da trasporto commerciale dotato di motori a getto.\nLa de Havilland era in grado di affrontare autonomamente tale compito, in quanto dotata sia di una divisione aeronautica che di una motoristica. Nei primi mesi del 1945 la ditta venne autorizzata a proseguire lo sviluppo del progetto DH 106, anche se le direttive variavano ancora tra la possibilit\u00e0 di realizzare un trasporto passeggeri a breve raggio ed un velivolo con autonomia per voli transatlantici da adibire a trasporto postale.\nL'insistenza dell'ufficio tecnico della de Havilland contribu\u00ec a convincere le autorit\u00e0 inglesi e la British Overseas Airways Corporation (BOAC) ad optare per la soluzione passeggeri, anche a causa dell'impossibilit\u00e0 di ottenere (all'epoca) la sufficiente autonomia per i voli transatlantici.\nIl progetto ottenne l'approvazione definitiva nell'autunno del 1946 e la BOAC emise un ordine per otto esemplari (malgrado dichiarazioni iniziali ben pi\u00f9 sostanziose).\nLa modernit\u00e0 del progetto richiese la sperimentazione di diverse tecnologie all'epoca poco note o, per certi versi, sconosciute. La sintesi di tutte le soluzioni studiate furono i due prototipi che videro la luce nell'estate del 1948.\nIl primo volo di un DH 106 (immatricolato G-ALVG), avvenuto il 27 luglio 1949 ai comandi del capo collaudatore della de Havilland John Cunningham, fu anche il primo volo in assoluto di un velivolo commerciale a reazione.\nGi\u00e0 dai primi voli di collaudo e dai primi viaggi di collegamento con le principali capitali europee fu chiara la rivoluzione che la propulsione a getto avrebbe portato nel mondo dell'aviazione commerciale: i tempi di collegamento si riducevano sensibilmente ed aumentavano le destinazioni raggiungibili senza scalo.\nLa produzione procedette a pieno ritmo e l'ordine della BOAC, nel frattempo cresciuto a 10 velivoli, venne evaso tra il gennaio del 1951 ed il settembre del 1952.\nL'eco dei primi successi calamit\u00f2 l'attenzione di diverse compagnie aeree verso il Comet e gli ordini, che cominciavano a pervenire, richiedevano aerei con caratteristiche modificate (prevalentemente nell'autonomia e nella capacit\u00e0 di passeggeri): nacquero cos\u00ec le versioni 1A e 2; altri ordini arrivarono alla conferma dello sviluppo della nuova versione 3, annunciata al salone aeronautico di Farnborough del 1952, che avrebbe dovuto avere la fusoliera ulteriormente allungata ed era studiata prevalentemente per l'impiego nei collegamenti transatlantici.\nGli incidenti che ebbero il Comet come protagonista portarono alla revisione completa del progetto, ma anche la cancellazione di tutti gli ordini fino ad allora pervenuti. L'unico esemplare della serie 3 venne quindi impiegato esclusivamente come prototipo per la realizzazione del Comet 4 che, ancora una volta, veniva concepito per godere di maggiore autonomia (grazie a serbatoi pi\u00f9 capienti).\nLa scommessa commerciale di riproporre il Comet malgrado le vicissitudini degli anni precedenti, ebbe esito positivo quando la BOAC comunic\u00f2 un ordine per 19 esemplari, pur se sul mercato si erano nel frattempo resi disponibili nuovi velivoli di successo: su tutti il Boeing 707 ed il Douglas DC-8.\nIl raggiungimento dell'affidabilit\u00e0 dimostrata grazie a questi primi esemplari fece nuovamente guadagnare estimatori del Comet alla de Havilland che realizz\u00f2, sulla base delle diverse necessit\u00e0 degli operatori, le nuove versioni 4A, 4B e 4C. Quest'ultima fu la versione di maggior successo, raggiungendo un totale di 30 velivoli prodotti.\nDescrizione tecnica.\nGeneralit\u00e0.\nIl Comet era un quadrigetto completamente metallico ad ala bassa a freccia di 20 \u00b0, ottenuta prevalentemente dalla rastremazione in pianta; l'ala era costituita da tre longheroni che univano le semiali transitando nella parte inferiore della fusoliera, sotto il piano del pavimento. Le semiali nella parte interna avevano uno spessore maggiore, al fine di alloggiare i 4 motori che prendevano aria da aperture ovali al bordo d'attacco e terminavano in condotti di scarico subito dietro il bordo d'uscita. L'impennaggio orizzontale, contrariamente all'ala, non era a freccia.\nLa fusoliera aveva una lunghezza comparabile a quella di un moderno Boeing 737, tuttavia approssimativamente a parit\u00e0 di volumi era in grado di trasportare un numero significativamente inferiore di passeggeri. La disposizione dei sedili seguiva nella prima configurazione del Comet 1 una configurazione di 11 file da 4 sedili ciascuna. Nelle successive versioni lo spazio disponibile ai passeggeri aument\u00f2 se si arriv\u00f2 con il Comet 4 a trasportare circa 120 passeggeri nella configurazione pi\u00f9 economica. \nLa cabina di pilotaggio aveva quattro posti: due per i piloti, uno per il navigatore e uno per l'ingegnere di volo.\nIl carrello di atterraggio era anch'esso \u00ab made in de Havilland \u00bb e consisteva in una configurazione a triciclo anteriore: i carrelli principali erano a quattro ruote ciascuno, collocati verso l'esterno dei motori periferici e si chiudevano ripiegandosi in direzione delle estremit\u00e0 alari e durante la crociera erano alloggiati in due cassoni sempre all'interno dell'ala. Per i Comet 3 e 4 vennero aggiunti due serbatoi aggiuntivi posti parallelamente alla fusoliera incastonati verso le estremit\u00e0 alari, sporgenti solo dal bordo d'attacco.\nGrazie alla natura stessa dei propulsori a getto il velivolo risultava essere pi\u00f9 silenzioso sia all'interno che all'esterno rispetto ai concorrenti propulsi a motoelica. Il Comet vedeva inoltre, per la prima volta nel panorama dell'aviazione di linea, la presenza di una cambusa per la ristorazione a bordo, uno snack bar e toilettes separate per uomini e donne.\nLe attrezzature di sicurezza in caso di incidente prevedevano giubbotti salvagente sotto i sedili e scialuppe di salvataggio gonfiabili collocate nel cassone alare fra la fusoliera e i propulsori.\nFusoliera.\nCome per il resto della struttura vennero impiegate le nuove leghe d'alluminio D.T.D. 546 e 746. Le tecniche di assemblaggio delle varie parti includevano sia la classica rivettatura per gli elementi portanti come ordinate di forza e longheroni e un nuovo metodo chiamato Redux: esso veniva impiegato per l'incollaggio dei pannelli metallici (che nelle strutture a semiguscio sono indispensabili a sopportare gli sforzi di taglio). Tale metodo fu messo a punto e brevettato dalla Aero Research Limited negli anni quaranta e rappresent\u00f2 il primo esempio di impiego in serie di resine epossidiche per l'incollaggio di metalli in campo aerospaziale; la scelta di tale tecnica permise un forte risparmio in termini di peso a fronte di una migliore affidabilit\u00e0 nel tempo (evitando di bucare le lamiere si alleviava la fatica metallica, rendendo il pezzo pi\u00f9 durevole). Il nome del sistema adesivo \u00e8 a tutt'oggi utilizzato e commercializzato dalla Hexcel.\nI prototipi cos\u00ec realizzati furono sottoposti ad una serie di test estensivi per garantirne la tenuta: furono messi a punto testbeds costituiti da piscine ad acqua anzich\u00e9 camere di compressione e decompressione ad aria: tale test prevedeva la pressurizzazione della fusoliera a 16000 cicli di pressurizzazione/depressurizzazione da 0 a 2,5 psi (17,2 kPa), pari a circa 40000 ore di volo quasi. Le strutture dei finestrini subirono invece cicli da 0 a 12 psi, ovvero 5 in pi\u00f9 rispetto alla pressione interna verificabile alla quota massima di servizio stabilita per il comet ad 11000 metri circa. Si arriv\u00f2 a sottoporre una window frame addirittura ad una pressione di 100 psi, centinaia di volte superiore a quella ragionevolmente verificabile nella vita operativa del velivolo.\nSe da un lato tali accorgimenti erano mirati ad alleggerire e allo stesso tempo rendere pi\u00f9 resistente la struttura, dall'altro la misteriosa adozione di finestrini rettangolari min\u00f2 la resistenza alla fatica della lega d'alluminio, provocando i tristemente famosi incidenti dei Comet di prima serie.\nNel complesso il design del Comet si presentava allora come qualcosa di unico: l'inclusione dei propulsori nell'ala, l'assenza di eliche, la morbidezza e la plasticit\u00e0 delle forme e il muso affusolato trasmettevano un senso di ordine ed eleganza ineguagliabili. Inutile dire che la pulizia delle forme fu dettata pi\u00f9 che dall'estetica dalla necessit\u00e0 di ridurre al minimo gli attriti aumentando l'efficienza, obiettivo pienamente raggiunto visto che il Comet vantava la maggiore velocit\u00e0 di esercizio abbinata alla miglior efficienza nei consumi di combustibile e al minor peso a parit\u00e0 di passeggeri trasportati rispetto ai concorrenti Boeing 707 e Douglas DC-8.\nPropulsione.\nCome detto, il Comet prevedeva l'utilizzo di propulsori a getto, mai visti prima di allora su velivoli di linea. L'impianto propulsivo del Comet 1 era quindi costituito da due coppie di turbogetti (a configurazione semplice, cio\u00e8 senza rapporto di diluizione e a compressore centrifugo anzich\u00e9 assiale) prodotti dalla stessa de Havilland (de Havilland Ghost 50 Mk1 turbojet) la cui spinta sviluppata raggiungeva i 22,2 kN ed erano installati direttamente nell'ala. L'assenza della gondola garantiva un minore coefficiente di attrito e quindi ridotta resistenza parassita e di forma, migliorando notevolmente l'efficienza del velivolo. Per lo stesso motivo in caso di avaria di uno dei propulsori non sarebbe stato necessario effettuare grosse compensazioni aerodinamiche, permettendo comunque una buona manovrabilit\u00e0 e consentendo ai progettisti di adottare un impennaggio orizzontale e un timone dalle dimensioni relativamente contenute.\nInfine, trovandosi in posizione pari a quella dell'ala, i propulsori erano meno a rischio ingestione di oggetti estranei, in particolare durante le fasi di manovra a terra (rullaggio, decollo e atterraggio), evento che i propulsori di oggi riescono bene o male a sopportare senza generalmente grossi problemi, ma che per lo stato dell'arte degli anni '50 poteva essere la causa di una catastrofe.\nQuesti benefici ovviamente posero dei problemi relativi alla progettazione dell'ala: i longheroni dovevano infatti \"scavalcare\" i turbogetti interrompendo di fatto la continuit\u00e0 della struttura alare. Le armature e i rinforzi per permettere di raggiungere tale obiettivo aumentarono non poco la difficolt\u00e0 del lavoro degli ingegneri, aggiungendo peraltro ulteriore peso non pagante al gi\u00e0 pesante velivolo, senza contare che un'eventuale esplosione o guasto grave di un propulsore avrebbe minato l'integrit\u00e0 dell'ala, dividendola probabilmente in pi\u00f9 spezzoni.\nProprio a causa di questi rischi la Boeing decise di adottare la configurazione a gondola in tutti i suoi velivoli, soluzione per l'appunto meno efficiente da un punto di vista di consumi, ma senz'altro meno onerosa da un punto di vista progettuale ed enormemente pi\u00f9 affidabile in caso di avarie.\nLe successive versioni del Comet videro la sostituzione dei propulsori con i nuovi e pi\u00f9 efficienti Rolls-Royce Avon capaci sin dalle prime versioni di spinte quasi doppie rispetto ai Ghost, mentre va ricordato che i prototipi montavano, in aggiunta ai quattro turbogetti, due motori a razzo a combustibile liquido (anch'essi sviluppati dalla de Havilland, con il nome di Sprite, Folletto) che trovavano alloggiamento tra gli ugelli di scarico di ciascuna coppia di motori e che venivano impiegati nelle fasi di decollo oppure, all'occorrenza, alle quote pi\u00f9 elevate. Tali propulsori aggiuntivi non vennero per\u00f2 adottati negli esemplari di serie.\nPressurizzazione.\nTra le varie tecnologie impiegate per la prima volta in assoluto su un velivolo dalle dimensioni del Comet vi fu il sistema di pressurizzazione: esso si era gi\u00e0 visto su altri velivoli, ma quello progettato per il Comet raggiungeva pressioni doppie rispetto a qualsiasi altro impianto di pressurizzazione mai installato prima: esso come i moderni impianti utilizzati oggigiorno prelevava aria direttamente dai propulsori attingendola a valle dello stadio di compressione. Ci\u00f2 combinato alla propulsione a getto (che contrariamente al propulsore ad elica, migliora le proprie caratteristiche di efficienza all'aumentare della quota) permise di raggiungere quote molto pi\u00f9 elevate rispetto ai precedenti velivoli di linea, rendendo le trasvolate pi\u00f9 economiche e confortevoli per i passeggeri.\nImpiego operativo.\nIl 26 ottobre 1951 fu una giornata storica per l'aviazione: il Comet immatricolato G-ALYP fu il primo jet ad effettuare un volo di linea regolare (tra Londra e Johannesburg, via Roma).\nIl terzo segno nella storia dell'aviazione commerciale il Comet lo avrebbe lasciato il 4 ottobre 1958, completando il primo volo commerciale transatlantico compiuto da un jet, in anticipo di 22 giorni rispetto al primo Boeing 707 della Pan Am, aggiudicandosi quella che era divenuta una gara a tutti gli effetti.\nNel frattempo, purtroppo, si erano registrati altri eventi che avevano decisamente condizionato la vita operativa e gli sviluppi del quadrireattore britannico: in poco meno di 12 mesi tre incidenti ebbero come protagonista i Comet.\nVizi progettuali catastrofici e incidenti.\nLa prima avvisaglia si ebbe in fase di decollo da Roma quando, il 2 maggio 1952, un Comet (G-ALYZ) non riusc\u00ec a prendere il volo e sub\u00ec seri danni: in questa occasione non vi furono vittime, ma gli incidenti successivi non ebbero il medesimo epilogo. Ancora in fase di decollo un Comet della Canadian Pacific Airlines (CF-CUN) rimase completamente distrutto a Karachi, senza lasciare superstiti. Il 2 maggio 1953 (esattamente un anno dopo il primo volo di linea), un esemplare (G-ALYV) ebbe problemi in decollo da Calcutta e precipit\u00f2 causando 43 vittime. Il 10 gennaio 1954 un velivolo (G-ALYP), dopo essere decollato da Roma, precipit\u00f2 presso l'Isola d'Elba con 35 persone a bordo. La medesima sorte tocc\u00f2 ad un terzo aereo (G-ALYY) che, ancora una volta decollato da Roma, cadde nelle acque antistanti l'isola di Stromboli.\nFinalmente venne deciso di sospendere l'attivit\u00e0 dei Comet e quella che ne segu\u00ec divenne una delle pi\u00f9 approfondite indagini tecniche fino ad allora realizzate; il compito dei tecnici della de Havilland era ovviamente duplice: ricercare le cause di tanti incidenti e tentare (per quanto possibile) di ricostruire la fiducia nei confronti del loro velivolo, dissoltasi in un brevissimo lasso di tempo.\nLe inchieste e i test.\nIl 19 ottobre 1954, il governo britannico istitu\u00ec una commissione d'inchiesta sotto la guida di Lord Cohen al fine di esaminare le dinamiche e le cause della catena di incidenti. I test furono condotti dal direttore del RAE, Sir Arnold Hall, a Farnborough, il quale sin dall'inizio aveva ipotizzato che la causa principale potesse essere quella del progressivo indebolimento della fusoliera, iniziando cos\u00ec una serie di prove di pressione estensive volte a verificare lo stress sulle superfici dei pannelli di copertura. \nTali supposizioni furono confermate con il recupero e l'analisi di grosse sezioni di fusoliera dell'esemplare G-ALYP precipitato all'Isola d'Elba: dai rottami emerse infatti che le lacerazioni si propagavano dalle aperture di finestrini e antenne del sistema ADF.\nLa conferma arriv\u00f2 con i test condotti sull'esemplare G-ALYU il quale venne sottoposto a lunghe sessioni di sovra-pressurizzazioni in vasca ad acqua fino alla sua distruzione: i risultati rivelarono che se la maggior parte delle superfici della fusoliera rispondeva agli elevati stress in modo brillante (va ricordato che le nuove leghe con cui il Comet fu costruito furono un notevole passo in avanti nel campo dell'aviazione), negli angoli dei finestrini rettangolari lo stress metallico aveva valori tripli rispetto al resto della struttura. Questo fenomeno, noto come effetto intaglio, combinato al fatto che qualsiasi spigolo rappresenta un innesco di cricca, caus\u00f2 un lento e progressivo formarsi di micro-crepe all'interno delle lamiere, le quali ad un certo punto non pi\u00f9 capaci di sopportare lo stress della pressurizzazione, si laceravano violentemente causando la catastrofe.\nIl problema fu aggravato anche dal metodo di rivettatura: le cornici dei finestrini venivano infatti fissate alla struttura con la tecnica della rivettatura a pressione (punch-riveting): tale metodo prevedeva l'inserimento del rivetto direttamente nella lamiera, senza preforatura. A differenza quindi della rivettatura con preforatura, che prevede appunto la creazione di fori nelle lamiere tramite trapanatura prima che il rivetto venga messo in opera, questo metodo era un'ulteriore causa di riduzione dell'integrit\u00e0 delle componenti dei finestrini, dotandoli di fatto gi\u00e0 in fabbrica di inneschi di cricca a causa della irregolare natura del foro \u00aba pressione\u00bb. Inoltre in origine fu previsto prima l'incollaggio e poi la rivettatura di tali cornici, in fase di produzione per\u00f2 si salt\u00f2 la parte dell'incollaggio procedendo alla rivettatura diretta. Ci\u00f2 accadde anche per la finestrella in vetroresina delle antenne del sistema ADF.\nA partire dal Comet 2 i finestrini assunsero una forma ovale e le aperture per l'ADF vennero rinforzate, cambi\u00f2 anche il metodo di rivettatura. Resta tuttavia un mistero il motivo della forma squadrata di tali aperture sulla fusoliera di un velivolo come il Comet che impiegava il pi\u00f9 potente impianto di pressurizzazione all'epoca utilizzato.\nLa commissione Cohen concluse le indagini il 24 novembre 1954, riconoscendo comunque che corretti i difetti di progettazione il Comet era caratterizzato da un design senza dubbio solido e valido.\nOvviamente tutti gli esemplari delle versioni 1 e 1A fino ad allora realizzati vennero rinforzati e reimpiegati per programmi sperimentali (che non prevedevano passeggeri e che quindi non necessitavano di pressurizzazione della fusoliera) o, in diversi casi, distrutti. I pochi Comet 2 realizzati furono ricostruiti con aperture ovali o consegnati al Transport Command della RAF, mentre due furono impiegati dalla Rolls-Royce per prove sperimentali del Turbogetto Avon da installare (ironia della sorte) su uno dei concorrenti del Comet, il Sud Aviation Caravelle.\nRiprogettazione e ritorno in servizio.\nDalla seconda versione (che peraltro montava nuove prese d'aria e i nuovi Rolls-Royce Avon) il Comet torn\u00f2 lentamente sulla scena, anche se purtroppo l'immagine dell'azienda risent\u00ec fortemente degli errori commessi nella prima versione. Il successo ottenuto con la versione 4 port\u00f2 il Comet a percorrere nuovamente le rotte di tutti i continenti: un esemplare divenne addirittura il velivolo del re Sa'ud dell'Arabia Saudita.\nQuesto aereo, proveniente da Ginevra e diretto a Nizza con i bagagli del re, si schiant\u00f2 sul massiccio dell'Argentera (Cuneo) il 20 marzo 1963. Il ritrovamento dei rottami e delle 18 salme .\nGli ultimi due esemplari usciti dalle linee di montaggio vennero acquistati dalla Hawker Siddeley che li impieg\u00f2 come base per lo sviluppo del pattugliatore marittimo Nimrod."}
{"id": "1091309", "revid": "599013", "url": "https://it.wikipedia.org/wiki?curid=1091309", "title": "Irty\u0161", "text": "L'Irty\u0161 (rus. \u0418\u0440\u0442\u044b\u0448\u00a0; kaz. \u0415\u0440\u0442\u0456\u0441, \"Ertis\"\u00a0; tat. \u0418\u0440\u0442\u0435\u0448, \"\u0130rte\u015f\"\u00a0; cin. ) \u00e8 un fiume dell'Asia Centrale, il maggior affluente dell'Ob'.\nIl suo nome significa \"fiume bianco\"; ha lunghezza maggiore del fiume Ob' stesso, se misurata dalla sorgente al punto di confluenza. Il principale affluente dell'Irty\u0161 \u00e8 il fiume Tobol. L'Irty\u0161, unitamente all'Ob', forma uno dei maggiori bacini idrografici in Asia e nel mondo, che comprende gran parte della Siberia occidentale e dei monti Altaj.\nPercorso.\nIl fiume ha origine nella Cina nordoccidentale, dal versante meridionale della catena dell'Altaj mongolo.\nNel suo primo tratto (dalla sorgente al lago Zajsan nel Kazakistan) l'Irty\u0161 (chiamato \"Irty\u0161 nero\") attraversa il pedemonte meridionale dell'Altaj, percorrendo una valle piuttosto stretta; superato il lago Zajsan, ormai in territorio kazako, il fiume incontra gli sbarramenti idroelettrici situati presso Buchtarminsk e, dopo alcune centinaia di chilometri, \u00d6skemen.\nSuperata \u00d6skemen, la valle del fiume si allarga; il fiume attraversa l'arida steppa di Kulunda, ricevendo gli affluenti Kal'd\u017eir, Kur\u010dum, Narym, Buchtarma, Ul'ba, Uba dalla destra idrografica, Kyzylsu e \u010car dalla sinistra, e bagnando le importanti citt\u00e0 kazake di Semey (ex Semipalatinsk) e Pavlodar.\nEntrato in territorio russo, il fiume bagna la citt\u00e0 di Omsk nei pressi della confluenza da destra dell'affluente Om', a valle della quale entra nel piatto e paludoso bassopiano siberiano occidentale; riceve la Tara, nei pressi della cittadina omonima e, pi\u00f9 a valle, l'Uj, l'O\u0161a, il \u0160i\u0161, il Tuj e l'I\u0161im. La valle del fiume ha, in questo tratto, una larghezza media di circa 20 chilometri.\nDopo la confluenza con il Vagaj, il fiume presso Tobol'sk riceve il Tobol, uno dei suoi maggiori affluenti, e prende direzione settentrionale; riceve da destra il Turtas e la Dem'janka, e da sinistra la Konda, prima di sfociare nell'Ob' presso la citt\u00e0 di Chanty-Mansijsk.\nImportanza economica.\nLa maggior parte del fiume \u00e8 navigabile tra aprile e ottobre, quando la superficie non \u00e8 gelata, ed \u00e8 percorso da battelli per passeggeri e merci e da navi cisterna. La citt\u00e0 di Omsk ospita la sede della Compagnia di Navigazione del fiume Irty\u0161, di propriet\u00e0 statale, ed \u00e8 il pi\u00f9 grande porto fluviale della Siberia occidentale. Importanti centrali idroelettriche a \u00d6skemen (1952) e a Bachtarminsk (1959), vicino al confine tra il Kazakistan e la Cina sfruttano le acque dell'Irty\u0161. Il fiume alimenta il canale Irty\u0161-Karaganda che irriga le aride steppe del Kazakistan.\nPresso Chanty-Mansijsk \u00e8 attraversato dal ponte autostradale Drago rosso, inaugurato nel 2004.\nStoria.\nLe regioni rivierasche dell'Irty\u0161 furono occupate da cinesi, calmucchi e mongoli, fino all'arrivo dei russi verso la fine del XVI secolo. I russi completarono la conquista del bacino del fiume all'inizio del XIX secolo. Lungo il fiume Irty\u0161 e dintorni un gran numero di monumenti naturali, storici e monumenti architettonici, di cui le interessanti destinazioni turistiche.."}
{"id": "1091310", "revid": "1437331", "url": "https://it.wikipedia.org/wiki?curid=1091310", "title": "Palazzo reale di Madrid", "text": "Il Palazzo reale di Madrid, anche chiamato Palazzo d\u2019Oriente, riprendendo il nome della piazza sulla quale si affaccia ad est (un paradosso, perch\u00e9 il palazzo si trova nella zona pi\u00f9 occidentale della citt\u00e0), \u00e8 stata ed \u00e8 ancora oggi la residenza ufficiale della famiglia reale spagnola. Oggi il palazzo \u00e8 utilizzato esclusivamente per le cerimonie, le conferenze e gli atti ufficiali, dato che i monarchi vivono nel Palazzo della Zarzuela, situato alla periferia di Madrid.\nIl palazzo fu costruito nello stesso luogo dove sorgeva l'Alc\u00e1zar, fortezza musulmana del IX secolo edificata su ordine dell'emiro Mohamed I per difendersi dall'avanzata dei cristiani, divenuta nel XVI secolo palazzo reale dopo la decisione di stabilire a Madrid la capitale dell'Impero spagnolo; fu residenza della famiglia reale spagnola fino alla sua distruzione, causata da un terribile incendio avvenuto alla vigilia di Natale del 1734, ai tempi di Filippo V.\nLa ricostruzione del palazzo avvenne sotto la commissione dello stesso re di Spagna Filippo V, il quale ordin\u00f2 che il palazzo venisse ricostruito nello stesso luogo, ma che fosse fatto solo di pietra senza neanche un pezzo di legno (esclusi gli arredi) per evitare futuri incendi. L'incarico venne affidato a Filippo Juvarra, ma sar\u00e0 Sacchetti a proseguire il progetto dopo la morte di Juvarra. I lavori iniziarono nel 1735 e durarono ventisei anni. Il primo sovrano a stabilirsi nel palazzo fu Carlo III nel 1764.\nL'edificio, costituito da 3418 stanze che insistono su un'area di m\u00b2, \u00e8 la pi\u00f9 grande residenza reale d'Europa. \nCampo del Moro.\nCampo del Moro si estende da est a ovest, dalla facciata ovest del Palazzo Reale al Paseo de la Virgen del Puerto. Deve il suo nome al fatto che nel 1109 si stanzi\u00f2 in quella zona l'esercito moresco guidato dal condottiero arabo Ben Al\u00ec Jusuf. La realizzazione di quest'area verde risale all'epoca di Filippo IV, che vi fece piantare almeno 70 specie diverse di alberi; il terreno fu utilizzato inizialmente come terreno di caccia, fino al regno di Filippo V, sotto il quale i giardini iniziarono ad assumere le funzionalit\u00e0 che hanno tuttora. Diversi gli architetti e paesaggisti che furono incaricati di disegnare la struttura, aggiunsero decorazioni come statue fontane; nei giardini ci sono due famose statue: quella dei Tritoni e quella delle Conchiglie.\nLa zona in cui sorgono i giardini ha avuto nel tempo scopi diversi, inizialmente \u00e8 stata usata come accampamento militare, poi come parco in cui si svolgevano tornei per i cavalieri cristiani, alla fine del XIX, durante il regno di Isabella II, venne usata come parco giochi per bambini di sangue reale, nello stesso periodo venne ridisegnato all'inglese con sentieri sontuosi, erba e tratti boscosi, fontane e statue.\nIl parco venne definitivamente aperto al pubblico nel 1983.\nJardines de Sabatini.\nI Jardines de Sabatini, situati a nord, progettati negli anni '30 sul sito dove erano ubicate le scuderie reali. La costruzione dei giardini \u00e8 terminata dopo la guerra civile. La sua funzione di estensione architettonica e ornamentale del palazzo reale \u00e8 stata enfatizzata quando vennero collocate delle sculture che inizialmente erano destinate a decorare il cornicione del palazzo.\nPlaza de la Armer\u00eda.\nAl piano terra, sui due lati opposti di Plaza de la Armer\u00eda (nella quale si svolge quasi ogni primo mercoled\u00ec di ciascun mese a mezzogiorno il cambio della guardia), si trovano:\nLa facciata principale, nella parte superiore, ha due grandi statue vicino allo scudo di Spagna che rappresentano due re visigoti Recaredo II e Ervigio, anche se alla base delle due sculture sono indicati nomi differenti. Anche nel resto della piazza sono presenti sculture di re visigoti.\nLe sale.\nLo scalone principale in marmo, adiacente alla statua di Carlo III nelle vesti di imperatore romano, conduce al piano nobile. Venne progettato dal Sabatini, e vanta un affresco nella volta raffigurante \"La monarchia spagnola che rende omaggio alla Religione\", opera di Corrado Giaquinto.\nLa prima sala, quella degli Alabarderos, con pregevoli opere di artisti italiani: nella volta un affresco del Tiepolo raffigurante \"l'Apoteosi di Enea\" mentre alle pareti ci sono alcuni arazzi e dei dipinti di Luca Giordano.\nSegue il Sal\u00f3n de Columnas (Salone delle Colonne) nella quale \u00e8 presente un affresco del Giaquinto, una serie di arazzi tessuti a Bruxelles su cartoni di Raffaello raffigurano gli \"Atti degli Apostoli\", e alcune sculture barocche raffiguranti dei personaggi dell'Impero Romano e Carlo V. Inoltre questa stanza \u00e8 stata anche scenario di importanti avvenimenti, tra cui la firma dell\u2019Atto di adesione della Spagna alla Comunit\u00e0 Economica Europea nel 1986 o, pi\u00f9 recentemente, l\u2019atto di abdicazione di Re Juan Carlos a favore del figlio; e durante i primi anni di vita del palazzo, in questo salone, ogni Gioved\u00ec Santo i reali celebravano il \"\u201cLavatorio y comida de los pobres\u201d\", evento in cui davano da mangiare e lavavano i piedi a 25 poveri, di fronte alle pi\u00f9 alte autorit\u00e0 di Spagna.\nLe sale che portano agli appartamenti di Carlo III prendono il nome da Mattia Gasparini, l'artista napoletano che ne cur\u00f2 la decorazione.\nSi inizia dalla Saleta de Gasparni, usata da Carlo III come sala da pranzo a cui segue l'anticamera, con 4 quadri di Goya che ritraggono Carlo IV e Maria Luisa. La stanza successiva \u00e8 la camera da letto di Carlo III, seguita dalla Stanza di passaggio di Carlo III contenente un arazzo del Goya, olio su tela, \"The boar hunt\" (La caccia al cinghiale) e ritratti di Ferdinando VII e la sua quarta moglie Maria Cristina di Borbone.\nPi\u00f9 avanti si trova la Sala di Carlo III. In origine camera da letto di Carlo III; mostra un ritratto del re in cui indossa il mantello del suo ordine, dipinto da Mariano Salvador Maella; un lampadario francese del XIX secolo nella forma di un fleur-de-lis, e l'affresco dipinto da Vincente L\u00f3pez, allegoria dell'istituzione dell'ordine di Carlo III, del 1828.\nLa stanza successiva \u00e8 la Sala de porcelana avente alle pareti numerose maioliche, raffiguranti cherubini e ghirlande, eseguite dalla manifattura del Buen Retiro e un grande planetario. Era la sala destinata agli uomini fumatori, mentre le donne parlavano e mangiavano cioccolatini nella vicina Stanza Gialla contenente una cassettiera del XVIII secolo e delle sedie comunemente indicate con il nome sillas de Peineta a causa della loro somiglianza con un pettine ornamentale.\nSegue la sala del Comedor de Gala o Salone del banchetto (Sala da pranzo da gala), luogo ufficiale per il banchetti di corte, la quale, con una lunga tavolata apparecchiata riusciva a ospitare fino a 140 invitati. Questa grande sala banchetti e questa grande sala da ballo sono state create nel 1879 su ordine di Alfonso XII unendo tre sale appartenenti alla regina, la moglie di Carlo III, Maria Amalia di Sassonia. \u00c8 degno di nota per i magnifici arazzi fiamminghi del XVI secolo, in porcellana francese e cinese e 15 lampadari di cristallo. \u00c8 ancora usato tutt'oggi dal re e dalla regina per i banchetti di Stato.\nLa stanza successiva dispone di un centro tavola di pietre dure, smalto e bronzo dorato, creato dall'orafo romano Luigi Valadier. Risalgono ai primi anni del XIX secolo i decori da tavolo in bronzo di Pierre-Philippe Thomire. Fatti di pietre dure e stucchi realizzato dai laboratori reali durante il periodo di Carlo IV.\nLa stanza del argenteria mostra argenteria e oggetti dorati che arrivano dal XIX secolo fino ai primi del XX secolo, mentre la camera di vetro e porcellana espone servizi da cena in porcellana e bicchieri di diversa provenienza datati dal XVIII al XX secolo.\nLa Galleria fornisce ai membri della famiglia reale l'accesso ai rispettivi appartamenti. Lo stile barocco classico sereno del cortile del principe si pu\u00f2 ammirare dalle finestre panoramiche.\nLa Sala de Relojos, con molti orologi, di cui alcuni molto preziosi. Nelle sale successive ci sono piatti, pezzi di argenteria e molti strumenti musicali tra cui alcuni rarissimi \"Stradivari\" e una bellissima chitarra del 1796 tutta decorata di madreperla.\nLa Real Capilla \u00e8 situata nel cuore del lato nord del piano nobile del palazzo ed \u00e8 accessibile dalle gallerie che circondano il cortile. La pianta \u00e8 circolare e contiene splendide decorazioni in marmo e ad affresco del Giaquinto.\nIl Cam\u00f3n (balcone chiuso) dispone di una vista della scala principale, consentendo di osservare da una prospettiva differente l'affresco sul soffitto dipinto dal Giaquinto.\nL\u2019Anticamera Ufficiale conserva ritratti di Carlo III, Alfonso XIII e Victoria Eugenia, i primi e gli ultimi monarchi vissuti nel Palazzo.\nL\u2019Anticamera della regina conserva arazzi tessuti al Real F\u00e1brica de Tapices de Santa B\u00e1rbara nel XVIII secolo. L'affresco sul soffitto rappresenta il potere della monarchia spagnola e fu dipinto dal Tiebolo.\nIl Sal\u00f3n del Trono conserva ancora l'arredamento datogli da Carlo III con mobili dorati in stile rococ\u00f2 (realizzati a Napoli, dove Carlo III regnava) pareti rivestite da velluto e orologi di fattura inglese e svizzera. Gli specchi, enormi e costosissimi per l'epoca, furono realizzati dalla Real F\u00e1brica de La Granja mentre i lampadari provengono da Venezia, cos\u00ec come i quattro Leoni dorati che difendono i due troni color oro e scarlatto, riproduzioni di quelli di Carlo V. Gli affreschi sono del Tiepolo e rappresentano l'Allegoria della Monarchia Spagnola. Inoltre la sala ospita alcune statue che erano presenti nell\u2019Alcazar (la fortezza che precedentemente insisteva su questo territorio)."}
{"id": "1091311", "revid": "16066", "url": "https://it.wikipedia.org/wiki?curid=1091311", "title": "Portonovo di Ancona", "text": ""}
{"id": "1091315", "revid": "108764000", "url": "https://it.wikipedia.org/wiki?curid=1091315", "title": "Taseq Ammalortoq", "text": "Il Taseq Ammalortoq \u00e8 un lago della Groenlandia. Si trova presso il Mare del Labrador, a 160\u00a0m sul mare, a 60\u00b051'N 45\u00b013'O, ed \u00e8 alimentato da un ruscello che scende da nord; appartiene al comune di Kujalleq."}
{"id": "1091318", "revid": "767487", "url": "https://it.wikipedia.org/wiki?curid=1091318", "title": "Michel Hidalgo", "text": "\u00c8 considerato l'artefice della rinascita del calcio francese a partire dalla seconda met\u00e0 degli anni settanta del XX secolo e il teorico di un gioco dinamico e offensivo (il cosiddetto \"calcio champagne\") che impose all'attenzione del mondo sportivo la giovane squadra transalpina, che sotto la guida di Hidalgo vinse il giocato in casa.\nBiografia.\nDi padre spagnolo, operaio metallurgico, e madre parigina, nasce a Leffrinckoucke, a 15\u00a0km dal confine con il Belgio, nel Nord-Passo di Calais.\n\u00c8 morto il 26 marzo 2020 nella sua casa di Marsiglia dopo una malattia.\nCarriera.\nCalciatore.\nCresce in Normandia, dove si avvicina al calcio. Nel ruolo di centrocampista vince il campionato iuniores della Normandia nel 1952 nelle file dell'US Normande, prima di passare al , in cui milita per due stagioni, dal 1952 al 1954. In seguito veste per tre anni la maglia dello , con cui vince il titolo nazionale nel 1954-1955 gioca la finale della Coppa dei Campioni 1955-1956 persa per 4-3 contro il , partita in cui realizza una rete. Passato al nel 1957, vi rimane fino al 1966, vincendo due titoli nazionali e due Coppe di Francia.\nNella nazionale francese conta una presenza, ottenuta nel 1962 in amichevole contro l'.\nAllenatore.\nDal 1964 al 1969 \u00e8 presidente dell'UNFP, il sindacato francese dei calciatori, alla cui testa succede a Just Fontaine.\nInizia la carriera di allenatore guidando la squadra riserve del nel 1967 e poi ricoprendo il ruolo di allenatore-giocatore del Menton dal 1968 al 1969.\nIl 27 marzo 1976 viene nominato commissario tecnico della nazionale francese al posto di \u0218tefan Kov\u00e1cs, di cui era stato per altro assistente. La nazionale transalpina \u00e8 reduce da un periodo di magra, avendo mancato la qualificazione a tutti i grandi tornei internazionali degli ultimi anni. Al mondiale di , primo torneo sotto la guida di Hidalgo, la squadra patisce l'eliminazione al primo turno, ma mostra dei progressi nel gioco e le qualit\u00e0 di giovani calciatori, tra cui soprattutto Michel Platini, la stella dei \"Bleus\". Il tecnico rimane in sella anche per il mondiale di , in cui la nazionale francese arriva in semifinale, dove viene sconfitta dalla ai tiri di rigore dopo una spettacolare partita durante la quale la Francia riesce a portarsi in vantaggio per 3-1. Dopo aver subito la rimonta tedesca, la squadra di Hidalgo perde, tuttavia, per 5-4 ai tiri dal dischetto e chiude al quarto posto, sconfitta dalla nella finale di consolazione.\nHidalgo raggiunge il culmine della propria carriera di commissario tecnico della nazionale francese nel 1984, quando guida la squadra alla vittoria del campionato europeo giocato in casa. La Francia, al primo alloro internazionale, in mostra un gioco brillante e, grazie soprattutto alle prestazioni di Platini, dimostra una netta superiorit\u00e0 rispetto alle contendenti.\nDopo il trionfo, cede le redini della nazionale ad Henri Michel e passa a ricoprire il ruolo di direttore tecnico della nazionale, carica che ricopre sino al 1986, quando viene chiamato come manager all'Olympique Marsiglia."}
{"id": "1091319", "revid": "228587", "url": "https://it.wikipedia.org/wiki?curid=1091319", "title": "Mario Cappelli", "text": "Biografia.\nFiglio del lapicida pratese Alcide, studi\u00f2 all'Istituto d'arte fiorentino con Libero Andreotti.\nIl suo primo successo nazionale fu la vittoria ai Littoriali di Venezia del 1936 con una scultura allegorica a tutto tondo ispirata al tema del risparmio.\nAmico e compagno di studi di artisti quali Oscar Gallo, Quinto Martini e Sergio Fiaschi, oper\u00f2 intensamente nella sua citt\u00e0 natale, sia come scultore che come lapicida, distinguendosi nelle opere pi\u00f9 impegnative per un linguaggio di classica essenzialit\u00e0.\nSoldato sul fronte balcanico, dopo l'8 settembre del 1943 partecip\u00f2 alla lotta di liberazione nella Divisione Italiana Partigiana Garibaldi."}
{"id": "1091321", "revid": "30297", "url": "https://it.wikipedia.org/wiki?curid=1091321", "title": "Unione Sportiva Vibonese", "text": ""}
{"id": "1091324", "revid": "15756", "url": "https://it.wikipedia.org/wiki?curid=1091324", "title": "Battaglia della baia di Chemulpo", "text": "La battaglia della baia di Chemulpo (coreano: \uc81c\ubb3c\ud3ec\ud574\uc804, \"Chemulpo hae jun\", giapponese: \u4ec1\u5ddd\u6c96\u6d77\u6226, \"Jinsen'oki kaisen\", russo: \u0411\u043e\u0439 \u0432 \u0437\u0430\u043b\u0438\u0432\u0435 \u0427\u0435\u043c\u0443\u043b\u044c\u043f\u043e) fu una delle prime battaglie navali della guerra russo-giapponese (1904-1905). Si svolse il 9 febbraio 1904 al largo delle coste dell'attuale Inchon, in Corea.\nAntefatti.\nLe fasi iniziali della guerra si aprirono con l'attacco preventivo della Marina imperiale giapponese contro la Flotta Russa del Pacifico basata a Port Arthur, Vladivostok e a Chemulpo (ora parte di Inchon, Corea. Il comando delle operazioni di Chemulpo venne affidato al contrammiraglio Ury\u016b Sotokichi, con sei incrociatori e 2.500 soldati.\nChemulpo era anche strategicamente importante perch\u00e9 era il porto principale di Seul, la capitale coreana, ed era anche la strada di invasione principale utilizzata dalle forze giapponesi nella prima guerra sino-giapponese del 1894. Comunque Chemulpo poneva diverse sfide tattiche, sia agli attaccanti, che ai difensori, a causa delle sue vaste ondate di marea, delle paludi estese e dei canali, stretti e contorti.\nL'incrociatore protetto \"Chiyoda\" era stato di base a Chemulpo nei 10 mesi passati, tenendo d'occhio l'incrociatore corazzato \"Varyag\" e la vecchia cannoniera \"Korietz\", anch'esse con base a Chemulpo per curare gli interessi russi.\nIl mattino dell'8 febbraio 1904 il \"Chiyoda\" si incontr\u00f2 con lo squadrone dell'ammiraglio Uryu fuori dall'ingresso a Chemulpo e riport\u00f2 che diverse navi da guerra neutrali si trovavano all'ancora, incluse: HMS \"Talbot\" (Regno Unito), \"Pascal\" (Francia), \"Elba\" (Italia) e USS \"Vicksburg\" (Stati Uniti d'America). Uryu ragion\u00f2 che se i russi fossero rimasti all'ancora in mezzo a navi neutrali non avrebbero potuto attaccare i suoi trasporti, mentre se fossero uscite a dar battaglia disponeva di vaste forze per combatterle. D'altra parte era contro la legge internazionale attaccare i russi mentre erano ancorati in un porto neutrale.\nAllo stesso tempo richiese ai capitani del \"Talbot\", del \"Pascal\" e dell\"Elba\" di spostare il loro punto di ancoraggio, promettendo che non ci sarebbero stati attacchi prima delle 16:00. La nave statunitense, \"Vicksburg\" era gi\u00e0 ancorata sufficientemente distante.\nLa battaglia.\nL'ammiraglio Uryu ordin\u00f2 agli incrociatori \"Chiyoda\", \"Takachiho\", \"Asama\" e alle torpediniere di risalire il canale con i trasporti truppe per cominciare immediatamente gli sbarchi, mentre gli incrociatori \"Naniwa\", \"Niitaka\" e \"Akashi\" furono tenuti in riserva. Tre torpediniere presero riparo vicino alla fiancata opposta del \"Niitaka\".\nAlle 18:00 dell'8 febbraio 1904 i trasporti truppe giapponesi gettarono ancora a Chemulpo a fianco dei russi e iniziarono a sbarcare quattro battaglioni di soldati della 12\u00aa Divisione di Fanteria, continuando l'operazione anche nella notte. Con stupore dei tesi giapponesi la \"Varyag\" e la \"Korietz\" non intrapresero alcuna azione. Lo sbarco fu completato alle 03:00 del 9 febbraio e tutte le navi da guerra e i trasporti si ritirarono dal porto, eccetto che per la \"Chiyoda\".\nQuest'ultima consegn\u00f2 una lettera al \"Varyag\" avvisandolo che esisteva uno stato di guerra tra l'Impero del Giappone e quello Russo e dando un ultimatum ai russi che richiedeva di lasciare il porto entro mezzogiorno. Le navi neutrali vennero avvisate di tenersi fuori da ogni conflitto che potesse verificarsi. A mezzogiorno un ufficiale del \"Talbot\" si rec\u00f2 alla \"Naniwa\" per declinare la richiesta di cambiare ancoraggio, sulla base del fatto che Chemulpo fosse un porto neutrale, ma i vascelli neutrali non avrebbero comunque fornito protezione o assistenza alla \"Varyag\".\nRifiutando i consigli di arrendersi alle 11:00 del 9 febbraio, la \"Varyag\" tent\u00f2 di fuggire in mare aperto ma venne duramente colpito alla centrale di tiro a ad un torrione corazzato, oltre che allo scafo che inizi\u00f2 ad imbarcare acqua.\nIncapace di sganciarsi dallo squadrone giapponese a met\u00e0 pomeriggio la \"Korietz\" e il gravemente danneggiato \"Varyag\" tornarono al porto di Chemulpo alle 13:15, dove entrambi si rifugiarono vicino alle navi da guerra neutrali. Alle 16:00 la \"Korietz\" venne affondata dal suo equipaggio, facendo esplodere due magazzini di polvere. Alle 18:10 il \"Varyag\" incendiato e con una falla, si capovolse di babordo e affond\u00f2. Vennero inviati degli uomini sul trasporto russo \"Sungari\", che era rimasto in porto durante la battaglia, per incendiarlo e impedire che cadesse in mani giapponesi.\nEsito.\nLa battaglia fu una vittoria militare giapponese. Le perdite russe a bordo della \"Varyag\" furono pesanti, i feriti pi\u00f9 gravi furono curati nell'ospedale della Croce Rossa di Chemulpo. Gli equipaggi russi, eccetto i feriti gravi, tornarono in Russia a bordo di navi neutrali e furono trattati come eroi. La \"Varyag\" venne successivamente recuperata dai giapponesi e reimmessa in servizio con il nome di Soya (dal nome del promontorio pi\u00f9 meridionale di Hokkaid\u014d), fino alla sua restituzione il 22 marzo 1916 in virt\u00f9 dell'alleanza russo-giapponese durante la prima guerra mondiale."}
{"id": "1091331", "revid": "1810027", "url": "https://it.wikipedia.org/wiki?curid=1091331", "title": "Francesco Nenci", "text": "Biografia.\nSi form\u00f2 prima a Citt\u00e0 di Castello, poi all'Accademia di Belle Arti di Firenze, dove ebbe come maestro, tra gli altri, Pietro Benvenuti.\nNel 1812-1813 vinse un pensionato a Roma, dove frequent\u00f2 artisti di diverse correnti, dal purismo al neoclassicismo (come il Thorvaldsen).\nTra le sue commissioni pi\u00f9 importanti vi furono gli affreschi in Palazzo Pitti per il Granduca Ferdinando III di Toscana, dove decor\u00f2 assieme ad altri artisti la \"Sala di Ulisse\" (1833). Lavor\u00f2 anche per la Villa di Poggio Imperiale e per la Basilica di San Francesco di Paola di Napoli (dove si conserva un \"Martirio di Sant'Irene\" del 1832)."}
{"id": "1091333", "revid": "767487", "url": "https://it.wikipedia.org/wiki?curid=1091333", "title": "G\u00f6pfersdorf", "text": "G\u00f6pfersdorf \u00e8 un comune della Germania di 236 abitanti situato nel circondario dell'Altenburger Land in Turingia.\nStoria.\nFino al 2018 il comune di G\u00f6pfersdorf era parte della Verwaltungsgemeinschaft Wieratal; da tale data il comune di Nobitz assunse il ruolo di \"comune sussidiario\" (\"Erf\u00fcllende Gemeinde\") nei confronti di G\u00f6pfersdorf."}
{"id": "1091338", "revid": "78273", "url": "https://it.wikipedia.org/wiki?curid=1091338", "title": "Litorale Cilentano", "text": ""}
{"id": "1091339", "revid": "486946", "url": "https://it.wikipedia.org/wiki?curid=1091339", "title": "Ruroni Kenshin", "text": ""}
{"id": "1091345", "revid": "94902", "url": "https://it.wikipedia.org/wiki?curid=1091345", "title": "Zambato", "text": ""}
{"id": "1091348", "revid": "106908", "url": "https://it.wikipedia.org/wiki?curid=1091348", "title": "Fiat Polski 125P", "text": ""}
{"id": "1091350", "revid": "124817954", "url": "https://it.wikipedia.org/wiki?curid=1091350", "title": "Marketing sociale", "text": "Secondo gli studi di Philip Kotler, il marketing sociale pu\u00f2 definirsi come l'utilizzo delle strategie e delle tecniche del marketing per influenzare un gruppo target ad accettare, modificare o abbandonare un comportamento in modo volontario, al fine di ottenere un vantaggio per i singoli individui o la societ\u00e0 nel suo complesso.\nOrigine del termine.\nIntrodotto nel 1971, il marketing sociale trova le proprie radici in molteplici discipline (es. la psicologia, la sociologia, l'antropologia, le teorie economiche e della comunicazione) che contribuiscono a esaminare e comprendere cosa determina il comportamento umano, inteso quale risultante di fattori ambientali, sociali e individuali.\nNella realizzazione pratica di progetti di marketing sociale, l'utilizzo integrato di molteplici leve (marketing mix: prodotto, prezzo, comunicazione, canali di distribuzione e partner) crea opportunit\u00e0 concrete affinch\u00e9 gli individui e le collettivit\u00e0 scelgano in modo responsabile e consapevole comportamenti favorevoli alla tutela del benessere fisico, sociale e psicologico. Il ricorso alla sola comunicazione quale leva per il cambiamento dei comportamenti non pu\u00f2 pertanto essere identificato come attivit\u00e0 di marketing sociale, ma ad esempio come \u201ccomunicazione sociale\u201d.\nNonostante utilizzi principi e tecniche del marketing (es. rapporto di scambio costi/benefici, attenzione ai destinatari, concetto di marketing mix), il marketing sociale \u00e8 profondamente diverso da quello commerciale per valori e finalit\u00e0. Nel marketing commerciale si ricerca un vantaggio economico per chi vende (ovvero per chi attua l'iniziativa), mentre nel marketing sociale l'obiettivo primario \u00e8 ottenere un beneficio - sociale, di salute - per i destinatari del progetto. Allo stesso modo, strategie di 'societal marketing' o 'cause-related marketing' attuate da soggetti profit possono creare un contesto favorevole alla promozione di benefici sociali, ma integrano tale obiettivo in un pi\u00f9 ampio progetto di impresa, senza identificarlo come unico scopo.\nIl marketing sociale per la salute.\nIl marketing sociale suscita oggi un interesse crescente nella prevenzione e promozione della salute, intervenendo sulle barriere di tipo ambientale, socio-economico e personale che rendono pi\u00f9 difficoltoso mettere in atto sani stili di vita. In tale ambito si pone a fianco delle tradizionali attivit\u00e0 di promozione della salute, quali comunicazione sociale, educazione alla salute, leggi.\nA livello internazionale, tra i centri di eccellenza che approfondiscono tale ambito di applicazione del marketing sociale, si citano i CDC (Centers for Disease Control and Prevention - Atlanta), Health Canada e il National Social Marketing Centre inglese.\nUna specifica attivit\u00e0 di studio e raccolta di iniziative in questo campo \u00e8 svolta in Italia dall'Area di ricerca \u201cMarketing Sociale e Comunicazione per la salute\u201d \u2013 Associazione Comunicazione Pubblica.\nEsperienze.\nNel campo della prevenzione e promozione della salute si registrano numerose esperienze nazionali e internazionali che hanno applicato i principi del marketing sociale.\nAlcuni esempi:\nPer valorizzare e condividere le esperienze di promozione della salute realizzate tramite l'utilizzo del marketing sociale, in Italia \u00e8 stato attivato il concorso \u201cMarketing per la salute\u201d."}
{"id": "1091351", "revid": "106908", "url": "https://it.wikipedia.org/wiki?curid=1091351", "title": "Fiat 125P", "text": ""}
{"id": "1091352", "revid": "110157", "url": "https://it.wikipedia.org/wiki?curid=1091352", "title": "Val di Mello", "text": "La val di Mello \u00e8 una valle laterale della val Masino in provincia di Sondrio. Fa parte del comune di Val Masino.\nDescrizione.\nL'origine del nome \u00e8 da ricercarsi nel paese di Mello, comune non contiguo alla valle, in quanto posizionato circa 20\u00a0km pi\u00f9 a Ovest, sulla Costiera dei C\u00e9ch, i cui abitanti (\"melat\") fin dai secoli passati hanno diritto di pascolo in questa valle.\nLa Val di Mello inizia dal paese di San Martino e termina contro il gruppo del monte Disgrazia, precisamente contro la sua anticima o Monte Pioda, anche se la vetta del Monte Disgrazia risulta visibile al di l\u00e0 della cresta spartiacque.\nIl versante sinistro orografico della val di Mello, che \u00e8 grossolanamente orientata da ovest a est, risulta quindi esposto a nord e ombroso ed \u00e8 caratterizzato da valloni brevi e molto ripidi, molto selvaggi e poco frequentati da escursionisti ed arrampicatori.\nIl versante opposto, in pieno sole, presenta invece alcuni grandi valloni secondari, a partire dalla testata la val Cameraccio, la val Torrone, la val di Zocca, la val Qualido e la val del Ferro, caratterizzati da stupende pareti rocciose, spettacolari circhi morenici e pianori alternati a salti percorsi da cascate.\nAttualmente i fenomeni glaciali sono molto ridotti all'estremit\u00e0 superiore dei circhi ed i piccoli ghiacciai rimasti, tranne qualche eccezione, sono poco pi\u00f9 che nevai perenni.\nUn famoso sentiero in quota, detto \"sentiero Roma\", proveniente e terminante in valli adiacenti, collega le testate dei grandi valloni secondari con un percorso escursionistico certamente tra i pi\u00f9 spettacolari delle Alpi.\nMa l'aspetto pi\u00f9 caratteristico di tutta la valle e delle sue valli laterali \u00e8 l'enorme estensione delle pareti rocciose che si presentano lisce, chiare e luminose e creano un paesaggio estremamente particolare spingendosi dalle pi\u00f9 alte vette, che superano i tremila metri, fino a lambire il fondovalle al di sotto dei mille metri di quota. La natura litologica della zona, in gran parte caratterizzata da una roccia granitoide detta ghiandone, molto compatta ed idonea all'arrampicata, unita appunto all'estensione delle pareti rocciose, fanno della val di Mello una delle destinazioni scelte dagli arrampicatori.\nLe sue caratteristiche la rendono una meta appetibile per escursionisti, alpinisti e amanti della montagna.\nRiserva naturale.\nNel gennaio 2009 la Regione Lombardia ha riconosciuto la Val di Mello come riserva naturale, divenendo cos\u00ec l'area protetta pi\u00f9 vasta della Lombardia.\nLa riserva consiste di due zone: una riserva \"integrale\" e una \"zona speciale\".\nLa riserva integrale si estende sulla sinistra orografica e l'accesso \u00e8 possibile solo per il personale forestale autorizzato. Sulla destra orografica invece si estende la zona protetta speciale che include anche piccoli siti rurali abitati e le valli adiacenti, come la Val del Ferro. \u00c8 possibile entrare con la propria autovettura nella zona speciale solo in certi periodi dell'anno. Durante il periodo estivo bisogna obbligatoriamente lasciare l'automobile nel comune di San Martino (il paese pi\u00f9 alto della Val Masino, situato all'imbocco della Val di Mello). Nonostante il sentiero che da San Martino si svolge a fondovalle sia praticamente piano e alla portata di tutti, \u00e8 comunque presente un servizio di bus navetta che permette di raggiungere la fine della strada carrozzabile che entra nella riserva naturale.\nAll'interno della riserva speciale sono comunque presenti alcune attivit\u00e0 turistiche di alloggio e ristoro, che per\u00f2 devono comunque sottostare ai criteri di turismo sostenibile sanciti da varie delibere comunali e provinciali.\nSito d'arrampicata.\nLa Val di Mello \u00e8 un importante sito d'arrampicata per il bouldering e le vie lunghe su roccia di granito.\nVie lunghe.\nSono presenti una ventina di pareti, tra le pi\u00f9 conosciute:\nBouldering.\nSui massi della Val di Mello sono tracciati pi\u00f9 di 2000 passaggi. Ogni anno vi si disputa un raduno internazionale di bouldering, il Melloblocco.\nPunti d'appoggio.\nNella valle ci sono diverse strutture che possono essere usate come punto d'appoggio per le attivit\u00e0 escursionistiche e alpinistiche:"}
{"id": "1091354", "revid": "842", "url": "https://it.wikipedia.org/wiki?curid=1091354", "title": "Teoria della Pertinenza", "text": ""}
{"id": "1091356", "revid": "287204", "url": "https://it.wikipedia.org/wiki?curid=1091356", "title": "Night of the Living Dead (Misfits)", "text": "Night Of The Living Dead \u00e8 il terzo EP e la quarta pubblicazione dei Misfits. Pubblicato il 31 ottobre 1979 allo show di Halloween all'Irving Plaza di New York, per l'etichetta di propriet\u00e0 della band, Plan 9 Records, con il numero di catalogo PL1011.\nLa canzone che d\u00e0 il titolo all'album, \"Night Of The Living Dead\", \u00e8 basato sull'omonimo film horror del 1968, \"La notte dei morti viventi\". Curiosamente, nonostante esistesse un film d'azione del 1969 con il titolo \"Where Eagles Dare\", la canzone con lo stesso nome non \u00e8 basata su di esso. La terza canzone, \"Rat Fink\", \u00e8 una cover della canzone di Allan Sherman dell'album del 1963, \"My Son, The Nut\". Questa \u00e8 l'unica cover registrata in studio finch\u00e9 Glenn Danzig \u00e8 stato membro della band.\n\"Rat Fink\" \u00e8 stata poi pubblicata su \"Collection II\" del 1995, mentre tutte e tre le tracce sono disponibili nel \"Box Set\" (1996).\nQuesto EP ha avuto una sola stampa su 2000 copie in vinile. Un inserto \u00e8 stato incluso, anche se non in tutte le copie, per la prima volta, per il fan club, Fiend Club.\nTracce.\nTutte le tracce scritte da Glenn Danzig, tranne \"Rat Fink\"."}
{"id": "1091358", "revid": "838137", "url": "https://it.wikipedia.org/wiki?curid=1091358", "title": "Romolo Molaroni", "text": "Biografia.\nNacque a Pesaro il 2 luglio 1858 da una famiglia benestante originaria di Verucchio.\nFu ordinato sacerdote nel 1881 e tre anni dopo fu nominato parroco di Novilara, in provincia di Pesaro, dove rimase sino al 1899.\nFu appassionato ricercatore storico, specialmente nel campo religioso e si dedic\u00f2 alla lettura di antichi inventari e memoriali. Nel 1899 divenne canonico della cattedrale di Pesaro svolgendo incarichi che lo fecero diventare prevosto e rettore del seminario di Pesaro.\nIl 16 dicembre 1909 fu nominato deputato della Congregazione Olivieri di Pesaro, incarico che detenne sino alla morte.\nNel 1916 fu nominato vescovo di Macerata e Tolentino.\nMor\u00ec improvvisamente ad Acquasanta Terme il 14 agosto 1919.\nGenealogia episcopale.\nLa genealogia episcopale \u00e8:"}
{"id": "1091360", "revid": "767487", "url": "https://it.wikipedia.org/wiki?curid=1091360", "title": "Cartilagine del setto", "text": "La cartilagine del setto nasale \u00e8 una cartilagine principale del naso, costituita di cartilagine ialina. \u00c8 una lamina quadrilatera irregolare, impari e mediana disposta sagittalmente. Le due facce laterali determinano la divisione tra le fosse nasali destra e sinistra (insieme al vomere e alla lamina perpendicolare dell'etmoide). \nIl margine postero-superiore si articola con la lamina perpendicolare dell'etmoide, quello postero-inferiore s'incunea in una doccia sul margine anteriore del vomere. Il margine antero-superiore continua la sutura internasale delle ossa nasali e delle due cartilagini laterali; infine il margine antero-inferiore, breve e arrotondato, \u00e8 interposto tra le cartilagini alari.\nTra la porzione anteriore del margine postero-inferiore della cartilagine del setto e il vomere pu\u00f2 trovarsi anche la cartilagine vomero-nasale."}
{"id": "1091363", "revid": "6923", "url": "https://it.wikipedia.org/wiki?curid=1091363", "title": "Freya Stark", "text": "\u00c8 famosa per le sue esplorazioni in Medio Oriente, le sue opere letterarie e il suo lavoro di cartografia. Non solo fu una delle prime donne occidentali a viaggiare nel Deserto Arabico, ma esplor\u00f2 anche aree in cui pochi europei, e soprattutto donne sole, erano stati.\nFu nominata Dama dell'Ordine dell'Impero Britannico (DBE - \"Dame Commander of the Order of the British Empire\").\n\u00c8 considerata la caposcuola del moderno travel writing.\nBiografia.\nFiglia primogenita di Flora e Robert Stark, cugini di primo grado ed entrambi pittori dallo stile di vita dinamico, nacque settimina a Parigi durante un viaggio dei genitori.\nFreya Stark \u00e8 famosa per i viaggi in Medio Oriente, che intraprese a trentaquattro anni e la accompagnarono fino alla vecchiaia. Si occup\u00f2 di cartografia, archeologia e durante la seconda guerra mondiale lavor\u00f2 per il governo britannico. Mor\u00ec centenaria ad Asolo (Treviso), borgo medioevale che inizi\u00f2 a frequentare da bambina (qui risiedeva una piccola comunit\u00e0 di inglesi, tra i quali il pittore Herbert Young, amico dei genitori e figura di riferimento per lei e la sorella Vera), e che divenne in seguito il suo buen retiro.\n\u00c8 stata una delle pi\u00f9 grandi viaggiatrici del Novecento, oltre che la caposcuola del \"travel writing\" e una delle icone pi\u00f9 importanti della libert\u00e0 e dell'emancipazione femminile. I luoghi che la Stark attravers\u00f2 erano zone \"calde\", a cui dedic\u00f2 puntuali e appassionate descrizioni.\nHa redatto un'autobiografia in quattro volumi, coprendo il periodo dal 1893 al 1946: \"Traveller\u2019s prelude\" (1950), che ripercorre gli anni dal 1893 al 1927, \"Beyond Euphrates. Autobiography 1928 - 1933\" (1951), \"The coast of incense\" (1953), relativo agli anni dal 1933 al 1939, e \"Dust in the Lion's Paw. Autobiography 1939-46\" (1961), non ancora tradotti in italiano. La sua produzione letteraria \u00e8 tuttavia molto pi\u00f9 ampia e consta di trenta opere, a cui devono aggiungersi numerosi articoli e alcune raccolte di lettere.\nVisse tra la villa di Asolo (\u201cVilla Freya\u201d), ereditata nel 1941 da Herbert Young e per molti anni porto sereno in cui ritemprarsi, e il Medio Oriente, area nella quale \u00e8 nota e riconosciuta come grande viaggiatrice ed esploratrice. Visitare nuove terre per lei non rappresent\u00f2 solo un\u2019esperienza da cui poter trarre benessere e piacere (a inizio Novecento le donne viaggiavano per trovare la salute e la felicit\u00e0), bens\u00ec un modo per acquisire saggezza e donare un po\u2019 di se stessa. Freya Stark cerc\u00f2 sempre di immergersi nel viaggio, nell\u2019ottica non di lasciarsi travolgere ma di determinarlo: seguendo questa propensione fu cartografa, disegnando ad esempio la carta geografica delle Valli degli Assassini, in Persia, che nel 1930 ancora non erano state mappate, e archeologa, riuscendo a localizzare le rovine del castello di Alamut.\nLa sua attrazione per il Vicino Oriente si manifest\u00f2 molto presto: \u00abCredo che all'origine della faccenda \u2013 ebbe modo di spiegare - ci sia una zia molto fantasiosa che per il mio nono compleanno mi regal\u00f2 una copia delle Mille e una notte. Inavvertita e perci\u00f2 negletta fino ad allora, la piccola scintilla accesa in questo modo cominci\u00f2 in segreto a nutrirsi di sogni. Il Caso, cio\u00e8 un missionario siriano che abitava vicino a noi, la attizz\u00f2; il Destino, sotto forma di lunghi mesi di malattia e di inedia, la ingrand\u00ec trasformandola in fiamma viva tanto da illuminare il mio percorso nei meandri del mondo arabo fino a farmi approdare, pi\u00f9 tardi, sulle coste siriane, nel 1927\u00bb. Fu questo insieme di coincidenze, sommate ad una personalit\u00e0 che coniugava un sottile sense of humor a un'istintiva aspirazione alla libert\u00e0, al piacere e al coraggio di assaporarla, oltre ai confini delle convenzioni sociali e del conformismo, che la port\u00f2 nel 1927 a salpare da Trieste per Beirut, intraprendendo il primo dei molti viaggi che la condussero in Libano, Siria, Iraq, Iran, Arabia Meridionale, Afghanistan.\nNulla le fu di ostacolo nel concretizzare il proprio desiderio di viaggiare e raggiungere quello che Freya riteneva il fine ultimo del viaggio, \u00abl\u2019incontro con il meglio della natura umana\u00bb, nemmeno il suo essere una donna sola.\nFreya scelse mete non usuali, poco o per niente conosciute, ma seppe essere una viaggiatrice consapevole e preparata: prima di intraprendere la rotta verso est, nel 1921 inizi\u00f2 a studiare l\u2019arabo e lo perfezion\u00f2 poi nel 1927 a Brumanna, un piccolo villaggio libanese che rappresent\u00f2 la tappa iniziale del suo primo viaggio. Prima di ogni partenza, per approcciarsi al territorio cui era diretta in modo il pi\u00f9 autentico possibile e poterne comprendere appieno le tradizioni e la storia, studiava e imparava la lingua della popolazione che vi abitava (conosceva e parlava una decina di lingue europee ed arabe). \u00abAnche il paese pi\u00f9 spento \u2013 sosteneva - ha una sua anima, se sei in grado di capire cosa dicono le persone; e non solo le parole, ma i pensieri che le formano\u00bb.\nIl viaggio accompagn\u00f2 Freya per tutta la vita, entr\u00f2 a far parte di lei, al punto che, nonostante l\u2019et\u00e0 avanzata, a 84 ridiscese l\u2019Eufrate su una zattera e a 88 anni scal\u00f2 l\u2019Himalaya sul dorso di un pony, mentre a 90 percorse il deserto ad Aleppo. Il viaggio fu per lei uno strumento di conoscenza fondamentale e imprescindibile: \u00abImportante \u00e8 conoscere e per conoscere bisogna andare nei luoghi, incontrare la gente, parlare con loro. Solo allora tutto il mondo ti viene incontro come un\u2019onda\u00bb, ebbe modo di sottolineare spesso.\nAccanto al fondamentale contributo che seppe offrire in veste di viaggiatrice, in ambito letterario Freya Stark \u00e8 considerata la caposcuola del moderno \"travel writing\". La scrittura fu per lei conseguenza naturale del viaggiare, non solo per fissare la sua interpretazione di un mondo ancora quasi del tutto sconosciuto, ma anche per metterla a disposizione degli altri. Fu dunque una \u201cviaggiatrice generosa\u201d che, basandosi su esperienze dirette e personali, seppe selezionare e raccontare con passione, vivacit\u00e0 e senso dell\u2019umorismo; riusc\u00ec a creare personaggi riconoscibili ma mai stereotipati, coinvolgendo e divertendo. Ad ogni suo viaggio negli anni tra le due guerre mondiali seguirono articoli e libri attraverso i quali condivideva con i lettori occidentali il suo sguardo su un mondo misterioso e affascinante: dai racconti sul \"Baghdad Sketches\" al primo volume, \"The Valleys of the Assassins\" nel 1934, passando per oltre venti opere e concludendo con il volume fotografico \"Rivers of Time\" nel 1982 (tutti pubblicati dall\u2019editore londinese John Murray, suo grande amico).\n\u00abViaggiare, significa ignorare i fastidi esterni e lasciarsi andare interamente all\u2019esperienza, fondersi con tutto quello che ci circonda, accettare tutto quello che succede e cos\u00ec, in questo modo, fare finalmente parte del paese che si attraversa. \u00c8 questo il momento in cui si avverte che la ricompensa sta arrivando\u00bb. Era questo l\u2019approccio di Freya Stark ad ogni viaggio, compreso l\u2019ultimo e definitivo, quello della sua dipartita, compiuto pochi mesi dopo aver festeggiato il centesimo compleanno. Anche a questo viaggio, nonostante l\u2019et\u00e0, seppe avvicinarsi con profondit\u00e0 e serenit\u00e0, pronta a stupirsi e ad incantarsi di fronte all\u2019Eternit\u00e0.\nNel 2018 il Museo civico di Asolo ha dedicato a Freya Stark una sezione permanente intitolata \"La stanza di Freya\", che si trova al secondo piano del Palazzo del Vescovado con l\u2019annesso edificio della Loggia della Ragione, che ospita il Museo civico di Asolo. Si tratta di una stanza in cui la viaggiatrice \u00e8 presente attraverso i suoi disegni, i suoi oggetti, i suoi taccuini di viaggio che ne raccontano le sfaccettature della personalit\u00e0, le passioni e la determinazione, con oscillazioni tra aspetti noti della sua vita e aspetti pi\u00f9 intimi.\nIn uno spazio che suggerisce la circolarit\u00e0 dell\u2019esistenza in un gioco di richiami, in un rimbalzare da oggetto ad oggetto, il racconto, come ideato dalla curatrice Annamaria Orsini \u2013 che gi\u00e0 si \u00e8 occupata della mostra \u201cVaghe stelle dell\u2019Orsa\u2026 Il viaggio sentimentale di Freya Stark\u201d, ad Asolo nel 2014 - si snoda attorno a tre nuclei \u2013 l\u2019armadio, la scrivania circolare, il baule da viaggio collocato accanto ad una porta -, oggetti d\u2019arredo che hanno fatto parte delle stanze pi\u00f9 amate nella vita di Freya Stark. Essi sono stati ricostruiti in modo fedele e resi completamente bianchi, a sottolineare il processo di astrazione che li smaterializza consentendo al contenuto di prendere il sopravvento. L\u2019assenza di colore, inoltre, permette l\u2019immediata individuazione dei materiali originali rispetto a ci\u00f2 che \u00e8 pura rappresentazione.\nTutti i materiali sono stati donati da Anna Modugno, assistente di Freya Stark nell\u2019ultimo periodo della sua vita."}
{"id": "1091364", "revid": "1005847", "url": "https://it.wikipedia.org/wiki?curid=1091364", "title": "Monastero greco-ortodosso di San Giovanni Theristis", "text": "Il monastero ortodosso di San Giovanni Theristis si trova presso Bivongi, in provincia di Reggio Calabria ed attualmente vi risiede stabilmente una comunit\u00e0 monastica appartenente alla Diocesi Romena Ortodossa d'Italia.\nStoria.\nLe origini.\nLa Calabria fu sotto il dominio bizantino sino agli inizi dell'XI secolo, permettendo che la regione conservasse la cultura e la lingua greca e che nel territorio si sviluppasse il cristianesimo di rito bizantino piuttosto che di rito latino.\nL'Italia meridionale divenne in quei secoli una delle principali mete dei monaci ortodossi provenienti dall'oriente, soprattutto a partire dal VII secolo dopo la lotta degli iconoclasti. In Aspromonte sorsero moltissimi monasteri, soprattutto nella Vallata dell'Amendolea e nella Vallata dello Stilaro e vi furono parecchi santi \"italogreci\".\nProprio nella vallata dello Stilaro visse ed oper\u00f2 nel IX secolo San Giovanni Theristis. Dopo la sua morte la sua fama presso le popolazioni della zona crebbe cos\u00ec tanto che esse lo acclamarono santo e divennero meta di pellegrinaggio i suoi luoghi ed il suo aghiasma (fonte sacra).\nL'antico monastero.\nNel luogo di questo aghiasma sorse nell'XI secolo un monastero bizantino a lui intitolato. Esso si svilupp\u00f2 in periodo normanno come uno dei pi\u00f9 importanti monasteri basiliani nel Meridione d'Italia e mantenne splendore e ricchezza sino al XV secolo. I suoi monaci erano molto dotti e possedeva una vasta biblioteca e ricchi tesori.\nIl monastero cominci\u00f2 a conoscere in seguito fasi di declino, come tutti i monasteri greci della zona: nel 1457 il visitatore apostolico del Papa ne constatava la decadenza.\nNel Seicento una banda di briganti cre\u00f2 molte difficolt\u00e0 al monastero e nel 1662 i monaci lo abbandonarono definitivamente per trasferirsi nel convento pi\u00f9 grande di \"San Giovanni Theristis fuori le mura\" a Stilo, dove furono portate le reliquie di San Giovanni Theristis e dei Santi asceti Nicola e Ambrogio.\nAll'inizio dell'800, in seguito alle leggi napoleoniche sui beni ecclesiastici, divenne propriet\u00e0 del comune di Bivongi. Appartenne poi a diversi proprietari, che lo adattarono all'uso agricolo. Gli eredi dell'ultimo proprietario lo donarono nel 1980 nuovamente al comune di Bivongi.\nLa rinascita.\nIl monastero, dismesso nel corso del XVII secolo con il trasferimento dei monaci a Stilo, fu scoperto da Paolo Orsi nel primo decennio del 1900, il quale per la lontananza dal centro urbano e per la mancanza di una comoda viabilit\u00e0 nulla pot\u00e9 fare per salvaguardarlo. Il San Giovanni fu \"riscoperto\" nel 1965 da Franco Ernesto, allora sindaco di Bivongi, il quale si adoper\u00f2 affinch\u00e9 il monastero ed il Katholicon fossero conosciuti e salvaguardati.\nNel 1990 cominciarono i lavori di ristrutturazione dell'edificio e dell'area per riportarlo ad essere nuovamente un luogo di preghiera per i monaci ortodossi. Nel 1994 cominciarono a vivervi stabilmente i primi monaci athoniti provenienti dal Monte Athos e nel dicembre dello stesso anno il Consiglio regionale della Calabria dichiar\u00f2 \"sacra\" l'area compresa fra i fiumi Stilaro e Assi per facilitare l'insediamento dei monaci. Il 24 febbraio 1995 il comune di Bivongi consegn\u00f2 ufficialmente il monastero all'Arcidiocesi ortodossa d'Italia e Malta per un tempo di 99 anni. Questo monastero \u00e8 il primo in Italia ad essere stato fondato da monaci athoniti provenienti direttamente dall'Athos.\nIl 21 marzo 2001 il monastero fu visitato dal Patriarca di Costantinopoli Bartolomeo I, che vi riport\u00f2 una reliquia di San Giovanni Theristis dall'omonima chiesa di Stilo. Nel 2002 sono stati definitivamente ultimati i lavori con il completamento della ricostruzione del \"katholikon\".\nNel 2008 il Consiglio comunale di Bivongi, ha concesso l'uso del Monastero per 99 anni alla \"Chiesa ortodossa rumena in Italia\" in seguito alla mancata custodia da parte dei Greci, cos\u00ec come accadde qualche mese prima con il Monastero di Badia a Mandanici in Sicilia, tornato nelle mani del Comune che lo aveva concesso.\nIl tempio.\nCostruita nella seconda met\u00e0 dell'XI secolo, la basilica costituisce una chiara testimonianza architettonica di transizione dall'epoca bizantina a quella latina. Infatti presenta frammisti tra loro elementi architettonici bizantini e normanni. La basilica si presenta come chiesa bizantina, ma con dimensioni normanne.\nElementi dell'architettura normanna si notano all'intero, nei quattro pilastri angolari chiusi da quattro archi che sorreggono la cupola; quello della navata e quello del presbiterio sono a sesto acuto (gotici). La cupola poggia su una base cubica contornata da due file di denti di sega e diventa, all'altezza delle 4 finestrelle, ottagonale, a causa di quattro nicchiette che smussano gli angoli del cubo. Sul prisma ottagonale s'innesta il cilindro della cupola coperto da una calotta ribassata.\nLo stile bizantino \u00e8 invece evidente nell'esterno della basilica, nei muri perimetrali costruiti con strati di pietra concia e con cotto alternati, contornati da lesene di mattoni posti di piatto e di coltello che in alto si chiudono ad arco, nelle lesene all'esterno dell'abside che, intersecandosi, formano archi ogivali ed insieme a tutto tondo arieggianti motivi dell'architettura araba. Tracce di affreschi denotano come i muri della basilica siano stati affrescati gi\u00e0 dalla sua edificazione e la pi\u00f9 notevole di queste raffigura San Giovanni Theristis.\nLe absidiole esterne e quella principale, gli spioventi delle stesse e dei bracci del transetto, la cupola, con il tamburo contornato da 16 sottili colonnine a mezzo tondo in cotto, che tutto sovrasta, offrono nell'insieme la visione di una struttura protesa verso l'alto.\nL'interno oggi si presenta nuovamente ricco di icone, pitture, affreschi e ammirevoli arredi sacri come l'iconostasi o lo splendido lampadario in oro nella navata centrale, con una grande base di dodici lati, su ognuno dei quali \u00e8 raffigurato un apostolo."}
{"id": "1091366", "revid": "486946", "url": "https://it.wikipedia.org/wiki?curid=1091366", "title": "Cappella di San Giovanni in Fonte", "text": ""}
{"id": "1091367", "revid": "162490", "url": "https://it.wikipedia.org/wiki?curid=1091367", "title": "La lingua russa in Ucraina", "text": ""}
{"id": "1091368", "revid": "78273", "url": "https://it.wikipedia.org/wiki?curid=1091368", "title": "Chiesa di San Gennaro Extra Moenia", "text": ""}
{"id": "1091369", "revid": "729019", "url": "https://it.wikipedia.org/wiki?curid=1091369", "title": "Strictly Rhythm", "text": "La Strictly Rhythm \u00e8 una delle label che hanno fatto la storia della house music.\nStoria.\nNata nel 1989 da un'idea degli esperti A&amp;R Mark Finkelstein e Gladys Pizarro, si \u00e8 posta l'obiettivo di stampare house music di qualit\u00e0 con un occhio di riguardo alla promozione di nuovi nomi.\nTutti quelli che oggi vengono considerati i guru della scena house hanno debuttato come producer su etichetta Strictly Rhythm: Roger Sanchez, Erick Morillo, Armand Van Helden, insieme e nomi gi\u00e0 affermati come Dj Pierre e i Masters at Work.\nMolte le pietre miliari uscite da questa label, come \"Free\" della cantante Ultra Nat\u00e8, o \"I Like to Move It\" di Reel 2 Real, o ancora \"Higher State Of Consciounsess\" di Josh Wink.\nTuttavia all'inizio degli anni duemila i problemi economici costringono la label alla chiusura con enorme rammarico da parte di tutti gli addetti ai lavori e appassionati, e nel 2002 l'avventura della casa \"del muro\" (dal muro di mattoni presente nel suo logo) termina con la sua acquisizione da parte della major Warner Music Group.\nIniziano dure battaglie legali con la major per riottenere l'intero catalogo e dare almeno la possibilit\u00e0 ai fan di acquistare ristampe di dischi, dopo che la multinazionale ha deciso di non far continuare alla Strictly l'attivit\u00e0 di promozione discografica. \nTuttavia, nel 2006, Finkelstein vince la causa e all'inizio del 2007, in collaborazione col proprietario della Defected Simon Dunmore, rende disponibile il catalogo dell'etichetta sui maggiori siti di vendita di MP3 come beatport, iTunes, traxsource ed altri. Subito dopo iniziano ad essere ristampati i vinili e, soprattutto, l'annuncio che la casa accetter\u00e0 nuovi demo in quanto di nuovo in attivit\u00e0."}
{"id": "1091371", "revid": "146092", "url": "https://it.wikipedia.org/wiki?curid=1091371", "title": "Chiesa di San Lorenzo Maggiore", "text": ""}
{"id": "1091372", "revid": "110157", "url": "https://it.wikipedia.org/wiki?curid=1091372", "title": "G\u00f6\u00dfnitz", "text": "G\u00f6\u00dfnitz \u00e8 una citt\u00e0 di abitanti della Turingia, in Germania.\nAppartiene al circondario dell'Altenburger Land.\nSvolge il ruolo di \"comune sussidiario\" (\"Erf\u00fcllende Gemeinde\") nei confronti dei comuni di Heyersdorf e Ponitz."}
{"id": "1091376", "revid": "78273", "url": "https://it.wikipedia.org/wiki?curid=1091376", "title": "Chiesa del Ges\u00f9 Vecchio", "text": ""}
{"id": "1091378", "revid": "174925", "url": "https://it.wikipedia.org/wiki?curid=1091378", "title": "Chiesa dello Spirito Santo (Napoli)", "text": ""}
{"id": "1091379", "revid": "125956482", "url": "https://it.wikipedia.org/wiki?curid=1091379", "title": "Santuario di Pietralba", "text": "Il santuario della Madonna di Pietralba (\"Wallfahrtsort Maria Wei\u00dfenstein\" in tedesco, \"Santuarie de Baissiston\" in ladino) \u00e8 uno dei principali santuari in Alto Adige, collocato a s.l.m., tra i paesi di Nova Ponente e Monte San Pietro.\nStoria del santuario.\nIl santuario fu fondato nel 1553, dopo il ritrovamento della statuetta miracolosa, una Piet\u00e0 in alabastro, effettuato da un contadino del luogo, Leonhard Wei\u00dfensteiner (da cui il nome del santuario), al quale sarebbe apparsa la Vergine Maria, guarendolo dalla sua malattia. A titolo di ringraziamento, la Madonna gli avrebbe chiesto di erigere una cappella, dove coloro che lo volessero potessero andare a lodarla e invocarla. Tale cappella divenne ben presto molto frequentata, tanto che fu necessario costruire un edificio pi\u00f9 grande; una vera e propria chiesa.\nI lavori iniziarono nel 1638, furono completati nel 1654 e la consacrazione di questa chiesa costruita in stile barocco si ebbe nel 1673. Il convento fu invece costruito nel 1722. Questa nuova chiesa comprende tuttora una vetrata dove si pu\u00f2 ammirare una statua della Madonna Addolorata con Ges\u00f9 deposto dalla croce sulle sue ginocchia, la cappella originaria costruita da Leonhard, l'altare maggiore con foglie in oro e argento, affreschi di Adam M\u00f6lk, del Pussj\u00e4ger, di Alfons Siber e di Franz Haider.\nIl luogo fu rilevato nel 1718 dall'Ordine dei servi di Maria di Innsbruck. Nel 1787 il santuario fu soppresso dall'imperatore Giuseppe II e la statuetta fu trasferita a Laives; la chiesa fu profanata e adibita a deposito legname.\nNel 1836 il santuario, riacquistato dai servi di Maria di Innsbruck, torna a essere un luogo di preghiera; nel periodo fascista i monaci di lingua tedesca furono sostituiti con monaci di lingua italiana, appartenenti ai Servi di Maria di Vicenza, che lo curano ancora oggi.\nIl 24 agosto 1885 una copia della statua della Madonna Addolorata fu nuovamente collocata nella chiesa, assieme a una processione che ha coinvolto oltre 130 sacerdoti e 15.000 credenti, con la presenza dell'allora vescovo della diocesi di Trento Giovanni Giacomo della Bona. In occasione di una visita di papa Giovanni Paolo II, il santuario fu elevato alla dignit\u00e0 di basilica minore. In preparazione del Giubileo del 2000 fu rinnovato l'ostello della giovent\u00f9 e la casa del pellegrino.\nDal 1993 al 22 febbraio 2012, padre Lino Pacchin \u00e8 stato il priore del santuario. Nel suo futuro i servi di Maria gli hanno affidato l'incarico di priore provinciale di tutti i santuari della Lombardia e del nord-est. Fisicamente padre Lino \u00e8 stato spostato al santuario della Madonna di Monte Berico, a Vicenza.\nTuttora presso il santuario vi \u00e8 un corridoio con centinaia di ex-voto, ovvero le testimonianze di gratitudine della gente verso la Madonna. Da tale corridoio si accede alla chiesa come ingresso secondario. Accanto alla basilica, si trova la cappella di San Pellegrino Laziosi, patrono dei malati di tumore, e un luogo denominato \"penitenzieria\" dove si ha la possibilit\u00e0 di potersi confessare quotidianamente o semplicemente per un colloquio sia in lingua italiana che quella tedesca.\nDa vedere.\nOltre al santuario, risalendo per una ventina di minuti il sentiero nr. 4 in direzione est, \u00e8 possibile raggiungere la cappella di Leonhard Wei\u00dfensteiner, dove il santuario ebbe la sua origine, ovvero dove sarebbe apparsa la Vergine. Poco pi\u00f9 in basso si trova il suo eremo, un piccolo e curioso luogo dove nel passato furono edificate anche altre piccole celle, di cui a oggi ne rimangono solo pochi resti. Da qui scendendo alcuni scalini si trova una piccola rientranza nella roccia, dove Leonhard cadde nel 1553.\nDall'eremo inoltre si ha un'ottima visuale sulle cime dolomitiche che contornano la zona: il Catinaccio, la Marmolada e il Latemar.\nAltre strutture.\nOltre alla basilica, sono stati costruiti negli anni un albergo, la casa del pellegrino e l'ostello della giovent\u00f9. Inoltre vi \u00e8 sempre la possibilit\u00e0 di pranzare presso un ristorante self-service e ristorarsi presso un bar.\nPiet\u00e0 di Pietralba.\nSino al 1787 nel santuario era conservata la \"Piet\u00e0 di Pietralba\", una piccola e preziosa statua di alabastro alta circa 16 cm che raffigura \"Maria Addolorata\". In quel momento storico entrarono in vigore le disposizioni in materia di enti ecclesiastici di Giuseppe II d'Asburgo-Lorenae il curato di Laives Johann von Kolb decise di portare l'immagine sacra nella chiesa di Sant'Antonio Abate e San Nicol\u00f2 dove da allora si trova.\nPellegrini famosi.\nTra tutti i pellegrini che si sono recati con fede al santuario spicca il nome di Albino Luciani (papa Giovanni Paolo I), il quale da bambino, assieme alla mamma Bortola e ai fedeli dell'agordino, partiva in pellegrinaggio per Pietralba. Di sua consuetudine vi trascorrerva le vacanze estive quando era ancora cardinale. Prenot\u00f2 per l'ultima volta nell'agosto del 1978, ma alla morte di papa Paolo VI dovette partire per le solenni esequie papali e il successivo conclave che lo avrebbe eletto 263\u00ba successore di Pietro. Il 17 luglio 1988 si rec\u00f2 in pellegrinaggio al santuario della Madonna di Pietralba anche papa Giovanni Paolo II. Nel 2003 lo stesso papa ha concesso l'indulgenza plenaria a coloro che visitano questo luogo sacro.\nPer raggiungere Pietralba.\nCon i mezzi.\nIl santuario di Pietralba in automobile da:\nEsiste anche la possibilit\u00e0 di utilizzare mezzi pubblici.\nA piedi.\nLa pi\u00f9 nota possibilit\u00e0 \u00e8 di risalire lungo il sentiero che parte dalla chiesa parrocchiale di Laives lungo circa 11 chilometri e un dislivello totale 1290 metri. Inizialmente abbastanza ripido questo sentiero conduce sino alla cappella di San Pietro (ted. \"St. Peter am Kofel\") dopo di che si passa il monte Franzenberg. Da qui in poi il pi\u00f9 \u00e8 fatto; si passa per il paese di Nova Ponente e si seguano le segnaletiche per raggiungere il santuario. Ogni anno si effettua in maniera solenne questo percorso a mo' di pellegrinaggio.\nAltra via per un pellegrinaggio inizia a Aldino seguendo il sentiero nr. 10 che in circa 2 ore e con un dislivello totale di 410 metri lungo circa 6 chilometri conduce al santuario.\nOgni anno centinaia di persone partono dalle valli del Trentino, Fornace in maggio e Fierozzo San Felice in settembre, in pellegrinaggio votivo a piedi compiendo pi\u00f9 di 50\u00a0km verso il santuario partendo di notte."}
{"id": "1091381", "revid": "287204", "url": "https://it.wikipedia.org/wiki?curid=1091381", "title": "Grato Albertolli", "text": "Lavor\u00f2 spesso con il fratello Giocondo Albertolli. \nNel 1770 i due furono in Toscana alla corte del Granduca Pietro Leopoldo dove lavorarono alla Villa di Poggio Imperiale, creando gli stucchi per il salone delle feste. Si trasferirono poi a Roma e si stabilirono infine a Milano in via definitiva nel 1774.\nQui si svolse gran parte della sua attivit\u00e0, decorando palazzi (tra cui quello Reale) e ville di famiglie aristocratiche lombarde."}
{"id": "1091383", "revid": "287204", "url": "https://it.wikipedia.org/wiki?curid=1091383", "title": "Allegoria della Pittura (Vermeer)", "text": "L'Allegoria della Pittura \u00e8 un dipinto a olio su tela (120x100cm) di Jan Vermeer, databile al 1666 circa e conservato nel Kunsthistorisches Museum di Vienna. \u00c8 firmato sulla carta geografica a destra della ragazza \"I[oannes] Ver. Meer\"\nStoria.\nL'opera \u00e8 documentata fin dal 1676, quando il 24 febbraio venne ceduto dalla vedova dell'artista, Catharina Bolnes, alla madre in risarcimento di vari debiti. La donna voleva forse salvare dall'imminente vendita all'asta dei dipinti del marito questa opera, chiamata \"L'arte della pittura\". Opera di dimensioni eccezionalmente grandi, era forse una sorta di testamento spirituale dell'artista. Nonostante ci\u00f2 un anno dopo Maria Thins notific\u00f2 come l'opera fosse inclusa nella liquidazione fallimentare all'asta di tutti i beni della famiglia. Non si pu\u00f2 stabilire con certezza se il dipinto \u00e8 quello citato nell'asta Dissius del 1696 come \"Ritratto di Vermeer in una stanza con vari accessori\".\nIl dipinto scomparve poi fino al XIX secolo, quando lo si ritrova nelle collezioni Gottfried van Swieten e del conte Czernin. Nel 1938 entr\u00f2 nelle propriet\u00e0 di Adolf Hitler, e solo nel 1946 pass\u00f2 al museo viennese.\nDescrizione e stile.\nL'opera \u00e8 variamente chiamata con titoli convenzionali, come anche il \"Pittore e la sua musa\" o l\"Atelier\". Rappresenta un pittore rivolto di spalle, forse lo stesso Vermeer mentre sta dipingendo una fanciulla all'interno di una stanza illuminata da sinistra da una finestra nascosta da un drappo scostato in primo piano. La ragazza tiene in mano un libro (simbolo della Storia) e una tromba (simbolo della Gloria) e ha in testa un serto di alloro: forse rappresenta la musa Clio. Il pittore sta seduto davanti al quadro sul cavalletto, dove si pu\u00f2 vedere gi\u00e0 lo schizzo della corona. \u00c8 vestito con un elegante abito nero con tagli sulle maniche e sulla schiena che fa intravedere la camicia sottostante. Ha corte braghe a sbuffo e calze arancio, un capo costoso e di moda che si ritrova anche in altre opere dell'epoca, come in un noto autoritratto di Rubens. Non rivela il proprio volto, ma idealmente l'artista si mette nello stesso punto di vista dello spettatore.\nLa stanza \u00e8 descritta come al solito con estrema cura. La tenda scostata, istoriata come si trova in altri dipinti dell'artista (l\"Allegoria della Fede cattolica\" o la \"Lettera d'amore\") rivela un ambiente scorciato in prospettiva con piena padronanza spaziale, come dimostrano il pavimento piastrellato o le travi del soffitto. A sinistra si vedono un baule borchiato in penombra e il tavolo presso il quale sta la fanciulla, sul quale si trovano dei drappi, fogli e altri oggetti che alcuni hanno messo in relazione ai simboli delle Arti liberali, con riferimento alle illustrazioni dell\"Iconologia\" di Cesare Ripa, tradotta in olandese nel 1644.\nSulla parete di fondo sta una grande cartina geografica delle Diciassette Province (prima della separazione del 1581) a forma di \"Leo Belgicus\", che appartenne alla casa dello stesso Jan Vermeer. Notevole \u00e8 la rappresentazione della luce su di essa, mossa da lievi increspature. Poco sotto una sedia ricoperta di velluto. Ciascun oggetto riflette o assorbe in maniera diversa la luce, ottenendo la pi\u00f9 accurata resa degli effetti materici. Ne \u00e8 un esempio lo straordinario lampadario metallico appeso in alto, in cui si legge tutta l'eredit\u00e0 dei primitivi fiamminghi come Jan van Eyck: non \u00e8 dissimile infatti da quello nel celebre \"Ritratto dei coniugi Arnolfini\"."}
{"id": "1091384", "revid": "718859", "url": "https://it.wikipedia.org/wiki?curid=1091384", "title": "Due satiri", "text": "Due Satiri \u00e8 un dipinto a olio su tavola (76x66 cm) realizzato tra il 1618 ed il 1619 dal pittore Pieter Paul Rubens.\n\u00c8 conservato nella Alte Pinakothek di Monaco."}
{"id": "1091385", "revid": "21079", "url": "https://it.wikipedia.org/wiki?curid=1091385", "title": "Sottospazio somma", "text": ""}
{"id": "1091386", "revid": "111084835", "url": "https://it.wikipedia.org/wiki?curid=1091386", "title": "Ges\u00f9 in croce tra i ladroni", "text": "Ges\u00f9 in croce tra i due ladroni (\"Christus aan het kruis tussen de twee moordenaars\"), conosciuto anche col titolo Il colpo di lancia (\"De lanssteek\"), \u00e8 un dipinto a olio su tavola (424x310 cm) realizzato nel 1620 dal pittore Pieter Paul Rubens.\n\u00c8 conservato nel Koninklijnk Museum voor Schone Kunsten di Anversa."}
{"id": "1091387", "revid": "767487", "url": "https://it.wikipedia.org/wiki?curid=1091387", "title": "H\u00e9l\u00e8ne Fourment esce dal bagno", "text": "H\u00e9l\u00e8ne Fourment esce dal bagno (La piccola pelliccia) \u00e8 un dipinto a olio su tavola (176x83 cm) realizzato nel 1638 circa dal pittore Pieter Paul Rubens.\n\u00c8 conservato nel Kunsthistorisches Museum di Vienna.\nH\u00e9l\u00e8ne Fourment \u00e8 la seconda moglie del pittore."}
{"id": "1091388", "revid": "30610", "url": "https://it.wikipedia.org/wiki?curid=1091388", "title": "Limoni di Sorrento", "text": ""}
{"id": "1091390", "revid": "1833487", "url": "https://it.wikipedia.org/wiki?curid=1091390", "title": "Madonna della Vallicella", "text": "La Madonna della Vallicella \u00e8 un dipinto a olio su tavola di ardesia (425x250 cm) realizzato tra il 1606 ed il 1608 dal pittore Pieter Paul Rubens. \u00c8 la seconda commissione pubblica cui attese Rubens a Roma, che alcuni anni prima aveva realizzato un ciclo pittorico (non pi\u00f9 in loco e in parte perduto) per la basilica di Santa Croce in Gerusalemme. \nLa \"Madonna della Vallicella\" \u00e8 pala dell'altare maggiore della chiesa di Santa Maria in Vallicella, detta anche \"chiesa Nuova\", a Roma ed ospita al suo interno un'antica immagine miracolosa (la \"Madonna vallicelliana\", un'icona ad affresco del tipo della \"Nicopeia\" o \"Kyriotissa\"). \nIntorno alla nicchia che ospita l'immagine, si posizionano cerchi concentrici di angeli e cherubini adoranti, mentre una lastra di rame, sulla quale venne dipinta dallo stesso Rubens una \"Madonna e con il bambino benedicente\", riproduce e protegge l'icona sacra sottostante, ma \u00e8 sollevabile per mezzo di un meccanismo di pulegge e corde.\nL'insieme \u00e8 completato, formando un trittico, per cos\u00ec dire, espanso, da altri due dipinti su lastre di lavagna, collocati sulle pareti dell'ambiente che ospita l'altare, con i \"Santi Gregorio Magno, Papia e Mauro\" (sulla parete sinistra) e i \"Santi Flavia Domitilla, Nereo e Achilleo\" (sulla parete destra). Santi che figurano in queste due tavole laterali in quanto la chiesa Nuova ne possiede delle reliquie.\nLa scelta del Trittico con le tele in dialogo visivo tra loro, fu forse suggerita a Rubens dall'analoga scelta compositiva messa in atto, pochi anni prima, da Annibale Carracci nella Cappella Salviati in San Gregorio al Celio.\nRubens, infatti, distanzi\u00f2 i due laterali, con figure di santi, dalla tavola centrale, posta sull'altar maggiore della chiesa. Le tavole laterali sono quindi orientate verso il pannello centrale all'interno del quale vi \u00e8, anche in questo caso, un'antica e venerata icona, cui si indirizzano gli sguardi devoti di san Gregorio Magno (altro punto di contatto con la perduta tavola del Celio) e di santa Domitilla.\nNella tavola centrale lo spazio sembra dilatarsi oltre i confini della cornice, motivo che sar\u00e0 ripreso dalla successiva pittura barocca.\nUna prima versione era stata realizzata su tela, ma non soddisfece i committenti a causa dei riflessi che in quell'ambiente produceva la luce naturale su quel tipo di supporto. Rubens mise allora mano ad una nuova versione su lastre di ardesia, materiale che per le diverse propriet\u00e0 riflettenti eliminava l'inconveniente iniziale.\nI dipinti della chiesa Nuova sono le uniche opere eseguite da Rubens a Roma rimaste nella loro collocazione originaria. "}
{"id": "1091391", "revid": "125776205", "url": "https://it.wikipedia.org/wiki?curid=1091391", "title": "Parnaso (Raffaello)", "text": "Il Parnaso \u00e8 un affresco (670\u00a0cm alla base) di Raffaello Sanzio, databile al 1510-1511 e situato nella Stanza della Segnatura, una delle quattro Stanze Vaticane.\nStoria.\nDopo aver completato la volta, la \"Disputa del Sacramento\" e la \"Scuola di Atene\", Raffaello e i suoi assistenti si dedicarono alla decorazione della parete nord della Stanza della Segnatura, dedicata alla poesia, nel 1510 o, tutt'al pi\u00f9, dalla fine del 1509.\nLa parete presentava maggiori difficolt\u00e0, poich\u00e9 la superficie da decorare era spezzata dalla presenza di una finestra (apertura 305\u00a0cm). Per questo Raffaello cre\u00f2 una composizione irregolare, con alla base due raffigurazioni a monocromo legate al tema del patrocinio della letteratura: \"Augusto impedisce agli esecutori testamentari di Virgilio di bruciare l'Eneide\" (base 185\u00a0cm) e \"Alessandro il Grande fa riporre i poemi omerici in un prezioso scrigno di Dario\" (base 180\u00a0cm), dipinti probabilmente dai suoi collaboratore su suo disegno.\nNello sguancio della finestra si legge \"\", che pu\u00f2 riferirsi all'anno di completamento dell'affresco o, pi\u00f9 probabilmente, dell'intera stanza. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nStudi.\nDell'opera esiste un'incisione di Marcantonio Raimondi, citata dal Vasari, che descrive il progetto originario del Sanzio (\"Parnaso I\"), con alcune differenze, anche sostanziali. Il gruppo di Apollo e delle Muse doveva trovarsi in una \"selva ombrosissima\" di alloro, con uno stuolo di amorini in volo recanti le corone laurate per incoronare i poeti, che hanno fattezze ancora generiche (a parte Dante e Omero).\nIn un disegno a Oxford, opera della scuola del Sanzio, si vede gi\u00e0 una definizione pressoch\u00e9 definitiva dell'opera, con il movimento ascendente e discendente delle figure dalla collina, che lega i gruppi in rapporti concatenazioni ritmiche.\nAltri disegni preliminari si trovano nella collezione Colville di Londra (\"Studio per una musa\"), al Museo Wicar di Lilla (\"Studio per Apollo\"), alla Royal Library del castello di Windsor (\"Schizzo per la figura di Dante\" e \"Studi di tre teste di poeti\") e all'Ashmolean Museum di Oxford (\"Studio per la musa Talia\").\nDescrizione e stile.\nLa scena \u00e8 una rappresentazione del monte Parnaso, che secondo la mitologia greca \u00e8 la dimora delle Muse. Sulla sommit\u00e0 del colle, nei pressi della fonte Castalia, Apollo, coronato di alloro e al centro della composizione, suona una lira da braccio, circondato dalle Muse. Ai suoi lati si vedono Calliope ed Erato, che presiedono il coro delle altre: a sinistra dietro Calliope, Talia, Clio ed Euterpe; a destra dietro Erato Polimnia, Melpomene, Tersicore e Urania. Nei disegni preliminari le muse tenevano strumenti musicali ispirati vagamente all'antico, che nella redazione definitiva vennero sostituiti con oggetti pi\u00f9 precisi: Calliope, Erato e Saffo tengono infatti strumenti copiati con cura dal sarcofago delle Muse, oggi al Museo nazionale romano, mentre lo strumento di Apollo \u00e8 moderno, a nove corde invece delle sette abituali (un richiamo al numero delle muse?), e richiama probabilmente uno dei passatempi di Giulio II. Per quanto riguarda l'Apollo si ritiene che Raffaello abbia preso a modello il musico rinascimentale Giacomo da San Secondo.\nTutt'intorno si trovano diciotto poeti divisi in pi\u00f9 gruppi, alcuni di identificazione inequivocabile, altri pi\u00f9 dubbia, tutti disposti come in una platea, concatenati l'un l'altro da gesti e sguardi, a formare una sorta di mezzaluna continua che si proietta verso lo spettatore come ad avvolgerlo. \nDa sinistra in basso sono vari poeti lirici, di cui di identit\u00e0 certa sono solo Saffo, con un cartiglio col proprio nome, e Francesco Petrarca, pi\u00f9 arretrato. Gli altri sono stati identificati il barbuto come Pindaro, il giovane come Catullo, Tibullo o Properzio, e la figura di spalle Orazio oppure Ovidio. Secondo altri, sarebbero invece vedono Alceo, Corinna e Anacreonte. \nPi\u00f9 in alto i poeti epici: il giovane Ennio, che ascolta il canto di Omero (cieco), seguiti pi\u00f9 dietro da Dante, che guarda verso Virgilio, che a sua volta si rivolge a Stazio vicino a lui. \nA destra stanno discendendo il colle altri poeti antichi e moderni. La figura pi\u00f9 controversa \u00e8 la prima, per la quale si \u00e8 proposta l'identificazione con Tebaldeo, o Baldassarre Castiglione o, secondo un'ipotesi di Charles de Tolnay, Michelangelo, o anche l'Ariosto o Jacopo Sadoleto. Seguono Boccaccio, una coppia di poeti antichi ritenuti Plauto e il giovene Terenzio, oppure Tibullo con Properzio, e infine Jacopo Sannazaro rivolto verso lo spettatore. Altre interpretazioni fanno i nomi di Agnolo Poliziano, Alceo, Vittoria Colonna e Pietro Bembo (con il volto rivolto a Francesco Petrarca, suo modello supremo), nonch\u00e9 quello di due ipotetici \"poeti del futuro che giudicano il passato\", in basso a destra. \nIn basso i tre grandi tragici greci, Eschilo pi\u00f9 anziano, Sofocle e Euripide, pi\u00f9 giovane.\nChastel dubitava di molte attribuzioni di nomi e secondo lui, per giungere a risultati soddisfacenti, bisognerebbe trovare le corrispondenze esatte tra le nove muse, nove poeti antichi e nove moderni, nonch\u00e9 raggruppamenti per generi poetici. \u00c8 alquanto probabile inoltre che ai poeti antichi, come era stato fatto nella \"Scuola di Atene\", siano stati dati i volti di umanisti e personaggi contemporanei.\nLe nove Muse corrispondono alle sfere di cui \u00e8 composto l'universo, un gigantesco organismo in perpetua vibrazione. Apollo Musagete (guida delle Muse) \u00e8 il principio ordinatore del cosmo: egli impone una sequenza razionale all'esistente attraverso il magico suono della lira. Nell'affresco lo strumento assume le sembianze di una viola da braccio, largamente diffusa in epoca rinascimentale. Erato, (poesia erotica), Euterpe (poesia lirica), Polimnia (pantomima) indicano le sfere di Marte, Giove e Saturno. Urania, protettrice dell'astronomia, rappresenta la sfera delle stelle fisse, mossa direttamente dalla divinit\u00e0. Calliope (epica), Tersicore (danza) e Melpomene (tragedia) sono la personificazione mitologica dei cieli di Mercurio, Venere e del Sole. Talia (commedia) e Clio (storia) sono associate alla Terra e alla Luna.\nNel cielo sono visibili alcuni ritocchi, a tappare alcuni guasti, per altro non gravi.\nStile.\nL'effetto dell'affresco \u00e8 stato sovente giudicato pi\u00f9 eloquente che poetico, con l'evidenza degli atteggiamenti declamatori dei poeti con i quali il Sanzio voleva dare idea dei diversi generi poetici (tragico, lirico, epico). Le figure hanno un accentuato rilievo scultoreo, giustificato dalla posizione in controluce dell'affresco e dalla necessit\u00e0 quindi di bilanciare l'effetto luminoso reale.\nI gruppi si articolano dinamicamente concatenando gesti ed espressioni, e rispettando una certa gerarchia simbolica che non irrigidisce per\u00f2 mai la rappresentazione, che appare sempre sciolta e naturale.\nI monocromi.\nLe due composizioni a monocromo alla base dell'affresco sono di autografia dubbia. Cavalcaselle vi riconosceva lo stile di Raffaello, ma per l'esecuzione chiamava in causa Perin del Vaga; il parere venne generalmente accolto, con l'esclusione di Fischer che li riteneva di mano del Sanzio.\nI due affreschi, che Suida riferisce al 1514, mostrano due scene legate al patrocinio delle lettere da parte di grandi governanti. Nel primo \u00e8 rappresentato Alessandro Magno nell'atto di far collocare i poemi omerici in uno scrigno prezioso, ottenuto come bottino nelle vittorie su Dario III, quale oggetto prezioso pi\u00f9 degno di esservi conservato, secondo un racconto riportato da Plutarco e Plinio il Vecchio; nel secondo, l'imperatore Augusto vieta l'attuazione delle disposizioni testamentarie di Virgilio che avrebbe voluto far distruggere l'\"Eneide\", ritenuta ancora incompleta, secondo quanto riportato dalle biografie antiche del poeta."}
{"id": "1091393", "revid": "1793900", "url": "https://it.wikipedia.org/wiki?curid=1091393", "title": "Ritratto di gentildonna con nano", "text": "Il Ritratto di gentildonna con nano \u00e8 un dipinto a olio su tela (241x140 cm) realizzato nel 1606 circa dal pittore Pieter Paul Rubens.\n\u00c8 conservato nella residenza di Kingston Lacy."}
{"id": "1091394", "revid": "1654832", "url": "https://it.wikipedia.org/wiki?curid=1091394", "title": "Trittico della Deposizione dalla croce", "text": "Trittico della Deposizione dalla Croce \u00e8 un complesso di \"tre pannelli\" dipinti a olio su tavola, realizzati tra il 1611 ed il 1614 dal pittore Pieter Paul Rubens. Lo scomparto centrale misura 420x310, mentre i due laterali misurano cm 420x150.\n\u00c8 conservato nella Cattedrale di Nostra Signora di Anversa."}
{"id": "1091396", "revid": "287204", "url": "https://it.wikipedia.org/wiki?curid=1091396", "title": "Albertolli", "text": ""}
{"id": "1091400", "revid": "36426", "url": "https://it.wikipedia.org/wiki?curid=1091400", "title": "Fratelli Albertolli", "text": ""}
{"id": "1091403", "revid": "949200", "url": "https://it.wikipedia.org/wiki?curid=1091403", "title": "Abiti sull'erba", "text": "Studio per la Baignade: abiti sull'erba (V\u00eatements, \u00c9tude pour Une Baignade) \u00e8 un dipinto a olio su tavola (16x24,7\u00a0cm) realizzato nel 1883 dal pittore Georges-Pierre Seurat e conservato nella Tate Gallery di Londra.\nQuesto dipinto \u00e8 uno dei 14 studi preparatori per la realizzazione della prima opera di grandi dimensioni di Seurat, \"Une baignade \u00e0 Asni\u00e8res\", per la quale l'artista fece anche 10 disegni.\nL'opera presenta alcune persone che prendono il sole o fanno il bagno sulla riva della Senna nel sobborgo parigino di Asni\u00e8res; sullo sfondo appare il ponte di Courbevoie mentre sulla destra \u00e8 rappresentata l'Isola della Grande Jatte."}
{"id": "1091407", "revid": "228587", "url": "https://it.wikipedia.org/wiki?curid=1091407", "title": "Valle del Calore", "text": "La Valle del Calore \u00e8 una vallata del Subappennino lucano in Campania, comprendente il bacino del fiume Calore Lucano nel distretto geografico del Cilento.\nNon deve essere confusa con la valle omonima dell'Appennino campano comprendente il bacino del Calore Irpino, un diverso fiume localizzato anch'esso in Campania ma a latitudini pi\u00f9 settentrionali, nel distretto geografico dell'Irpinia.\nDescrizione.\nLa valle, che segue il percorso del fiume Calore Lucano, inizia sul versante settentrionale del monte Cervati al centro del parco nazionale del Cilento e Vallo di Diano, ed \u00e8 composta da un tratto montuoso comprende i territori comunali di Laurino, Piaggine, Valle dell'Angelo, Magliano Nuovo, Magliano Vetere, Felitto, Castel San Lorenzo, Roccadaspide, Aquara, Castelcivita, Controne e Postiglione.\nNella parte alta del suo percorso il fiume si insinua tra alte pareti rocciose dando vita alle cosiddette Gole del Calore.\nProduzione di Vini DOC.\nGli agricoltori della Valle del Calore sono impegnati nella produzione di Vini, sia DOC che IGT,e di oli. Tra i suoi prodotti spiccano i sette vini Castel San Lorenzo D.O.C. e i vini Paestum a Indicazione Geografica Tipica.\nLa denominazione di origine controllata Castel San Lorenzo si estende interamente ai territori dei comuni di Castel San Lorenzo, Felitto e Bellosguardo e, in parte, ai comuni di Aquara, Castelcivita, Roccadaspide, Magliano Vetere e Ottati.\nLe condizioni pedoclimatiche hanno reso queste zone adatte alla coltivazione della vite da tempi remoti e il disciplinare ne tutela le specificit\u00e0 colturali e ampelografiche preesistenti.\nI vini prodotti con la denominazione DOC Castel San Lorenzo sono il Castel San Lorenzo Barbera, il Castel San Lorenzo Rosso, il Castel San Lorenzo Bianco, il Castel San Lorenzo Rosato, il Castel San Lorenzo Moscato Spumante e il Castel San Lorenzo Moscato Lambiccato. Le rese massime in vigna sono di 100 quintali per ettaro per Rossi, Rosati e Barbera e di 120 per i Bianchi.\nProduzione di Vini IGT.\nL'Indicazione Geografica Tipica \"Paestum\", con la specificazione di uno dei seguenti vitigni: Aglianico, Barbera, Coda di Volpe, Fiano, Greco, Moscato, Piedirosso, Piedirosso, Sciascinoso, \u00e8 riservata ai vini ottenuti da uve provenienti da vigneti composti, nell'ambito aziendale, per almeno l'85% dai corrispondenti vitigni.\nI Vini a Indicazione Geografica Tipica \"Paestum\" devono essere ottenuti da uve provenienti da vigneti composti da uno o pi\u00f9 vitigni raccomandati e/o autorizzati per la provincia di Salerno. La zona di produzione delle uve comprende il territorio del basso e dell'alto Cilento della provincia salernitana."}
{"id": "1091408", "revid": "110157", "url": "https://it.wikipedia.org/wiki?curid=1091408", "title": "Grinderman (album)", "text": "Grinderman \u00e8 il primo album della rock band Grinderman, formata da membri dei Nick Cave and The Bad Seeds, pubblicato nel 2007.\nIl disco.\nNel 2005, durante il tour della sua band, il cantautore Nick Cave scrisse alcuni brani che, come stile, erano distanti da quello del suo ultimo disco \"Abattoir Blues/The Lyre of Orpheus\". Decise, quindi, di non pubblicarle con i Nick Cave and The Bad Seeds, ma di fondare un nuovo complesso, i Grinderman appunto, insieme ad alcuni membri della band, ovvero il violinista Warren Ellis, il bassista Martyn P. Casey e il batterista Jim Sclavunos.\nLe registrazione cominciarono nel marzo del 2006 e, il 5 marzo dell'anno successivo, il disco venne pubblicato.\nTracce.\nTutti i brani sono dei Grinderman, tutti i testi sono di Nick Cave."}
{"id": "1091411", "revid": "114656428", "url": "https://it.wikipedia.org/wiki?curid=1091411", "title": "Fantesca che porge una lettera alla signora", "text": "La Fantesca che porge una lettera \u00e8 un dipinto a olio su tela (90,2x78,7\u00a0cm) di Jan Vermeer, databile al 1667 circa e conservato nella Frick Collection di New York.\nStoria.\nAssieme a molte opere del pittore anche questo dipinto \u00e8 in tutta probabilit\u00e0 citato nell'inventario dell'asta tenutasi ad Amsterdam il 16 maggio 1696, al numero 7, come: \u00abuna giovane dama alla quale una cameriera consegna una lettera. Del suddetto. Prezzo: fiorini 70.0\u00bb. Questa descrizione potrebbe riferirsi anche alla \"Lettera d'amore\" del Rijksmuseum di Amsterdam, sebbene in quella tela la missiva \u00e8 gi\u00e0 consegnata.\nPass\u00f2 per varie collezioni europee, finch\u00e9 nel 1919 non entr\u00f2 in quella Frick. Fu una delle ultime acquisizioni fatte personalmente dal fondatore della collezione poco prima della morte, e rientrava nel gruppo delle sue preferite.\nDescrizione.\nUna cameriera si avvicina alla padrona per porgerle una lettera e questa, seduta a un tavolino, interrompe la scrittura e ha un gesto di sorpresa, posando la penna, guardando la domestica e portando una mano al mento.\nCome in molti dipinti di Vermeer, il soggetto \u00e8 ricorrente e in un ambiente chiuso: ragazze o dame che suonano musica, scrivono o leggono lettere, compiono piccole azioni banali e quotidiane come versare dell'acqua da una brocca. In questo caso, il semplice fatto di ricevere della posta viene fermato in un momento di complicit\u00e0: la domestica sembra conscia dell'importanza della lettera e la accompagna con qualche parola che sembra interessare molto alla signora.\nLa figura della donna \u00e8 ispirata forse a quella della moglie di Vermeer, presente anche in altri dipinti: porta un elaborato chignon a treccia, riccioli cadenti sulle tempie, perle agli orecchi e al collo e una casacca di raso giallo bordata di ermellino che davvero appartenne alla signora Vermeer, come dimostra un inventario pervenutoci. La luce fredda che le illumina il volto \u00e8 analoga a quella della \"Ragazza con velo\".\nSul tavolo, coperto da un drappo azzurro, stanno gli strumenti per scrivere e il cofanetto che deve contenerli: foglio, penna e, su un vassoio, boccetta di inchiostro e calamaio, questi ultimi accesi da riflessi luminosi che ne rivelano la lucidit\u00e0 del materiale, forse peltro e vetro.\nLo sfondo praticamente uniforme e buio e la mancanza delle rifiniture e dei particolari tanto cari a questo artista nel corpo e sulla testa della dama ci fanno capire che questo lavoro, eseguito a pochi anni dalla morte, \u00e8 stato lasciato incompiuto dallo stesso pittore. Nonostante l'incompiutezza dell'opera, pienamente sviluppati sono i sottili giochi ed effetti di luce: luccichii dai gioielli di perle, scintillio sugli oggetti, increspature vivide dei tessuti."}
{"id": "1091412", "revid": "36426", "url": "https://it.wikipedia.org/wiki?curid=1091412", "title": "Nudo sotto il tavolo", "text": "Nudo sotto il tavolo \u00e8 un dipinto a olio su tela (82x59 cm) realizzato nel 1928 da Marc Chagall.\nFa parte di una collezione privata."}
{"id": "1091417", "revid": "8386136", "url": "https://it.wikipedia.org/wiki?curid=1091417", "title": "LIMONE DI SORRENTO IGP", "text": ""}
{"id": "1091418", "revid": "949200", "url": "https://it.wikipedia.org/wiki?curid=1091418", "title": "Paesaggio dell'\u00cele-de-France", "text": "Paesaggio dell'\u00cele-de-France (Paysage de l'\u00cele-de-France) \u00e8 un dipinto a olio su tela (32x40 cm) realizzato tra il 1881 ed il 1882 dal pittore Georges-Pierre Seurat.\n\u00c8 conservato nel Mus\u00e9e des Beaux-Arts di Bordeaux."}
{"id": "1091419", "revid": "1793900", "url": "https://it.wikipedia.org/wiki?curid=1091419", "title": "Prova di balletto", "text": "Prova di balletto \u00e8 un dipinto (54,8x83,8\u00a0cm) realizzato tra il 1874 ed il 1877 dal pittore francese Edgar Degas.\n\u00c8 conservato nella Burrell Collection di Glasgow."}
{"id": "1091421", "revid": "36426", "url": "https://it.wikipedia.org/wiki?curid=1091421", "title": "Sopra Vitebsk", "text": "Sopra Vitebsk \u00e8 un dipinto (73x93 cm) realizzato nel 1914 dal pittore Marc Chagall.\n\u00c8 conservato nell'Art Gallery of Ontario di Toronto.\nIn quest'opera Chagall rappresenta la sua citt\u00e0 natale russa Vitebsk, dove era nato nel 1887. L'enorme figura che sta sospesa sulle case potrebbe essere un mendicante, che rievoca un Ebreo errante oppure proprio il profeta Elia che, secondo una tradizione ebraica, appariva nei momenti di bisogno portando doni ai meritevoli. Quest'ultima ipotesi \u00e8 plausibile dato che nella sua autobiografia l'artista ci parla di quest'apparizione. Comunque questa curiosa figura verr\u00e0 ripresa da Chagall in seguito, in altre versioni.\nNella composizione, troviamo le principali caratteristiche della pittura di Chagall: infatti, il pittore aveva sempre una grande dolcezza e delicatezza nella scelta del soggetto, al contrario degli espressionisti che invece raffiguravano drammaticamente (e spesso violentemente) il loro mondo interiore; i colori sono vivaci ed in contrasto tra loro, come possiamo constatare nel contrasto tra la neve ed il gruppo di case; infine, Chagall era solito ambientare i suoi dipinti in posti magici e da sogno, dove gli animali e gli umani possono volare liberamente, e non a caso il protagonista \u00e8 proprio sospeso in aria."}
{"id": "1091422", "revid": "110157", "url": "https://it.wikipedia.org/wiki?curid=1091422", "title": "Strada a Montgeroult", "text": "Strada a Montgeroult \u00e8 un dipinto a olio su tela (81,2x66 cm) realizzato nel 1898 dal pittore Paul C\u00e9zanne.\n\u00c8 conservato nel The Museum of Modern Art di New York."}
{"id": "1091424", "revid": "1935652", "url": "https://it.wikipedia.org/wiki?curid=1091424", "title": "Arcidiocesi ortodossa d'Italia", "text": "La sacra arcidiocesi ortodossa d'Italia ed esarcato per l'Europa meridionale (in greco: \u1ffe\u0399\u03b5\u03c1\u1f70 \u039c\u03b7\u03c4\u03c1\u03cc\u03c0\u03bf\u03bb\u03b9\u03c2 \u1f38\u03c4\u03b1\u03bb\u03af\u03b1\u03c2) \u00e8 una giurisdizione ecclesiastica del patriarcato di Costantinopoli. Il suo primate porta il titolo di arcivescovo metropolita d'Italia ed esarca per l'Europa meridionale. \u00c8 retta dall'arcivescovo Polykarpos Panagiotis Stavropoulos.\nTerritorio.\nL'arcidiocesi estende la sua giurisdizione sui fedeli che abitano in Italia e a San Marino.\nSede del metropolita \u00e8 la citt\u00e0 di Venezia, dove si trova la cattedrale di San Giorgio dei Greci.\nIl territorio \u00e8 suddiviso in 79 parrocchie, riunite in 15 vicariati.\nI fedeli (tra i 200.000 e i 350.000) sono per la maggior parte greci-ortodossi, ma ve ne sono altri di lingua romena, russa e qualcuno albanese e si contano parecchi fedeli di lingua italiana, oltre a qualche presbiteri e chierici italiani, entrati a far parte dell'ortodossia. \u00c8 presente su tutto il territorio nazionale in 49 citt\u00e0, da Udine a Ragusa. Ha creato presso molte delle sue parrocchie centri di studio e di preghiera, di aggregazione sociale e giovanile.\nMonasteri.\nMonasteri in Italia sono:\nStoria.\nLa presenza del patriarcato di Costantinopoli in Italia \u00e8 antichissima e risale al VI secolo, con la conquista bizantina dell'Italia. Nei secoli and\u00f2 scemando la tradizione bizantina, a causa della conquista musulmana della Sicilia e infine, con la riconquista normanna, della preponderanza del rito latino.\nIntanto gi\u00e0 dalla fine del '400 cominciarono a rivolgersi verso l'Italia grandi flussi migratori di popolazioni di fede orientale, fra i quali si ricordano gli albanesi, stabilitisi come rifugiati in tutta la penisola, ma interessando soprattutto le zone dell\u2019Italia meridionale e della Sicilia dopo la conquista ottomana della propria terra. Essi, cos\u00ec come prevedeva il Concilio del 1431-1445 per l'unione delle Chiese, confluiranno nella chiesa cattolica come italo-albanesi di rito orientale.\nQueste popolazioni di rito greco-bizantino dai Balcani e dalla Morea arrivarono nella penisola e fondarono molte comunit\u00e0. Si ricordi che a Venezia ebbero sede sino al '700 i metropoliti di Filadelfia.\nIl patriarcato di Costantinopoli volle riorganizzare l'ortodossia in Italia dall'inizio del XX secolo. Inizialmente il territorio italiano fece parte dell'esarcato dell'arcidiocesi di Tiatira e Gran Bretagna (1922-1963) e poi dell'esarcato di Austria e Ungheria.\nIl 5 novembre 1991 venne creata la diocesi attuale dal patriarca di Costantinopoli Bartolomeo I.\nIl 25 aprile 2005 le fu aggregato il territorio di Malta, separandolo dal territorio dell'arcidiocesi di Tiatira e Gran Bretagna.\nLa Sacra arcidiocesi d'Italia ed Esarcato per l'Europa meridionale concorre all'otto per mille dalla dichiarazione dei redditi del 2013, a seguito di intesa del 4 aprile 2007, ratificata nel 2012.\nIl 14 gennaio 2021 ha ceduto una porzione del suo territorio, corrispondente alle isole maltesi, a vantaggio dell'erigendo esarcato patriarcale di Malta.\nPubblicazioni.\nL'arcidiocesi pubblica annualmente un calendario tascabile annuale in italiano e in greco moderno.\nInoltre ha la supervisione del periodico \"Katafyg\u00e8\" in greco moderno, della parrocchia di San Demetrio Megalomartire di Bologna, e del foglio settimanale \"Il Giorno del Signore\" in italiano, a cura della parrocchia di Sant'Elia lo Speleota di Reggio Calabria."}
{"id": "1091426", "revid": "729019", "url": "https://it.wikipedia.org/wiki?curid=1091426", "title": "Paul Ackford", "text": "Biografia.\nNato in Germania ma di famiglia inglese, Paul Ackford crebbe in Inghilterra, a Londra.\nAppartenente a una delle ultime generazioni di rugbisti che praticavano la disciplina a livello - almeno formalmente - dilettantistico, si arruol\u00f2 in polizia, arrivando fino al grado di ispettore.\nLa prima - e unica - squadra di rilievo nazionale per la quale gioc\u00f2 furono gli Harlequins, del quartiere londinese di Twickenham.\nContemporaneamente alla militanza con gli Harlequins giunsero anche le prime convocazioni in Nazionale inglese: grazie alla buona prestazione messa in mostra giocando in una selezione cittadina che affront\u00f2 gli \"Wallabies\" in \"tour\", fu qualche giorno dopo selezionato per un \"test match\" della Nazionale contro gli stessi australiani.\nIl 5 novembre 1988, a quasi 31 anni, Ackford disput\u00f2 quindi la sua prima gara internazionale ufficiale.\nL'anno successivo fu convocato anche dai British Lions, che affrontarono un \"tour\" in Australia: nel corso di tale \"tour\" Ackford gioc\u00f2 in tutti e tre i \"test match\" previsti.\nDel 1991 fu la conquista del Cinque Nazioni con il Grande Slam e il secondo posto alla Coppa del Mondo di rugby.\nLa finale di tale torneo (sconfitta contro l' 6-12) fu l'ultimo atto internazionale di Ackford.\nPoco dopo giunse anche il ritiro dall'attivit\u00e0 agonistica.\nDimessosi anche dalla polizia, Ackford inizi\u00f2 l'attivit\u00e0 di giornalista e commentatore sportivo.\nAttualmente cura una pagina di sport e di commenti sugli eventi correnti del rugby dalle colonne del \"Daily Telegraph\"."}
{"id": "1091427", "revid": "124393502", "url": "https://it.wikipedia.org/wiki?curid=1091427", "title": "Arrigo Petacco", "text": "\u00c8 stato inviato speciale, caporedattore e direttore della \"Nazione\" di Firenze e del mensile \"Storia Illustrata\", nonch\u00e9 autore di programmi televisivi di argomento storico.\nBiografia.\nNato nel 1929 a Castelnuovo Magra, nella provincia della Spezia, inizi\u00f2 la sua carriera giornalistica presso \"Il Lavoro\" di Genova diretto da Sandro Pertini.\nProlifico scrittore con grande capacit\u00e0 di divulgazione, esord\u00ec con una biografia su Gaetano Bresci, l'anarchico attentatore del re Umberto I a Monza, quindi si concentr\u00f2 su personalit\u00e0 note della prima met\u00e0 del Novecento e del fascismo, sceneggiando vari film e realizzando numerosi programmi televisivi, in particolare con la Rai. Nella sua attivit\u00e0 giornalistica intervist\u00f2 alcuni tra i protagonisti della seconda guerra mondiale.\n\u00c8 del 1982 la sua \"Storia del fascismo\" edita in sei volumi, e del 1983 la vittoria del Premio Saint-Vincent per il giornalismo grazie alle sue inchieste televisive e del 2006 il Premio Capo d'Orlando per il giornalismo.\nNel biennio 1986-87, succedendo a Tino Neirotti, diresse il quotidiano fiorentino \"La Nazione\".\nDal suo romanzo dedicato all'ufficiale della polizia statunitense Joe Petrosino - che combatt\u00e9 contro la mafia - venne tratto nel 1972 l'omonimo sceneggiato televisivo con Adolfo Celi, mentre un altro su Cesare Mori - il funzionario spedito da Mussolini in Sicilia a combattere la criminalit\u00e0 organizzata - ispir\u00f2 nel 1977 Pasquale Squitieri per il suo \"Il prefetto di ferro\" con Giuliano Gemma e Claudia Cardinale, su sceneggiatura dello stesso Petacco.\nIl suo libro \"L'uomo della Provvidenza. Mussolini, ascesa e caduta di un mito\" venne fortemente criticato da Christopher Duggan, allievo di Denis Mack Smith e direttore del Centre for the \"Advanced Study of Italian Society\" all\u2019Universit\u00e0 di Reading. L'accademico britannico identific\u00f2 nel libro di Petacco un classico esempio di memoria selettiva italiana rispetto alle vicende del fascismo.\nTra le sue tesi pi\u00f9 controverse quella espressa nel novembre del 2014 in un'intervista sul blog di Beppe Grillo in merito all'omicidio Matteotti: nell'occasione Petacco sostenne che non fu Mussolini il mandante di quel delitto, smentendo lo stesso Mussolini e suscitando dibattiti e polemiche.\nScrittore controcorrente, \u00e8 deceduto per un tumore al fegato nella sua casa di Porto Venere il 3 aprile 2018, a ottantotto anni, lasciando due figlie: Carlotta e Monica."}
{"id": "1091428", "revid": "765341", "url": "https://it.wikipedia.org/wiki?curid=1091428", "title": "Stephen Frey", "text": "Scrive romanzi ambientati nel mondo della finanza, settore dove ha lavorato prima di dedicarsi a tempo pieno all'attivit\u00e0 di romanziere."}
{"id": "1091434", "revid": "155613", "url": "https://it.wikipedia.org/wiki?curid=1091434", "title": "Giuseppe Salvetti", "text": "Biografia.\nFiorentino , visse nella seconda met\u00e0 del XVIII secolo, e fu attivo soprattutto in Toscana.\nSi occup\u00f2 soprattutto del rinnovo del sistema viario italiano, sovrintendente alla strada dei Due Mari, diresse i lavori per la realizzazione della strada Pontassieve-Ponticino, per la sistemazione della Via Lauretana tra Siena e Valdinievole e progett\u00f2 con Leonardo Ximenes la strada Traversa pere collegare Livorno con la transappenninica dell'Abetone (1767-1779).\nProgett\u00f2 anche l'Acquedotto di Colognole per l'approvvigionamento idrico di Livorno, e partecip\u00f2 al restauro della chiesa di San Jacopo di Ripoli e dell'Ospedale di San Bonifazio a Firenze.\nLe guide storiche riportano anche la sua partecipazione al restauro della Cappella del Santissimo Sacramento nel Duomo di Livorno.\nCon Pietro Ferroni fu nella commissione nominata da Pietro Leopoldo per verificare gli effetti di bonifica nella Maremma dello Ximenes."}
{"id": "1091435", "revid": "36426", "url": "https://it.wikipedia.org/wiki?curid=1091435", "title": "Ospedale di San Bonifazio", "text": ""}
{"id": "1091438", "revid": "39900", "url": "https://it.wikipedia.org/wiki?curid=1091438", "title": "Bussana Vecchia", "text": "Bussana Vecchia (\"Bussann-a Vegia\" in ligure) \u00e8 una frazione collinare del comune di Sanremo. Il violento terremoto del 23 febbraio 1887 semidistrusse il paese, fino a quel momento chiamato semplicemente \"Bussana\", tanto da venire completamente evacuata dagli abitanti (su ordine dell'autorit\u00e0 militare imposta dal governo), che si spostarono circa tre chilometri pi\u00f9 a valle, fondando il paese di Bussana Nuova. Totalmente abbandonata per decenni, ha ricominciato ad essere abitata dal finire degli anni cinquanta del Novecento da artisti italiani e stranieri, attratti dalla particolarit\u00e0 del luogo, che ristrutturarono e resero nuovamente abitabili gli edifici meno danneggiati. Ospita una comunit\u00e0 di artisti internazionale, con botteghe artigiane ed alcuni punti di ristoro, tanto da essere divenuto, negli anni, un caratteristico \"villaggio di artisti\" in un'ambientazione da borgo medioevale.\nGeografia fisica.\nPosta circa 8\u00a0km a nord-est di Sanremo, su una collina rocciosa alle spalle di \"Bussana Nuova\", ha la tipica struttura \"a pigna\" di borgo medioevale arroccato. L'area che occupa \u00e8 relativamente verde, circondata da macchia mediterranea, castagneti e pini marittimi; tuttavia l'intera area \u00e8 stata destinata recentemente a zona industriale, destinata prevalentemente alla floricoltura.\nStoria.\nIl paese parrebbe essere stato fondato in epoca romana, con originario nome di \"Armedina\" o \"Armedana\"; \u00e8 tuttavia solo nel VII secolo che si hanno le prime evidenze di una presenza stabile; in seguito ad invasioni longobarde la popolazione decide di muoversi nella sottostante \"Valle Armea\", dove resta fino al X secolo quando le frequenti invasioni saracene spingono a muoversi nuovamente in posti pi\u00f9 elevati e facilmente difendibili. Inizia quindi l'edificazione spontanea delle prime strutture difensive sulla collina sovrastante.\nAlmeno dall'inizio del XI secolo Bussana Vecchia cade sotto il controllo dei Conti di Ventimiglia, che provvedono all'edificazione di un primo castello a scopo difensivo.\nNel XIII secolo il paese viene acquistato dalla Repubblica di Genova, che tuttavia lascia una relativa indipendenza ai circa 250 abitanti di Bussana Vecchia. Nel frattempo l'originale castello perde la propria funzione difensiva, per passare a struttura residenziale. L'annessa cappella continua a fungere da luogo di culto per gli abitanti del paese.\nA partire dal XV secolo inizia uno sviluppo edilizio del paese, accompagnato a un forte incremento demografico: nel 1404 viene completata la prima chiesa, edificata sui resti di una precedente, e viene dedicata a Sant'Egidio. Contemporaneamente le abitazioni, edificate secondo lo stile romano con pietre squadrate, iniziano ad essere realizzate con le pietre stondate provenienti dalle vicine spiagge rocciose. L'originario castello, abbandonato, \u00e8 oramai in rovina.\nNel XVI secolo il paese si allarga alla zona sud-est, ed \u00e8 a questo periodo che risalgono quasi tutte le costruzioni presenti nel paese. Nel 1505 vengono completati i lavori alla chiesa di Sant'Egidio, che acquista due navate laterali. Diventa sempre pi\u00f9 evidente la struttura \"a pigna\", tipica dei villaggi edificati su terreni molto scoscesi, ad esempio, nel nucleo originario di Sanremo.\nIl XVII secolo vede la completa rivisitazione della chiesa, che dallo stile romanico originale passa al barocco. Vengono quindi rimosse le colonne che delimitavano le due navate, e sulle pareti vengono aggiunte sei cappelle con altare. Le decorazioni vengono affidate ad un giovane pittore di Osteno (lago di Lugano), Gerolamo Comanedi, che dedicher\u00e0 l'intera vita ad apporre stucchi, fregi e pitture di buon livello.\nLa vita nel paese prosegue relativamente tranquilla, tanto che nel corso dei due secoli seguenti il borgo resta sostanzialmente immutato. La popolazione \u00e8 prevalentemente rurale, vive di agricoltura, di coltivazione di olivi e agrumi (su terreni disposti in terrazzamenti), e di piccolo allevamento. La vita religiosa assume un ruolo sempre maggiore, tanto che la chiesa viene ulteriormente decorata e restaurata.\nA partire dal XIX secolo cominciano ad aversi i primi sentori della pericolosit\u00e0 del luogo, ancora considerato zona a rischio sismico. Si cominciano a verificare i primi terremoti di un certo rilievo (nel 1831, 1851 e 1854), tanto che la popolazione decide di rinforzare gli edifici esistenti introducendo i tipici archetti che collegano, all'altezza del primo o del secondo piano, le abitazioni che si affacciano da lati opposti degli stretti \"carrugi\" di Bussana Vecchia.\nIl terremoto del 1887.\nIl mercoled\u00ec delle Ceneri del 1887, un 23 febbraio, alle 6:21 si verifica la scossa di terremoto che segner\u00e0 per sempre il destino del paese. A quell'ora buona parte della religiosa popolazione si trova in chiesa per seguire la messa. In soli venti secondi il sisma provoca morti e danni ingentissimi: fa crollare la volta della gremita chiesa, e la quasi totalit\u00e0 delle abitazioni della parte alta del villaggio vengono distrutte, seppellendo centinaia di persone.\nI sopravvissuti decidono dapprima di accamparsi nella zona bassa del paese, in attesa di capire se sia possibile recuperare in qualche modo le costruzioni meno lesionate e ricostruire le abitazioni crollate. Tuttavia un'apposita commissione istituita per verificare la fattibilit\u00e0 della ricostruzione stabilisce che sia molto pi\u00f9 sicuro abbandonare il borgo per ricostruirlo pi\u00f9 a valle, anche perch\u00e9 viene presentata la situazione molto pi\u00f9 tragica di quanto in realt\u00e0 non sia, probabilmente per fini legati a speculazioni immobiliari. La maggior parte della popolazione \u00e8 contraria a questa scelta, in quanto vorrebbe ampliare il borgo originario e sostituire le costruzioni pi\u00f9 malandate, tuttavia il vivo ricordo del terremoto e le imposizioni delle autorit\u00e0 convincono la popolazione a fondare il paese di Bussana Nuova, nell'area gi\u00e0 nota come Capo Marine.\nNel 1889 viene posta la prima pietra del municipio di Bussana Nuova, e nel 1894 i bussanesi abbandonano definitivamente il borgo originario, celebrando l'ultima messa nella Domenica delle Palme. Il paese, da quel momento, verr\u00e0 chiamato \"Bussana Vecchia\".\nLa rinascita della vecchia Bussana.\nFino agli anni quaranta del Novecento Bussana Vecchia viene sfruttata come deposito a buon mercato di materiale da costruzione; tuttavia dopo la Seconda guerra mondiale alcune famiglie di immigrati dal sud Italia cercano di stanziarsi nel luogo. L'amministrazione sanremese, da cui nel frattempo Bussana dipende, fa di tutto per allontanare tali persone dal luogo, tanto che viene imposta la distruzione forzata di tutte le abitazioni ancora parzialmente agibili.\nPer\u00f2 \u00e8 solo dalla fine degli anni cinquanta che alcuni artisti scoprono il villaggio e decidono di stabilirvisi: \u00e8 un meraviglioso luogo di ispirazione, e pu\u00f2 servire a fondare una comunit\u00e0 artistica ideale. L'artista torinese Mario Giani (in arte, Clizia), dopo aver scoperto il luogo nel 1959 tenta di formare una colonia di artisti ma non vi riesce e abbandona il villaggio spostandosi a Sanremo, aprendo un bar nella parte chiamata Vecchia Pigna. Intanto il pittore siciliano Vanni Giuffre che esponeva al Casin\u00f2 di Sanremo, decide di venire ad abitare nel villaggio.\nQui assieme ad altri amici accorsi da tutto il mondo sancisce una specie di \"Costituzione\", regolarmente depositata presso il notaio sanremese Minoia, che regola la vita del villaggio. Nasce cos\u00ec la \"Comunit\u00e0 Internazionale Artisti di Bussana Vecchia. Dato che i ruderi non sono pi\u00f9 di propriet\u00e0 di nessuno, chiunque voglia stabilirsi nel villaggio pu\u00f2 scegliersi il proprio rudere e ristrutturarlo usando esclusivamente i materiali ancora presenti sul luogo. Si pu\u00f2 usufruire di tale luogo per sole finalit\u00e0 artistiche, e quando si decide di abbandonare il villaggio, colui che subentra deve solo rifondere simbolicamente le spese effettuate per la ristrutturazione. In caso di abbandono per pi\u00f9 di tre anni, il luogo ritorna alla Comunit\u00e0, che ne pu\u00f2 stabilire la nuova assegnazione ad altri artisti. Inoltre non \u00e8 consentito vendere le proprie opere o mettere in piedi atelier in questi luoghi.\nCon il passare degli anni, il nucleo di artisti continua a crescere, fino ad arrivare a una quarantina di persone nel 1968. L'ambientazione \u00e8 ormai internazionale: si \u00e8 creato un villaggio di artisti e liberi pensatori che comunicano tra loro in inglese e francese, riunendosi in spazi comuni per discutere e filosofeggiare. Alcune divergenze interne, tuttavia, finiscono per far naufragare il progetto originario del paese, che finisce per dividersi in due gruppi diversi di artisti, ognuno con la propria galleria ed i propri spazi comuni. Fino al 1968, quando nasce il primo atelier individuale.\nAleggia tuttavia il sempre presente pericolo di sgombero, in quanto i cittadini di Bussana Nuova osteggiano la ripopolazione del vecchio villaggio. Sgombero che arriva nel luglio del 1968, quando un paese ricompattato per necessit\u00e0 forma delle barricate che impediscono alla polizia di sgomberare il paese, il tutto alla presenza di numerosi giornalisti internazionali.\nIl villaggio quindi ritrova una certa compattezza, nonostante le esigenze dei residenti (una decina) siano ben diverse dagli stagionali: lentamente si aprono altri laboratori individuali, ma si lavora sempre ad una galleria comune. Gli stagionali, tuttavia, ritengono che vivere con candele e acqua di fonte sia sufficiente per le proprie esigenze, mentre la popolazione stanziale spinge per l'allacciamento del paese alla rete idrica ed elettrica.\nNascono dagli inizi degli anni settanta i primi problemi interni sul riconoscimento legale dei luoghi: la propriet\u00e0 privata inizia a delinearsi come una necessit\u00e0, in netto contrasto con gli ideali iniziali della Comunit\u00e0 degli Artisti. Nel frattempo i discendenti degli originali abitanti del paese fondano l'associazione degli \"Amici di Bussana\", con l'intento di riappropriarsi delle zone appartenenti ai propri avi, ed in tal modo cintano e dichiarano propria l'intera area nord del paese.\nVerso la Bussana turistica.\nIl paese, nei primi anni settanta, \u00e8 ancora visitato solo da turismo d'\u00e9lite: gli stagionali vivono normalmente di altro, e si recano a Bussana solo per intenti creativi. I residenti, invece, devono contare sui proventi della propria attivit\u00e0 artistica, quindi cercano di attirare al villaggio il turismo di massa, in piena esplosione in quel periodo. A tale scopo la produzione artistica cominci\u00f2 a scivolare verso le opere di artigianato, per sfruttare il nuovo mercato venutosi a creare.\nNel frattempo, nel 1974 l'acquedotto comunale viene allacciato al paese.\nNel 1976 viene effettuata una riunione con tutti gli abitanti del villaggio per decidere del futuro del paese, e si decide di fondare il \"Comitato del Borgo di Bussana Vecchia\". Tale comitato viene quindi riconosciuto ufficialmente dal comune di Sanremo e dall'amministrazione decentrata di Bussana Nuova, che riconosce quindi la nuova toponomastica di \"Bussana Vecchia\". Nello stesso anno vengono quindi riconosciute le prime residenze e nel 1977 venne portata l'elettricit\u00e0 all'intero paese.\nAgli inizi degli anni ottanta la popolazione residente era salita a circa un centinaio di persone. Tuttavia gli abitanti non erano pi\u00f9 esclusivamente artisti: il boom economico-speculativo dell'epoca spinse molte persone a pensare di poter fare guadagni facili con il turismo estivo, aprendo botteghe di artigianato pi\u00f9 dozzinale, ed abbassando quindi il livello qualitativo delle produzioni artistiche presenti.\nLo sviluppo del borgo interessa ora anche il Comune di Sanremo, che nel 1982 bandisce un concorso internazionale per decidere la ristrutturazione da attuare al luogo. Nel frattempo viene riconosciuta ufficialmente la \"Nuova Comunit\u00e0 Internazionale Artisti\", associazione poi legalmente riconosciuta che raccoglie e si fa portavoce di tutti gli abitanti del villaggio.\nNel 1984 la Finanza stabilisce definitivamente che gli edifici ancora erroneamente accatastati come propriet\u00e0 degli abitanti di Bussana, in realt\u00e0 sono di propriet\u00e0 dello Stato. Coloro che risiedono in paese da pi\u00f9 di vent'anni, tuttavia, provano a fare richiesta per vedere attribuita la propriet\u00e0 delle costruzioni per usucapione, ma \u00e8 questo il punto di partenza per una lungaggine burocratico-amministrativa da cui ben pochi sono riusciti a venir fuori facilmente.\nDal punto di vista artistico, viene istituito il \"Laboratorio Aperto\", vengono cio\u00e8 stabilite delle linee guida secondo le quali l'intero villaggio \u00e8 un unico laboratorio artistico, in modo da cercare di ridurre la ormai scarsa qualit\u00e0 dei prodotti in esposizione e vendita nei vari atelier.\nNel frattempo la lotta contro lo Stato per vedere riconosciute per usucapione le case ristrutturate dai residenti si fa sempre pi\u00f9 serrata, tanto che le numerose difficolt\u00e0 a cui vanno incontro gli abitanti minano lentamente la resa artistica complessiva. Lotta che si protrae ancora, a colpi di decreti e carte bollate.\nTuttavia, nel dicembre 2017, il demanio ha inviato a tutti gli abitanti delle lettere con delle ingiunzioni di pagamento di migliaia di euro definendoli occupanti abusivi. Il presidente della Comunit\u00e0 di artisti si oppone a queste richieste e porta in giudizio il Demanio dello Stato. Dopo una sentenza favorevole ai residenti, da parte del tribunale civile di Imperia, sono seguiti ulteriori procedimenti legali, intentati anche singolarmente dai soggetti residenti contro le richieste di indennizzo dello Stato, alcuni presso il tribunale di Imperia, altri presso il tribunale di Genova.\nMonumenti e luoghi d'interesse.\nIl paese \u00e8 visitabile interamente a piedi in circa un'ora. Tuttavia una delle maggiori attrattive \u00e8 rappresentata dalle caratteristiche botteghe e gli atelier degli artisti, aperte un po' ovunque nel borgo.\nLa vecchia chiesa di Sant'Egidio, mai ristrutturata, mostra ancora tracce di quelli che erano gli stucchi e le pitture originarie; \u00e8 visitabile solo dall'esterno, in quanto pericolante. Il campanile della chiesa \u00e8 miracolosamente scampato al sisma, e viene visto dagli abitanti di Bussana Vecchia come il simbolo del paese.\nL'Oratorio di Giovanni Battista posto nella zona est del paese \u00e8 anch'esso visitabile solo dall'esterno.\nCultura.\nIl paese \u00e8 stato m\u00e8ta per anni di artisti provenienti da tutto il mondo, tanto da aver influenzato il tipo di manifestazioni che si svolgono stagionalmente nel villaggio. Manifestazioni teatrali, esposizioni d'arte e musica dal vivo, soprattutto nelle sere d'estate, sono tra le attivit\u00e0 pi\u00f9 frequentate.\nEconomia.\nIl borgo primigenio ha basato la sua economia sulla coltivazione degli olivi e degli agrumi, e su una cerealicoltura abbastanza limitata. Con la crescita di interesse verso la floricoltura, a fine '800, si stava iniziando ad esplorare questa possibilit\u00e0, portata poi avanti dagli abitanti di Bussana Nuova negli anni a venire.\nL'economia \u00e8 fondata sul turismo. Il paese offre alcuni bar, punti di ristoro e ristoranti che propongono specialit\u00e0 vegetariane e della cucina ligure, un bed&amp;breakfast, un orto botanico, un vivaio, e numerose botteghe ed atelier di artisti ed artigiani che mettono in vendita le loro produzioni.\nTrasporti e vie di comunicazione.\nStrade ed autostrade.\nBussana Vecchia \u00e8 raggiungibile uscendo dall'Autostrada A10 \"dei Fiori\" al casello autostradale di Sanremo Est / Arma di Taggia, quindi percorrere l'Aurelia bis fino all'uscita della Valle Armea, e seguire le indicazioni per Bussana/Bussana Vecchia.\nDalla via Aurelia, all'altezza della Valle Armea, seguire le indicazioni per Bussana e quindi Bussana Vecchia.\nIl paese \u00e8 percorribile solo a piedi, quindi \u00e8 necessario parcheggiare fuori dal paese: i parcheggi sono solo lungo la strada.\nLinee ferroviarie.\nLa stazione dei treni pi\u00f9 vicina \u00e8 quella di Taggia - Arma; poco pi\u00f9 distante \u00e8 la stazione di Sanremo.\nAutolinee.\nVi sono linee di autobus dalla stazione dei bus di Sanremo fino a Bussana Nuova; in periodo estivo sono talvolta presenti bus-navetta da Bussana Nuova o direttamente da Sanremo."}
{"id": "1091439", "revid": "404449", "url": "https://it.wikipedia.org/wiki?curid=1091439", "title": "Ponticino", "text": ""}
{"id": "1091440", "revid": "124123", "url": "https://it.wikipedia.org/wiki?curid=1091440", "title": "\u014ctomo no Otomaro", "text": "Fu il primo generale a rivestire la carica di sh\u014dgun, tra la fine del periodo Nara e l'inizio del periodo Heian.\nLa sua data di nascita \u00e8 controversa, e alcuni la collocano nel 727; suo padre era \u014ctomo no Koshibi, e apparteneva dunque al clan \u014ctomo. Nel 779 gli fu concesso il secondo grado del quinto rango di onorificenza; nel 780 venne nominato luogotenente (\"suke\") delle guardie di palazzo. Nel 783 venne nominato vice generale nella spedizione di Hitachi, e nel 791 sal\u00ec al secondo grado del quarto rango di onorificenza.\nNel 794 l'imperatore lo invi\u00f2 in guerra contro gli emishi (un insieme di trib\u00f9 di etnia e lingua diverse dai giapponesi, antenate dei moderni ainu), concedendogli il titolo appositamente coniato di Sei-i Taish\u014dgun (\"grande generale inviato contro i barbari\"), e affiancandogli Sakanoue no Tamuramaro, che avrebbe in seguito assunto a sua volta questo titolo. A seguito della sua vittoria lo promosse, nel 795, al secondo grado del terzo rango di onorificenza, concedendogli anche l'Ordine del Merito di seconda classe."}
{"id": "1091441", "revid": "486946", "url": "https://it.wikipedia.org/wiki?curid=1091441", "title": "Pietro Leopoldo", "text": ""}
{"id": "1091444", "revid": "287204", "url": "https://it.wikipedia.org/wiki?curid=1091444", "title": "Otomo no Otomaro", "text": ""}
{"id": "1091446", "revid": "125414468", "url": "https://it.wikipedia.org/wiki?curid=1091446", "title": "Franco Farinelli", "text": "Biografia.\nHa insegnato geografia alle Universit\u00e0 di Ginevra, Los Angeles (UCLA), Berkeley (UCB) e alla Sorbona di Parigi. \u00c8 stato inoltre professore ordinario di geografia presso l'Universit\u00e0 di Bologna e direttore del Dipartimento di Scienze della comunicazione dell'ateneo bolognese.\nAudiodocumentari.\nI seguenti documentari sono andati in onda su RadioRai2:"}
{"id": "1091447", "revid": "125747400", "url": "https://it.wikipedia.org/wiki?curid=1091447", "title": "Borgloon", "text": "Borgloon (in francese \"Looz\") \u00e8 una citt\u00e0 belga di circa 10.906 abitanti, situata nella provincia fiamminga del Limburgo belga. \nComune: Kuttekoven, Kerniel, Gors-Opleeuw, Jesseren, Bommershoven, Groot-Loon, Broekom, Hendrieken, Voort, Gotem, Hoepertingen, Rijkel"}
{"id": "1091448", "revid": "1982", "url": "https://it.wikipedia.org/wiki?curid=1091448", "title": "Looz", "text": ""}
{"id": "1091449", "revid": "2166030", "url": "https://it.wikipedia.org/wiki?curid=1091449", "title": "Giovanni Theristis", "text": "Biografia.\nDurante un'incursione saracena sulle coste della Calabria, suo padre Arconte di Cursano, un casale o chorion bizantino sito in localit\u00e0 Botterio Signore oggi nel territorio di Stilo venne ucciso e la madre, incinta di lui, condotta come schiava a Palermo; ivi partor\u00ec il bambino, che crebbe in ambiente musulmano, ma nella fede cristiana. All'et\u00e0 di 14 anni la madre lo invit\u00f2 a fuggire verso il suo paese natio. Si racconta che, munito di una piccola croce, attravers\u00f2 lo stretto di Messina in una barca senza remi o vela, per poi giungere sino a Stilo. Nel racconto agiografico Giovanni nel viaggio fu avvistato da una galera saracena, ma la barca improvvisamente sarebbe affondata per riemergere miracolosamente fuori dalla vista dei saraceni e approdare a Monasterace. Gli abitanti, vedendolo vestito da moro, lo condussero presso il vescovo Giovanni, che lo interrog\u00f2 per sapere di dove fosse e cosa cercasse. Il ragazzo rispose che chiedeva il battesimo, ma il vescovo lo sottopose a dure prove prima di conferirglielo, imponendogli il proprio nome.\nUna volta cresciuto, sent\u00ec sempre pi\u00f9 forte l'attrazione per la vita dei monaci che vivevano nelle grotte nei dintorni di Stilo, affascinato dall'esempio di due asceti basiliani, Ambrogio e Nicola. Dopo molte insistenze, nonostante la sua giovane et\u00e0, fu ammesso nella comunit\u00e0 e si distinse per virt\u00f9, tanto da essere poi eletto abate. Ritrovato a Cursano un tesoro appartenuto alla sua famiglia, seguendo la regola di San Basilio lo distribu\u00ec ai poveri.\nNon lontano dal monastero c'era una grotta dalla quale scaturiva una sorgente e d'inverno, col permesso del superiore, Giovanni usava pregare in mezzo alle acque gelide.\nVolendo visitare presso Monasterace un cavaliere che aveva provveduto al vitto del monastero, nel mese di giugno, al tempo della mietitura, prese con s\u00e9 un fiaschetto di vino e una ciambella. Giunto presso due fondi, chiamati \"Marone\" e \"Maturavolo\", offr\u00ec ai contadini il pane e il vino. Un furioso temporale si abbatt\u00e9 su quei campi, rischiando di distruggere il raccolto, ma la preghiera intensa di Giovanni fece s\u00ec che il grano fosse mietuto e raccolto in covoni. Questo e altri episodi testimonianti l'aiuto soccorrevole ai contadini, gli valsero l'appellativo di \"Ther\u00ecstis\", cio\u00e8 \"mietitore\". Il padrone dei campi, colpito dall'accaduto, li don\u00f2 al monastero.\nGiovanni mor\u00ec nel 1054 e venne sepolto nel monastero della Madonna del Maestro, detto di \"San Giovanni Teresti vecchio\" o \"del Bosco\".\nCulto.\nSecondo la tradizione, re Ruggero, affetto da un'inguaribile piaga al viso, sarebbe guarito al contatto con la sua tunica e moltissimi altri furono risanati: storpi, ciechi, sordi, indemoniati. Ruggero II fond\u00f2 poi il cenobio di San Giovanni in Nemore (del Bosco), al santo intitolato, e volle che fosse consacrato il 24 giugno 1122.\nLa memoria del santo si trova in tutti i menologi e sinassari greci. \u00c8 entrata anche nel \"Martirologio romano\" e ricorre il 23 febbraio.\nNel 1660 si ottenne da papa Alessandro VIII che il suo corpo fosse traslato a Stilo per evitare le incursioni dei briganti e i terremoti. Ci\u00f2 avvenne il 12 marzo 1662, insieme alle reliquie dei santi Ambrogio e Nicola, che furono riposte in una chiesa costruita dai Padri Minimi nel 1625 e acquistata nel 1662 dai basiliani che dedicarono il luogo a San Giovanni Teristi. Nel 1791 pass\u00f2 ai Padri della Congregazione del SS. Redentore (liguorini o redentoristi), che abbellirono con opere marmoree chiesa e convento. Il 24 giugno 1847 il vescovo di Squillace Concezio Pasquini esegu\u00ec la ricognizione delle reliquie di san Giovanni Teristi. Nella navata sinistra, sotto l'altare, sono venerate le reliquie del Teristi e dei compagni monaci. Al convento si accede da un portale in marmo lavorato. Al centro del chiostro sorge un antico pozzo in granito rosa con quattro colonne, coperto da un baldacchino sovrastato da una nave in latta, con dentro un bambino orante che regge una croce, a ricorda il miracoloso viaggio per mare.\nA lui venne dedicato anche il Monastero greco-ortodosso di San Giovanni Theristis, vicino a Bivongi, recentemente ricostruito da monaci provenienti dal Monte Athos.\nStilo lo ha dichiarato suo patrono e protettore e gli riserva ogni anno una festa solenne con la processione delle reliquie conservate nella chiesa a lui intitolata."}
{"id": "1091455", "revid": "6340", "url": "https://it.wikipedia.org/wiki?curid=1091455", "title": "Helheimr", "text": ""}
{"id": "1091460", "revid": "767487", "url": "https://it.wikipedia.org/wiki?curid=1091460", "title": "Biberbach (Austria)", "text": "Biberbach \u00e8 un comune austriaco di 2 253 abitanti nel distretto di Amstetten, in Bassa Austria."}
{"id": "1091461", "revid": "110157", "url": "https://it.wikipedia.org/wiki?curid=1091461", "title": "Museo della farmacia di Bressanone", "text": "Il museo della Farmacia di Bressanone (in tedesco Pharmaziemuseum Brixen) \u00e8 un museo a Bressanone in Alto Adige.\nIl museo \u00e8 stato aperto nell'autunno del 2002, nei pressi del Ponte Aquila (\"Adlerbr\u00fccke\"), fuori le mura della citt\u00e0 vescovile.\nNel museo sono esposti numerosi oggetti che sono stati adoperati nella storia, nel campo della farmacia, come i farmaci, i vasi e varie confezioni farmacologiche.\nL'ideatore del progetto di questo museo \u00e8 la famiglia Peer, che gestisce in citt\u00e0 un'antica e storica farmacia.\nAll'interno del museo si trova anche una biblioteca specializzata, dove \u00e8 possibile trovare libri degli ultimi cinque secoli, come libri di erboristeria, raccolte di ricette, manuali di fisica-chimica, trattati di medicina e classificazioni di botanica."}
{"id": "1091462", "revid": "983767", "url": "https://it.wikipedia.org/wiki?curid=1091462", "title": "Clypse Course", "text": "Il Clypse Course era un circuito realizzato sull'Isola di Man, nella contea di Onchan. Venne utilizzato negli anni che vanno da 1954 al 1959 per disputarvi alcune gare del Tourist Trophy, in particolare vi gareggiavano: il Sidecar TT, l'Ultra-Lightweight TT ed il Lightweight TT. Il circuito era lungo 17,361 km (10,79 miglia). Il nome Clypse sembra derivi da una contrazione dello scandinavo \"Kleppsstar\" (fattoria di Klepper) dal quale derivano \"Clypse Beg\" e \"Clypse Modar\".\nStoria.\nIl Clypse Course era composto da alcune parti del pi\u00f9 grande Snaefell Mountain Course ed in particolare della A18, la strada che costeggia la montagna. Una sezione era costituita dalla A18 tra Conk-y-Mona e Creg-ny-Baa. Questo tratto, rispetto al circuito pi\u00f9 grande, veniva percorso in senso inverso. L'altro tratto della A18 utilizzata era tra Signpost Corner e Governor's Bridge. Il punto pi\u00f9 elevato, 261 m sul livello del mare, era posto nella zona di Ballacarrooin Hill. Il circuito era stato realizzato proprio per rendere meno ardua, per le moto di piccola cilindrata, la gara. Di solito le competizioni sul Clypse duravano 9 o 10 giri.\nIl circuito a partire dal 1960 venne abbandonato e le tre categorie che lo utilizzavano tornarono a correre sul \"circuito di montagna\". Alcune parti del Clypse sono utilizzate per disputare gare ciclistiche, corse in salita e di auto d'epoca. Il tratto tra Creg-na-Baa e Begoade Road, tra la B12 e la B20, viene utilizzata per il Rallye dell'Isola di Man.\nIl record sul giro del Clypse Course appartiene a Tarquinio Provini, che lo stabil\u00ec durante il Tourist Trophy del 1959 con 8'04.2 alla velocit\u00e0 media di 129,10 km/h (80.22 miglia orarie). Lo stesso Provini, insieme a Carlo Ubbiali, detiene il primato di vittorie (4) sul Clypse."}
{"id": "1091466", "revid": "767487", "url": "https://it.wikipedia.org/wiki?curid=1091466", "title": "Nicola Cianfanelli", "text": "Si form\u00f2 a Pisa e a Firenze, con Pietro Benvenuti. Fin dalle prime esperienze artistiche ricevette premi e riconoscimenti, favorito dalla scelta di temi legati alla storia ed alla mitologia allora molto in voga. Il suo stile \u00e8 caratterizzato dalla vivacit\u00e0 e inconsuetudine nella scelta dei colori e dal disegno vitale.\nNel 1822 fu incaricato di decorare la volta di una sala da pranzo di Palazzo Borghese a Firenze, dove segu\u00ec uno stile pienamente neoclassico. Pi\u00f9 tardi esegu\u00ec gli affreschi con \" Episodi dei Promessi Sposi\" nella Palazzina della Meridiana di Boboli e dipinse una delle lunette della Tribuna di Galileo (\"Leonardo da Vinci alla presenza del duca di Milano Ludovico Sforza\", 1841) oggi nel Museo della Specola, una seconda, su \"Alessandro Volta\", \u00e8 su suo cartone ma dipinta da Gaspare Martellini.\nNel 1828 venne incaricato inoltre di affrescare il catino absidale della chiesa di San Giacomo di Corte a Santa Margherita ligure, con la scena del martirio del santo, il bozzetto dell'opera si trova in collezione privata."}
{"id": "1091469", "revid": "767487", "url": "https://it.wikipedia.org/wiki?curid=1091469", "title": "Ritratto di Nicolaes Ruts", "text": "Il Ritratto di Nicolaes Ruts \u00e8 un dipinto a olio su tavola (116,8x87,3\u00a0cm) realizzato nel 1631 dal pittore Rembrandt Harmenszoon Van Rijn.\nFa parte della Frick Collection di New York.\nL'opera \u00e8 firmata e datata \"RHL. 1631\".\nL'anziano borghese viene ritratto in ricche vesti, che attestano il suo status sociale: il soprabito di tessuto prezioso foderato di pelliccia, che copre un giuppone di pelle, ornato da una candida gorgiera alla moda del tempo. Il copricapo di pelliccia \u00e8 in stile russo: l'uomo infatti intratteneva rapporti commerciali con la Russia. La sua attivit\u00e0 di mercante \u00e8 indicata anche dalla lettera presumibilmente d'affari che tiene nella mano sinistra.\nLo sfondo \u00e8, come di consueto nei ritratti di Rembrandt, indefinito.\nQuesto \u00e8 il primo ritratto eseguito su commissione dal pittore."}
{"id": "1091471", "revid": "110157", "url": "https://it.wikipedia.org/wiki?curid=1091471", "title": "Ennsdorf", "text": "Ennsdorf \u00e8 un comune austriaco di 2 983 abitanti nel distretto di Amstetten, in Bassa Austria. \u00c8 stato istituito nel 1882 scorporandolo dal comune di Sankt Valentin."}
{"id": "1091473", "revid": "6923", "url": "https://it.wikipedia.org/wiki?curid=1091473", "title": "Volkswagen 411", "text": ""}
{"id": "1091474", "revid": "6923", "url": "https://it.wikipedia.org/wiki?curid=1091474", "title": "Volkswagen 412", "text": ""}
{"id": "1091475", "revid": "857138", "url": "https://it.wikipedia.org/wiki?curid=1091475", "title": "Proiettivit\u00e0", "text": "In geometria proiettiva, una proiettivit\u00e0 \u00e8 una corrispondenza biunivoca tra punti di uno spazio proiettivo.\nIn geometria descrittiva \u00e8 definita come una corrispondenza tra punti dello spazio euclideo, ottenuta per composizione di prospettivit\u00e0, ovvero tramite una successione finita di \"proiezioni\" rispetto ad un centro e \"sezioni\" con un piano. Un esempio di proiettivit\u00e0 \u00e8 l'omologia, ottenuta come composizione di due prospettivit\u00e0 tra gli stessi due piani.\nGeometria proiettiva.\nIn geometria proiettiva, una proiettivit\u00e0 non \u00e8 altro che una trasformazione di punti dello spazio proiettivo. Ad esempio, sulla retta proiettiva formula_1, la trasformazione assume la forma:\ndove formula_3 e formula_4 sono due punti della retta proiettiva, \"\u03c1\" \u00e8 un parametro reale diverso da 0, e \"a\"00, \"a\"01, \"a\"10, \"a\"11 sono quattro parametri reali tali che \"a\"00\"a\"11 \u2013 \"a\"10\"a\"01 \u00e8 non nullo (altrimenti la trasformazione non sarebbe biunivoca). La presenza del fattore \"\u03c1\" \u00e8 dovuta al fatto che le coordinate proiettive (\"x\"0 : \"x\"1) sono date a meno di un fattore moltiplicativo reale non nullo (ovvero (\"x\"0 : \"x\"1) = (\"\u03c1x\"0 : \"\u03c1x\"1).\nIn coordinate affini, l'equazione della proiettivit\u00e0 diventa:\nSulla retta proiettiva, viene inoltre mantenuto il birapporto tra punti corrispondenti. In altre parole, chiamati A, B, C e D quattro punti sulla retta proiettiva e A', B', C', D' i loro trasformati, si ha che:\novvero"}
{"id": "1091477", "revid": "287204", "url": "https://it.wikipedia.org/wiki?curid=1091477", "title": "Gelo", "text": "In meteorologia il gelo, in senso stretto, \u00e8 l'abbassamento della temperatura dell'aria sotto il punto di congelamento (0\u00a0\u00b0C). La temperatura dell'aria viene di solito misurata a un'altezza di 2 m in una capannina meteorologica, contenitore costruito in modo da mantenere il termometro all'ombra e di consentire la libera circolazione dell'aria. \nDescrizione.\nSe l'aria \u00e8 abbastanza umida e vicino al punto di rugiada si ha produzione di brina, ma in generale non \u00e8 necessario avere il gelo per ottenere la brina: questa infatti pu\u00f2 formarsi anche con una temperatura dell'aria superiore a 0\u00a0\u00b0C se le superfici hanno perso calore per irraggiamento durante una notte serena e senza vento.\nIn queste condizioni tende a gelare anche il terreno in superficie, ovvero l'acqua in esso contenuta, fino ad una certa profondit\u00e0 dipendente dall'intensit\u00e0 del gelo: sono queste le condizioni che portano alla formazione del permafrost sulla terraferma delle latitudini polari. Sotto opportune condizioni possono gelare anche laghi, fiumi e mari come spesso avviene a latitudini elevate.\nIl gelo \u00e8 una caratteristica peculiare delle latitudini polari e sub-polari, mentre ondate di freddo pi\u00f9 o meno accentuate e durature sono possibili in inverno alle latitudini temperate sotto particolari configurazioni bariche della circolazione atmosferica, ma pu\u00f2 presentarsi comunemente anche nelle semplici giornate fredde invernali specie durante le ore notturne in seguito a raffreddamento per irraggiamento. \nIl gelo intenso ha forti ripercussioni sulla societ\u00e0 in particolare sugli aspetti produttivi e sul consumo energetico che risulta fisiologicamente aumentato oltre a possibili danni alla rete elettrica di distribuzione e al patrimonio agricolo e zootecnico.\nIntensit\u00e0.\nEsiste una scala soggettiva per stimare l'intensit\u00e0 del gelo:\nLa percezione soggettiva \u00e8 maggiore se in presenza di vento e all'aumentare della velocit\u00e0 di questo (temperatura percepita)."}
{"id": "1091485", "revid": "110157", "url": "https://it.wikipedia.org/wiki?curid=1091485", "title": "Ernsthofen", "text": "Ernsthofen \u00e8 un comune austriaco di 2 162 abitanti nel distretto di Amstetten, in Bassa Austria; \u00e8 suddiviso in due comuni catastali (\"Katastralgemeinden\"): Aigenflie\u00dfen e Rubring."}
{"id": "1091486", "revid": "88882", "url": "https://it.wikipedia.org/wiki?curid=1091486", "title": "Federico Guglielmo di Braunschweig", "text": ""}
{"id": "1091488", "revid": "46291", "url": "https://it.wikipedia.org/wiki?curid=1091488", "title": "Inula viscosa", "text": "L'enula bacicci o inula vischiosa o inula (\"Inula viscosa\" (L.) Aiton) \u00e8 una pianta cespugliosa, generalmente sempreverde, della famiglia delle Asteraceae piuttosto comune nelle regioni mediterranee.\nNota: il nome botanico attualmente accettato pare essere Dittrichia viscosa (L.) Greuter\nCaratteri botanici.\nLa pianta \u00e8 un frutice legnoso alla base e abbondantemente ramificato, vigoroso, con rami eretti, alti in genere 50\u201380\u00a0cm, eccezionalmente fino a 150\u00a0cm, e con foglie e germogli pubescenti, glandolosi e vischiosi, emananti un forte odore aromatico di resina.\nLe foglie sono irregolarmente alterne o sparse, sessili quelle inferiori, amplessicauli quelle superiori, con lamina lanceolata e margine intero, dentato o seghettato a denti radi. In genere sono persistenti.\nI fiori sono riuniti in vistosi capolini gialli di 1-1,5\u00a0cm di diametro, a loro volta riuniti in abbondanti e lunghe pannocchie terminali. I fiori periferici sono femminili e ligulati, con ligula lunga e lineare di colore giallo dorato, quelli interni sono ermafroditi, con corolla tubulosa, giallo dorata terminante con cinque denti.\nIl frutto \u00e8 un achenio lungo circa 2\u00a0mm, fornito di un pappo peloso con peli riuniti alla base.\nLa fioritura \u00e8 scalare e si protrae per un tempo piuttosto lungo, da agosto a ottobre. Per la scalarit\u00e0 della fioritura, da settembre in poi fioritura e fruttificazione si sovrappongono sulla stessa pianta.\nDistribuzione.\nL'areale di origine dell'inula \u00e8 costituito dalle regioni costiere del Mediterraneo, ma per la sua rusticit\u00e0 e capacit\u00e0 di adattamento, si spinge spesso verso l'interno e si \u00e8 naturalizzata anche in altre regioni dell'Europa e nel Nordamerica. In Italia \u00e8 comunissima in tutte le regioni della penisola e delle isole, mentre \u00e8 meno frequente nel nord.\nEcobotanica.\n\u00c8 una specie tipicamente eliofila e ruderale, perci\u00f2 si ritrova facilmente negli incolti, nei ruderi, lungo le strade e le capezzagne, nelle rupi e sulle scarpate. Per la sua rusticit\u00e0 e capacit\u00e0 di adattamento colonizza anche terreni poveri e siccitosi, pietrosi. Resiste bene allo sfalcio ricacciando vigorosamente e per la vischiosit\u00e0 delle foglie e l'aroma resinoso \u00e8 rifiutata dal bestiame. Pu\u00f2 diventare invasiva comportandosi come infestante nei pascoli degradati e nei filari delle piantagioni arboree (vigneti, oliveti, frutteti) estensive, mentre rifugge dai seminativi regolarmente lavorati su tutta la superficie.\nUtilit\u00e0.\nFarmacopea.\nIn alcune regioni della Sardegna sarebbe stata usata, in passato, come lenitivo per i dolori reumatici..\nIn Sicilia le venivano attribuite propriet\u00e0 emostatiche e cicatrizzanti. \nIn Toscana le foglie fresche venivano utilizzate per combattere l'eccessiva sudorazione dei piedi. Mentre in Liguria le foglie essiccate venivano utilizzate dagli indigenti quale succedaneo del tabacco.\nEra usata per tenere lontani i topi dai fienili, dove veniva miscelata con il fieno.\nApicoltura.\nL'importanza principale dell'inula risiede nel fatto che \u00e8 una pianta mellifera abbondantemente bottinata dalle api, soprattutto per l'abbondante produzione di polline e per la lunga fioritura. Questa pianta contribuisce pertanto alla produzione nella tarda estate e in autunno di miele millefiori e, in zone di forte diffusione, miele monoflora.\nIl miele di inula \u00e8 poco apprezzato dal mercato sia per il sapore sia per la cristallizzazione irregolare. In media ha un'umidit\u00e0 pi\u00f9 alta rispetto ad altri mieli e questo aspetto pone problemi per la conservazione in quanto a temperature moderatamente alte pu\u00f2 andare facilmente incontro a fermentazioni. Il tenore in idrossimetilfurfurolo \u00e8 spesso mediamente pi\u00f9 alto rispetto ad altri mieli, indice di una minore stabilit\u00e0 di questo prodotto. L'inula viscosa avrebbe una particolare utilit\u00e0, invece, per la costituzione di famiglie forti, allo scopo di produrre sciami nella primavera successiva.\nAutunni caldi possono portare ad una sovrapposizione della fioritura del corbezzolo con quella dell'inula. Pur avendo habitat differenti, corbezzolo e inula possono trovarsi a distanze relativamente brevi e le api bottinatrici possono visitare l'inula per prelevare sia il nettare sia il polline. Di conseguenza \u00e8 possibile un inquinamento del miele di corbezzolo, molto pi\u00f9 pregiato, con nettare e polline dell'inula.\nBiodiversit\u00e0.\nL'inula viscosa \u00e8 attaccata dalla \"Myopites stylatus\", un Dittero Tefritide galligeno. Questo insetto rappresenta l'ospite svernante dell'\"Eupelmus urozonus\", un parassitoide polifago degli Imenotteri Calcidoidi che svolge 2-3 generazioni all'anno sulla mosca delle olive. Dal momento che l'\"Eupelmus\" \u00e8 il pi\u00f9 attivo antagonista naturale della mosca delle olive, la diffusione dell'inula negli incolti delle aree olivetate \u00e8 fondamentale perch\u00e9 pu\u00f2 contribuire al controllo del fitofago nei programmi di lotta integrata.\nI rami pi\u00f9 sviluppati della pianta sono uno dei siti preferenziali per la nidificazione delle vespe della carta appartenenti al genere Polistes, in particolare Polistes gallicus, una specie a distribuzione tipicamente mediterranea."}
{"id": "1091490", "revid": "1710207", "url": "https://it.wikipedia.org/wiki?curid=1091490", "title": "Carlo Caneva", "text": "Biografia.\nNacque a Udine il 22 aprile 1845 figlio di Luigi e di Caterina Giavedoni, Arruolatosi nell'Imperiale e regio esercito entr\u00f2 come allievo presso l'Accademia militare di Wiener Neustadt, passando poi alla scuola d'artiglieria di M\u00e4risch-Weisskirchen, conseguendo il grado di sottotenente. Partecip\u00f2 alla guerra del 1866 combattendo in Boemia nelle file del 7\u00ba Reggimento d'artiglieria; quindi, in seguito alla cessione al Regno d'Italia del Veneto, lasci\u00f2 l'esercito austriaco ed entr\u00f2 in quello italiano il 31 gennaio 1867 come sottotenente d'artiglieria. Frequent\u00f2 la Scuola di applicazione d'artiglieria e genio, poi, promosso luogotenente (1869), la scuola superiore di guerra, passando quindi nel Corpo di Stato maggiore. Capitano nel 1875, maggiore nel 1882, poi tenente colonnello capo di stato maggiore della divisione di Genova, nel 1891 ottenne il grado di colonnello e il comando del 41\u00ba Reggimento di fanteria, che tenne fino al 1895.\nFu quindi Capo di stato maggiore del VI Corpo d'armata e poi dal settembre 1896 al marzo 1898 in Eritrea, dove prese parte alla campagna contro i Dervisci. Maggior generale nel 1898, comand\u00f2 per quattro anni la Brigata \"Re\"; tenente generale nel 1902, resse successivamente la divisione di Palermo e quella di Messina, indi dal 1904 al 1907 fu comandante in seconda del Corpo di stato maggiore. Tenne poi il comando della divisione di Verona, nel 1909 pass\u00f2 a quello del VII Corpo d'armata di Ancona e subito dopo a quello del III Corpo d'armata di Milano; il 30 settembre 1910 ricevette la designazione al comando di un'armata in caso di guerra.\nVerso la met\u00e0 del settembre 1911, quando si era appena messo in luce dirigendo il partito vincente nelle grandi manovre estive, fu prescelto a comandare il Corpo d'armata speciale incaricato di occupare la Tripolitania e la Cirenaica (il conferimento ufficiale dei pieni poteri militari e civili porta la data dell'8 ottobre). Data la repentinit\u00e0 con cui il governo Giolitti aveva deciso di ricorrere alle armi, i piani e le predisposizioni relative dovettero essere improvvisati da lui e dal generale Alberto Pollio, Capo di stato maggiore del Regio Esercito, in pieno accordo, del resto, con le autorit\u00e0 governative e gli ambienti che avevano appoggiato l'espansione italiana in Africa settentrionale. Si deve quindi attribuire a lui solo una responsabilit\u00e0 minore nella sottovalutazione delle difficolt\u00e0 dell'impresa.\nPoich\u00e9 infatti si calcolava che le truppe turche in Tripolitania e Cirenaica (meno di 5.000 uomini) non avrebbero avuto l'appoggio delle popolazioni arabe, fu ritenuta sufficiente per il corpo di spedizione italiano una forza totale di 34.500 uomini, 6.300 quadrupedi e 72 pezzi d'artiglieria. Con queste truppe furono occupati tra il 4 e il 21 ott. 1911 i centri di Tobruk, Tripoli, Derna, Bengasi, Homs; ma i violenti combattimenti di Sciara Sciat e Bu Meliana (oasi di Tripoli, 23 e 26 ottobre) dimostrarono che i turchi avevano dietro a s\u00e9 tutta la popolazione ed erano quindi in grado di impedire ogni progresso italiano nell'interno e addirittura di esercitare una seria minaccia per i presidi delle citt\u00e0 occupate. Essa appare in alcune fotografie scattate dal corrispondente di guerra francese Gaston Ch\u00e9rau, che cita anche il comportamento nelle lettere scambiate con la moglie.\nLa strategia italiana fu perci\u00f2 sottoposta a revisione, sulla linea di una sua relazione al Ministro della guerra del 6 novembre. Prima della fine dell'anno vennero sbarcati in Tripolitania e Cirenaica altri 67.000 uomini, 8.300 quadrupedi e 154 pezzi d'artiglieria, con i quali fu consolidata l'occupazione italiana dei centri costieri e iniziati grossi lavori di fortificazione. La proclamazione della legge marziale, da lui fortemente voluta, in tutta la regione (23 ottobre) segn\u00f2 inoltre l'inizio di una politica pi\u00f9 dura verso la popolazione. Attraverso perquisizioni, processi ed esecuzioni sommarie, distruzioni di case e di coltivazioni e il blocco economico tra le oasi costiere e l'interno, i comandi italiani miravano a stroncare la resistenza araba dando la misura della loro potenza e decisione.\nQuesta linea d'azione metteva le truppe italiane al sicuro da rovesci parziali (e infatti tutti gli attacchi turco-arabi alle fortificazioni italiane nel corso dell'inverno vennero respinti con successo), ma allontanava nel tempo l'estensione del dominio italiano a tutto il territorio libico. Ne derivava un grave ostacolo all'azione diplomatica per il riconoscimento internazionale della sovranit\u00e0 italiana sulla Tripolitania e la Cirenaica, proclamata unilateralmente il 5 novembre 1911. Giolitti e il Ministro degli esteri Marchese di San Giuliano richiesero quindi a pi\u00f9 riprese e con energia una pi\u00f9 dinamica condotta della guerra, ma lui, sempre pi\u00f9 convinto delle difficolt\u00e0 della situazione, fu sostenuto da Pollio e dal Ministro della guerra Spingardi, decisi a evitare ogni rischio di insuccesso anche parziale che riaprisse le ferite di Adua. Anche le proteste della stampa nazionalista, che accusava lo accusavano di inerzia, contribuirono a scuoterne la posizione.\nL'espansione del dominio italiano in terra libica fu quindi proseguita con cautela, pi\u00f9 che altro con l'ampliamento dei campi trincerati attorno ai centri costieri. Nel corso dell'inverno fu esteso il controllo italiano a tutta l'oasi di Tripoli. Poi la primavera del 1912 vide lo sviluppo di offensive a medio raggio: nell'aprile ebbero inizio le operazioni nella zona di Zuara (occupata in agosto) e del confine tunisino, in giugno fu attaccata Zanzur, tra giugno e luglio conquistata Misurata. Alla fine d'agosto le truppe italiane avevano esteso il proprio dominio a tutta la fascia costiera della Tripolitania; assai minori i progressi in Cirenaica, sempre limitati ai dintorni dei centri occupati. Tutto l'interno restava saldamente nelle mani degli arabo-turchi, tanto che il governo italiano fu costretto a cercare una soluzione del conflitto colpendo la Turchia nell'Egeo.\nA fine agosto egli fu richiamato a Roma e il 2 settembre 1912 esonerato dal comando, che fu ripartito tra il generale Ottavio Ragni, per la Tripolitania, e il generale Briccola, per la Cirenaica. Con questo provvedimento il governo voleva dare l'impressione che la situazione si andasse normalizzando, tanto da non richiedere pi\u00f9 un comando unico (e infatti erano a buon punto le trattative diplomatiche col governo turco). Per evitare che il suo esonero assumesse un significato punitivo, egli fu promosso generale d'esercito (19 settembre 1912), il pi\u00f9 alto grado della gerarchia militare conferibile solo a chi avesse comandato un'armata in battaglia. Un anno e mezzo pi\u00f9 tardi, nel maggio 1914, lasci\u00f2 il servizio attivo per raggiunti limiti di et\u00e0.\nDurante la prima guerra mondiale non fu richiamato in servizio, a causa dell'et\u00e0 ormai avanzata e del grado superiore a quello di Cadorna. Furono proprio il suo alto grado e l'estraneit\u00e0 al conflitto in corso a farlo designare come presidente della Commissione nominata dal presidente del Consiglio Orlando il 12 gennaio 1918 per indagare sulle cause e le responsabilit\u00e0 del disastro di Caporetto. La Commissione d'inchiesta sul ripiegamento dall'Isonzo al Piave era composta, oltre che da lui, da sei membri: il generale Ragni, il viceammiraglio Canevaro, l'avvocato generale militare Tommasi, il senatore Bensa e gli onorevoli Raimondo e Stoppato. I poteri della commissione erano ampi e il suo lavoro fu minuto e scrupoloso, anche se non immune da critiche. Sembra infatti ormai accertato (sulla base della testimonianza del senatore Paratore, allora assai legato al presidente del Consiglio) che fu un intervento di Orlando (sollecitato a sua volta da Diaz) a indurre la commissione a sorvolare sulle responsabilit\u00e0 di Badoglio, per evitare una crisi del Comando Supremo nel momento di maggiore pericolo. Ad un invito del genere non poteva certo sottrarsi il Caneva, sempre compenetrato di profondo rispetto per l'autorit\u00e0.\nLa relazione della commissione d'inchiesta, consegnata al presidente del Consiglio Nitti il 24 luglio 1919 e subito resa nota nella sua parte essenziale, fu oggetto di immediate violente polemiche e poi progressivamente sepolta sotto un silenzio disdegnoso perch\u00e9 aveva mosso documentate accuse ai comandi italiani. Effettivamente la relazione rigettava la responsabilit\u00e0 del crollo del fronte italiano sulle autorit\u00e0 militari e particolarmente su Cadorna e Capello, che avevano chiesto alle truppe gi\u00e0 logore sforzi sanguinosissimi e sempre nuovi, portandole sull'orlo del collasso. Di questo malgoverno dei soldati erano fornite prove numerose ed efficaci, che diedero esca alle critiche socialiste e giolittiane al momento della pubblicazione della relazione. Le destre rimproverarono alla commissione di aver insistito solo su questo aspetto della sconfitta, lasciando in ombra sia i combattimenti (in modo da non dover chiamare in causa Badoglio) sia soprattutto le responsabilit\u00e0 del governo e delle sinistre. Questi rimproveri non sono privi di fondamento. Va per\u00f2 considerato che Cadorna e la propaganda d'ispirazione militare e nazionale avevano ributtato ogni colpa sul crollo morale dei soldati, cio\u00e8 in ultima analisi sul governo e sul disfattismo, coinvolgendo socialisti, giolittiani, Parlamento e Orlando in un'unica condanna.\nLa commissione, a sua volta, capovolgeva queste accuse, addossando ogni responsabilit\u00e0 ad alcuni generali, ma salvando l'organismo militare nel suo complesso, il Parlamento e i partiti; accertava quindi responsabilit\u00e0 innegabili, ma non conduceva a fondo la sua analisi politica. La relazione offriva cos\u00ec a Nitti la possibilit\u00e0 di chiudere il dibattito sulle responsabilit\u00e0 di Caporetto con il sacrificio di alcuni generali (Cadorna, Capello, Porro e Cavaciocchi, messi in congedo all'inizio del settembre) e con l'assoluzione di tutte le altre forze in questione, dall'esercito ai partiti. Calmatasi l'eco delle polemiche, Caneva fu fatto membro della commissione consultiva creata il 25 luglio 1920 dal ministro della Guerra Bonomi per aiutarlo nel riordinamento dell'esercito.\nTra i riconoscimenti che aveva avuto nella sua lunga carriera, ricordiamo la nomina a Cavaliere di gran croce, decorato del gran cordone dell'Ordine della Corona d'Italia (1909), quelle a senatore (marzo 1912) e a Cavaliere di gran croce, decorato del gran cordone dell'Ordine dei Santi Maurizio e Lazzaro (1913) e il conferimento del gran cordone dell'Ordine coloniale della Stella d'Italia (1915).\nCarriera militare.\nNell'esercito austriaco.\nNato in Friuli, che allora con il Regno Lombardo-Veneto faceva parte dell'Austria, inizi\u00f2 la carriera militare nell'esercito austriaco come sottotenente d'artiglieria nell'armata austriaca di Benedek. Dopo la guerra austro-prussiana e la sconfitta austriaca a Sadowa cui Caneva prese parte, e la conseguente cessione del Veneto al regno d'Italia, decise di arruolarsi nel Regio Esercito italiano nel 1867.\nNell'esercito italiano.\nTerminati i regolari studi alla Scuola di Guerra, venne aggregato allo Stato Maggiore e nel 1896 part\u00ec per l'Eritrea come colonnello di fanteria per combattere contro l'Etiopia e i Dervisci, campagne in cui si guadagn\u00f2 il grado di maggior generale. Al comando di una guarnigione a Cassala resistette contro i mahadisti finch\u00e9 imbattuto riconsegn\u00f2 il forte agli egiziani.\nLa guerra italo-turca.\nNel 1911, dopo aver avuto i comandi di divisione e di corpo d'armata, e dopo essersi distinto nelle manovre estive di quell'anno, venne prescelto quale comandante del Corpo d'Armata Speciale (che comprendeva le forze destinate a occupare la Tripolitania e la Cirenaica allo scoppio della Guerra italo-turca). Fu lui quindi a comandare le operazioni contro l'Impero Ottomano e la guerriglia senussita guidata da Omar al-Mukhtar fino all'anno dopo.\nLa battaglia di Ain Zara.\nSegu\u00ec le operazioni per l'occupazione dell'oasi di Ain Zara che si protrassero fin nel pomeriggio inoltrato e videro la completa vittoria italiana e la rotta dell'avversario. Essendo sopraggiunta la sera il generale Caneva ritenne opportuno non comandare l'inseguimento del nemico sconfitto. La decisione nuovamente di non inseguire il nemico attir\u00f2 nuove dure critiche al generale Caneva e il giornalista Corrado Zoli ne imput\u00f2 la decisione a un suo crollo di nervi.\nIn realt\u00e0 Caneva era ben conscio dei pericoli del deserto e sapendo di avere truppe in grado di attaccare una posizione nemica stabile ma probabilmente inesperte per uno scontro notturno contro un nemico mobile che conosce bene il territorio.\nIn ogni caso l'indubbia vittoria suscit\u00f2 soddisfazione in Italia; il generale Alberto Pollio, capo di Stato Maggiore ritenne che \"\"l'operazione fu ben combinata, ben condotta e ben eseguita\" e in Libia elimin\u00f2 la pressione su Tripoli permettendo di occuparne definitivamente le oasi. L'oasi di Ain Zara fu fortificata e dotata di artiglieria e una ferrovia la colleg\u00f2 a Tripoli. Sidney Sonnino lo defin\u00ec al tempo dell'impresa libica: \"un uomo usato che soffre di stomaco da otto anni a questa parte\". Luigi Barzini ne diede un ritratto impietoso: \"Parola d'onore, se non sapessi che al tavolino vale qualche cosa (cos\u00ec dicono) lo prenderei per il pi\u00f9 completo campione dell'imbecillit\u00e0 gallonata\"\". Giovanni Giolitti, una fonte comunque non serena n\u00e9 mai obiettiva, rimarc\u00f2 come Caneva mancasse di iniziativa e non si rendesse conto delle implicazioni di politica internazionale della sua condotta. Fu aspramente criticato per aver ignorato, suppostamente per ignavia e ristrettezza di vedute, nelle prime settimane dello sbarco italiano i notabili arabi locali; e per la sua condotta lenta, convenzionale, priva di iniziativa e passiva delle successive operazioni belliche. Gli addetti militari stranieri sul posto notarono con stupore il suo inesistente utilizzo della cavalleria in un terreno ad essa congeniale ed il fatto che non prendesse in considerazione di chiederne ulteriori contingenti oltre a quelli limitati gi\u00e0 a sua disposizione.\nVenne richiamato a fine agosto 1912 in Italia, e, anche per evitare che il suo richiamo venisse inteso come una punizione, venne promosso Generale d'Esercito (19 settembre 1912). Raggiunti i limiti d'et\u00e0, Caneva lasci\u00f2 il servizio attivo nel maggio 1914; durante la Prima guerra mondiale non venne richiamato in servizio (anche a causa del fatto che era tecnicamente superiore per anzianit\u00e0 al generale Luigi Cadorna, Capo di Stato Maggiore), ma nel 1918 fu nominato dal capo del governo Vittorio Emanuele Orlando presidente della Commissione d'Inchiesta nominata per far luce sul disastro di Caporetto.\n\"Reputato universalmente Massone\", secondo Giordano Gamberini.\nCarlo Caneva mor\u00ec a Roma il 15 settembre 1922. \u00c8 sepolto nel Claustro Nuovo Nord della Certosa di Ferrara.\nVita politica.\nNel 1912 fu nominato senatore del Regno, carica che ricopr\u00ec fino al 1922. Dopo Caporetto fu presidente della \"commissione d'inchiesta\", della quale fecero parte anche il vice-ammiraglio Felice Napoleone Canevaro in qualit\u00e0 di vicepresidente, poi sostituito da Alberto De Orestis, il generale Ottavio Ragni, l'avvocato militare generale Donato Antonio Tommasi, il senatore avvocato Paolo Ernesto Bensa e il colonnello Fulvio Zugaro come segretario generale, assistiti dal futuro generale Luigi Efisio Marras."}
{"id": "1091493", "revid": "125484335", "url": "https://it.wikipedia.org/wiki?curid=1091493", "title": "Mario di Avenches", "text": "Biografia.\nLe poche informazioni che si hanno di lui, a parte la \"Chronica\", derivano dall'iscrizione sulla sua tomba a Losanna, nella chiesa di San Tirsio.\nProveniva da una ricca famiglia di cultura gallo-romana e divenne vescovo di \"Aventicum\" (presso l'odierna Avenches) nel 574, assumendo i compiti secolari della diocesi, in precedenza prerogativa del duca Teodefrido.\nPrese parte al secondo concilio di M\u00e2con nel 585 e quindi, probabilmente poco dopo il 590, trasfer\u00ec la sede episcopale da \"Aventicum\", in rapida decadenza, a Losanna.\nDopo la sua morte, fu venerato come santo a Losanna; la sua festa cadeva il 9 o il 12 febbraio, e la chiesa di San Tirso fu rinominata San Mario. Oggi la Chiesa cattolica lo ricorda il 31 dicembre.\nLa sua breve cronaca \u00e8 la continuazione di quella redatta da Prospero d'Aquitania e copre gli anni tra il 455 e il 581. Rappresenta una fonte importante per la storia dei Burgundi e dei Franchi, specialmente nella seconda met\u00e0 del VI secolo."}
{"id": "1091503", "revid": "24989", "url": "https://it.wikipedia.org/wiki?curid=1091503", "title": "Rubring", "text": ""}
{"id": "1091513", "revid": "4175", "url": "https://it.wikipedia.org/wiki?curid=1091513", "title": "Ciclo di Milankovi\u0107", "text": ""}
{"id": "1091517", "revid": "287204", "url": "https://it.wikipedia.org/wiki?curid=1091517", "title": "John Richmond", "text": "John Richmond \u00e8 il nome di pi\u00f9 persone:"}
{"id": "1091524", "revid": "31886", "url": "https://it.wikipedia.org/wiki?curid=1091524", "title": "Cartilagine laterale", "text": "La Cartilagine Laterale del naso \u00e8 una delle cartilagini principali del naso. \u00c8 una lamina triangolare ed \u00e8 pari. La base si poggia al fianco laterale del margine antero-superiore della cartilagine del setto. Il lato superiore segue, in avanti, il margine anteriore della faccia profonda dell'osso nasale, pi\u00f9 addietro, l'incisura nasale della mascella. Il lato inferiore, in avanti, \u00e8 in rapporto con la branca laterale della cartilagine alare maggiore, con l'eventuale interposizione di cartilagini sesamoidee, indietro con la membrana fibro-elastica del setto mobile del naso. "}
{"id": "1091539", "revid": "287204", "url": "https://it.wikipedia.org/wiki?curid=1091539", "title": "Jean-Luc Ettori", "text": "Dal 1994 al 2013, con le sue 602 presenze in Division 1, \u00e8 stato il calciatore con pi\u00f9 presenze nella storia del massimo campionato francese, record poi infranto da Micka\u00ebl Landreau.\nCarriera.\nHa disputato tutta la carriera con la maglia del , vincendo per tre volte lo scudetto (1977-1978, 1981-1982 e 1987-1988) e, sempre per tre volte, la Coppa di Francia (1980, 1985 e 1991), ha giocato anche una finale di Coppa delle Coppe (1991-92) persa contro i tedeschi del Werder Brema per 2-0.\nHa collezionato anche 9 presenze in Nazionale tra il 1980 e il 1982, la maggior parte delle quali difendendo la porta transalpina durante il Campionato mondiale di calcio 1982, dove disput\u00f2 6 gare su 7, saltando la finale per 3\u00ba posto, persa con la Polonia, a favore di Castaneda."}
{"id": "1091546", "revid": "62221", "url": "https://it.wikipedia.org/wiki?curid=1091546", "title": "Dittrichia viscosa", "text": ""}
{"id": "1091556", "revid": "113988434", "url": "https://it.wikipedia.org/wiki?curid=1091556", "title": "Gro\u00dfr\u00f6da", "text": "Gro\u00dfr\u00f6da (letteralmente \"R\u00f6da grande\", in contrapposizione alla vicina Kleinr\u00f6da \u2013 \"R\u00f6da piccola\") \u00e8 una frazione del comune tedesco di Starkenberg."}
{"id": "1091557", "revid": "729019", "url": "https://it.wikipedia.org/wiki?curid=1091557", "title": "Castello del Principe", "text": "Il castello del Principe (in ted. F\u00fcrstenburg) \u00e8 un castello medioevale presso la frazione di Burgusio, all'interno del territorio comunale di Malles Venosta, in val Venosta, in Alto Adige.\nIl castello si trova in mezzo alla vallata, ad una quota di 1200 metri e si trova proprio al di sotto dell'abbazia di Monte Maria.\nStoria.\nL'edificio, fu eretto tra il 1272 e il 1282, e presenta un'unica torre quadrata. Molto probabilmente la rocca fu costruita sulla base di edifici preesistenti.\nSuccessivamente il castello sub\u00ec un restauro, tra il XVI e il XVII secolo, con anche alcune ricostruzioni.\nIl castello svolse successivamente diverse funzioni; inizialmente fu sede dei vescovi di Chur (Coira), assurti al rango principesco. Nei secoli successivi invece il castello fu adibito a diversi usi: infatti la rocca fu sede di un tribunale, fu anche utilizzato come ricovero di fortuna, caserma, prigione e, infine, come fabbrica di birra.\nNel 1952 si decise di far rinascere il castello, e fu quindi utilizzato come sede della Scuola professionale per l'agricoltura di lingua tedesca, la \"Fachschule f\u00fcr Land- und Forstwirtschaft F\u00fcrstenburg\", che prende il suo nome dal castello.\nA seguito dell'improvviso crollo della torre della rocca, nel 1996 si procedette a un recupero generale dell'intero sito: promossi dall'allora direttore dell'istituto, Dr. Georg Flora, i complessi lavori di restauro e di ammodernamento dell'antica fabbrica furono seguiti dall'architetto Werner Tscholl."}
{"id": "1091559", "revid": "767487", "url": "https://it.wikipedia.org/wiki?curid=1091559", "title": "Franco Pancheri", "text": "In carriera ha totalizzato complessivamente 88 presenze in Serie A e 87 presenze in Serie B.\nCarriera.\nGiocatore.\nCresciuto nelle giovanili dell', Pancheri venne inizialmente ceduto in prestito al e dopo due anni in riva al Lario, con una promozione dalla Serie C1 alla Serie B, torn\u00f2 in nerazzurro e partecip\u00f2 con 17 presenze alla conquista dello scudetto 1979-1980.\nNello stesso anno debutt\u00f2 nelle coppe europee in occasione della gara di ritorno valevole per i sedicesimi di finale di Coppa UEFA contro il Borussia M\u00f6nchengladbach, sfida conclusasi 3-2 a favore della squadra tedesca, schierato nel ruolo di terzino sinistro.\nCeduto all'Udinese nel 1981-1982, rimase in Friuli tre anni per essere poi ceduto alla Cremonese nel 1984-1985.\nIl prosieguo della sua carriera lo vide giocare l'anno successivo nel in Serie B nel ruolo di libero. Con la squadra romagnola conquist\u00f2 la promozione in Serie A nel 1986-1987, senza venir confermato per la stagione successiva.\nNel 1987-1988 scese di categoria giocando in Serie C1 nella Casertana, per poi passare al Trento.\nNel 1990 approd\u00f2 all'Aversa Normanna nella doppia veste di giocatore-allenatore.\nAllenatore.\nDopo l'esperienza all'Aversa Normanna, allen\u00f2 le giovanili dell'Inter.\nNel 2003 ha allenato anche il Levadia Tallinn, mentre nel 2011 guid\u00f2 la formazione Berretti del .\nNel giugno del 2013 ha allenato la formazione Berretti della Pergolettese. Nell'ottobre del 2014 \u00e8 diventato il tecnico del Palazzolo, in Eccellenza.\nDal settembre del 2015 lavora presso l'USD San Michele Travagliato, club di Seconda Categoria bresciana, ricoprendo il ruolo di direttore tecnico e di responsabile del settore giovanile."}
{"id": "1091568", "revid": "31886", "url": "https://it.wikipedia.org/wiki?curid=1091568", "title": "Cartilagine alare maggiore", "text": "La Cartilagine Alare Maggiore \u00e8 una delle cartilagini principali del naso. \u00c8 una lamina, pari, ripiegata su s\u00e9 stessa, che descrive la parte mediale della narice con il suo margine concavo antero-laterale. \nDalla punto di ripiegatura, all'apice del naso, possono distinguersi due \"branche\": una pi\u00f9 grande, \"laterale\" e superiore che forma lo scheletro dell'ala del naso e ne descrive, con il suo margine superiore, il solco alare; l'altra minore, \"mediale\", prende rapporto con la cartilagine del setto e fa parte del setto mobile del naso."}
{"id": "1091578", "revid": "62004", "url": "https://it.wikipedia.org/wiki?curid=1091578", "title": "CD Nacional Madeira", "text": ""}
{"id": "1091581", "revid": "287204", "url": "https://it.wikipedia.org/wiki?curid=1091581", "title": "Aleksej Stepanovic Chomjakov", "text": ""}
{"id": "1091590", "revid": "729019", "url": "https://it.wikipedia.org/wiki?curid=1091590", "title": "Episodi di Otto sotto un tetto (terza stagione)", "text": "Questa pagina contiene la lista di episodi della terza stagione della serie TV Otto sotto un tetto."}
{"id": "1091591", "revid": "599013", "url": "https://it.wikipedia.org/wiki?curid=1091591", "title": "Jo\u00ebl Bats", "text": "Carriera.\nHa militato nel Sochaux, nell'Auxerre e nel PSG: con il club parigino fu campione di Francia nel 1986.\nCon la nazionale vinse il subendo quattro reti in cinque gare. Al , nei quarti di finale contro il , par\u00f2 i rigori di Zico e S\u00f3crates: in semifinale, comp\u00ec invece un errore che permise al tedesco Andreas Brehme di realizzare il primo gol della (poi vincitrice per 2-0). Nella finale di consolazione contro il venne sostituito da Albert Rust."}
{"id": "1091595", "revid": "767487", "url": "https://it.wikipedia.org/wiki?curid=1091595", "title": "Rivelazioni (Crichton)", "text": "Rivelazioni (\"Disclosure\") \u00e8 un romanzo di Michael Crichton scritto nel 1994. Da esso \u00e8 stato tratto l'omonimo film con Michael Douglas e Demi Moore.\nTrama.\nTom Sanders \u00e8 un importante dirigente dell'azienda Digicom, attiva nel settore delle tecnologie e in procinto di fondersi con un'altra importantissima ditta. Tom si sveglia una mattina allegro perch\u00e9 sa che sar\u00e0 promosso in seguito alla fusione, tuttavia raggiunto l'ufficio comincia a sentire voci che dicono che lui sia stato scavalcato, e Phil (l'avvocato del suo principale) gli fa capire che le voci corrispondono a verit\u00e0. Arrivato nell'ufficio del capo dell'azienda scopre che a scavalcarlo \u00e8 stata Meredith Johnson, una dirigente molto avvenente con cui ha avuto una intensa relazione diversi anni prima.\nMeredith e Tom si incontrano per una riunione di lavoro, durante la riunione Meredith provoca ripetutamente Tom con avance di tipo sessuale tuttavia Tom fa finta di nulla, ad un certo punto mentre Tom \u00e8 impegnato in una telefonata con il cellulare Meredith gli toglie il telefono di mano e gli salta addosso chiedendogli insistentemente di fare sesso. Tom inizialmente rifiuta facendo capire a Meredith che non ha intenzione di tradire la moglie (Tom si era sposato poco dopo la rottura con Meredith), tuttavia lei continua a baciarlo e toccarlo. Ad un certo punto Tom sembra cedere alle avances e comincia un rapporto con Meredith, ma si interrompe dopo pochi secondi e fugge dalla stanza.\nIl giorno dopo Tom va al lavoro pensando che sia bene per tutti dimenticare l'accaduto, ma appena arrivato viene raggiunto da Phil che gli comunica che Meredith ha intenzione di denunciarlo per molestie sessuali, lui nega e ripete costantemente di essere innocente.\nIl capo della Digicom vuole tenere segreta la vicenda per non far saltare la fusione e quindi cerca di far risolvere la faccenda in breve tempo, decide di appoggiare la tesi di Meredith e di convincere entrambi a rivolgersi ad una mediazione invece che ad un processo.\nTom \u00e8 disperato, si rivolge alla migliore avvocatessa in materia di molestie sessuali e minaccia di far saltare la fusione rendendo pubblica la notizia con una querela, questo gli porta contro anche i suoi fidati amici e colleghi che temono di veder sfumare i profitti derivanti dalla fusione. Tom dovr\u00e0 faticare moltissimo per provare la propria innocenza.\nTemi.\nIl romanzo tratta il tema della grande difficolt\u00e0 che una vittima ha nel provare la propria innocenza in un caso di stupro.\nInoltre nel libro \u00e8 presente il tema delle donne al potere: Meredith \u00e8 una dirigente donna che si comporta peggio dei peggiori uomini, perch\u00e9 fa mobbing a Tom, lo molesta e infine lo denuncia quando questi si nega.\nIn una nota all'inizio l'autore precisa che non intende affermare che le donne siano peggiori degli uomini e che la maggior parte degli stupri siano inventati dalle vittime, ma solo che una persona al potere pu\u00f2 essere onesta oppure disonesta indipendentemente dal sesso."}
{"id": "1091597", "revid": "104458", "url": "https://it.wikipedia.org/wiki?curid=1091597", "title": "San Mario di Losanna", "text": ""}
{"id": "1091609", "revid": "78273", "url": "https://it.wikipedia.org/wiki?curid=1091609", "title": "Berardio di baird", "text": ""}
{"id": "1091614", "revid": "146092", "url": "https://it.wikipedia.org/wiki?curid=1091614", "title": "Basilica di Sant'Agostino alla Zecca", "text": ""}
{"id": "1091618", "revid": "45927", "url": "https://it.wikipedia.org/wiki?curid=1091618", "title": "Ritratto Ruts (Rembrandt Harmenszoon Van Rijn)", "text": ""}
{"id": "1091620", "revid": "125420769", "url": "https://it.wikipedia.org/wiki?curid=1091620", "title": "Football Club Neapolis", "text": "Il Football Club Neapolis, meglio noto come Neapolis, \u00e8 stata una societ\u00e0 calcistica italiana con sede a Mugnano di Napoli, comune della Citt\u00e0 metropolitana di Napoli.\nFondata nel novembre 2008, ossia quando un gruppo di imprenditori rilev\u00f2 il titolo sportivo della Sangiuseppese per poi spostarlo a Mugnano, scioltasi poi nel 2012 e rifondata nel 2014 ha partecipato in totale a cinque campionati nazionali, di cui due professionistici.\nAveva come colori sociali il bianco e il blu e giocava le gare casalinghe allo stadio Alberto Vallefuoco.\nStoria.\nLa fondazione (2006-2008).\nQuando la Sangiuseppese vendette il titolo nel 2006, Mario Moxedano ed Ezio Bouch\u00e8 diventarono i nuovi proprietari del club il cui nome fu cambiato in via non ufficiale prima in \"Football Club Neapolis\" e poi in \"Football Club Sporting Neapolis\". Anche se i proprietari del club decisero di cambiare il nome e spostare il titolo sportivo a Napoli, per la FIGC la societ\u00e0 continu\u00f2 a denominarsi Sangiuseppese e molti dei vecchi giocatori della Sangiuseppese rimasero nel club.\nNella stagione 2006-07 la Sangiuseppese vinse il girone I di Serie D e venne promossa in Serie C2, dalla quale per\u00f2 retrocesse classificandosi all'ultimo posto con 33 punti, maggior numero di sconfitte, peggior difesa e peggior differenza reti. La Lega di Serie C non riconobbe il cambio di denominazione da Football Club Sangiuseppese a Sporting Neapolis, con una regola che avrebbe obbligato i partenopei a giocare a San Giuseppe Vesuviano.\nLa Serie D (2008-2010).\nNel 2008, la societ\u00e0 ottenne di trasferirsi a Mugnano di Napoli e di mutare nome in Neapolis Mugnano andando cos\u00ec a giocare nello Stadio Alberto Vallefuoco di Mugnano.\nLa stagione 2008-2009 si chiude con l'8\u00ba posto in campionato.\nNel campionato successivo 2009-2010 il Neapolis giunge in Lega Pro Seconda Divisione, battendo ogni record: vittorie, gol fatti, gol subiti, differenza reti. Inoltre i partenopei accedono alla semifinale della Poule scudetto dove vengono sconfitti dal Montichiari.\nLa Lega Pro Seconda Divisione (2010-2012).\nNel 2010-2011 conquista uno storico quinto posto e il diritto di accedere ai playoff, ma esce al primo turno contro il (1-1 in casa e 2-0 in Sicilia). Per la stagione di Lega Pro Seconda Divisione 2011-2012 \u00e8 avvenuto un tentativo della societ\u00e0 di spostare il titolo a Frattamaggiore, riportando cos\u00ec, dopo pi\u00f9 di 25 anni, il calcio professionistico nella \"citt\u00e0 della canapa\" e assumendo il nome di \"Neapolis Frattese\". Il 20 dicembre 2011 per\u00f2, non ottenendo il cambio di denominazione e di sede, \u00e8 ritornata nella sede originale di Mugnano di Napoli tornando ad essere la \"Football Club Neapolis Mugnano\".. Alla fine del campionato 2011-2012 si classifica diciottesima, venendo dunque costretta ai play-out: perder\u00e0 per\u00f2 entrambe le gare contro la Vibonese, 0-1 in casa e 0-2 in trasferta, doppia sconfitta che costa alla squadra il ritorno in Serie D.\nIl trasferimento a Torre del Greco e lo scioglimento (2012-2014).\nNel mese di luglio 2012 la societ\u00e0 si trasfer\u00ec da Mugnano a Torre del Greco, andando a rifondare la Turris e sancendo in questo modo la scomparsa del calcio in quel di Mugnano. Tuttavia, nel mese di luglio 2014 la societ\u00e0 torn\u00f2 a Mugnano anche per via delle pressioni di alcuni tifosi della Turris, rifondando cos\u00ec la vecchia societ\u00e0 che cambier\u00e0 nome in \"Football Club Neapolis\".\nLa breve ripartenza (2014-2015).\nIl Neapolis appena rifondata partecipa al girone I di Serie D. A fine stagione i partenopei ottengono un 5\u00ba posto finale che consente al club di disputare i play-off, dove vengono eliminato al primo turno dal Torrecuso.\nIl definitivo scioglimento (2015).\nll 19 maggio 2015, a seguito di un'operazione della Polizia di Stato contro il calcioscommesse, vengono posti in arresto il presidente Mario Moxedano, il direttore sportivo Antonio Ciccarone, e il calciatore Raffaele Moxedano. In seguito agli avvenimenti, la squadra non si iscrive alla stagione successiva.\nColori e simboli.\nColori.\nI colori sociali del Neapolis erano il blu e il bianco.\nSimboli ufficiali.\nStemma.\nIl simbolo della societ\u00e0 era il cavallo, ed il logo ufficiale era lo stesso stemma della citt\u00e0 metropolitana di Napoli.\nStrutture.\nStadio.\nIl Neapolis giocava le partite di casa allo stadio Alberto Vallefuoco di Mugnano di Napoli. L'impianto poteva contenere fino a 2500 spettatori."}
{"id": "1091623", "revid": "92723", "url": "https://it.wikipedia.org/wiki?curid=1091623", "title": "Zarevic", "text": "Zarevic o zarevic' () \u00e8 un termine russo usato per indicare il figlio di uno zar.\nUso.\nIn tempi antichi, il termine era stato attribuito ai discendenti dei khan (zar) di Kazan, Kasimov e Siberia, dopo che questi khanati furono annessi alla Rus'. Successivamente verr\u00e0 cos\u00ec indicato solo il figlio maggiore dello zar ed erede al trono, mentre ai suoi fratelli pi\u00f9 giovani sar\u00e0 attribuito il titolo di granduca. Talvolta viene confuso con il termine cesarevi\u010d, che invece designava il legittimo erede o erede presuntivo al trono dell'Impero russo. \nLa moglie di uno zarevic assumeva il titolo di cesarevna."}
{"id": "1091624", "revid": "146092", "url": "https://it.wikipedia.org/wiki?curid=1091624", "title": "Basilica di Santa Maria Egiziaca a Pizzofalcone", "text": ""}
{"id": "1091642", "revid": "287204", "url": "https://it.wikipedia.org/wiki?curid=1091642", "title": "Battistero paleocristiano di Santa Maria Maggiore", "text": "Il battistero paleocristiano di Santa Maria Maggiore (detto anche La Rotonda) si trova a Nocera Superiore, in provincia di Salerno.\nFu fondato nella seconda met\u00e0 del VI secolo d.C., fu probabilmente adiacente alla scomparsa cattedrale della diocesi nocerina. Il battistero, infatti, \u00e8 solitamente un'appendice (la pi\u00f9 monumentale) dell\"insula episcopalis\". La cattedrale intitolata alla Vergine Maria non \u00e8 stata individuata perch\u00e9 crollata. L'edificio fu costruito su modelli bizantini; \u00e8 rotondo a pianta centrale, vi \u00e8 una doppia fila di colonne e su queste poggia una grande cupola. La pianta riprende quella del mausoleo di Santa Costanza di Roma, ma \u00e8 molto simile ad edifici coevi orientali ed africani. .\nLa storia.\nFu realizzato al centro della citt\u00e0 di Nuceria Alfaterna obliterando gli edifici civili precedenti (dei quali sono visibili alcuni mosaici pavimentali).\nPer quanto riguarda la costruzione, la \"Rotonda\" consta di un ambulacro esterno e di un vano centrale delimitato da quindici coppie di colonne con capitelli di marmo pentelico, sormontate da archi su cui poggia una grande cupola. Le colonne, in marmo pentelico, sono elementi di spoglio recuperate da edifici templari romani ormai in disuso del II e III secolo.\nPrelevate da strutture diverse, queste colonne sono ineguali (a volte anche in altezza) tra loro e offrono al battistero la vivace policromia interna. Completamente differenti anche i capitelli. Particolarmente interessanti quelli prelevati dal tempio di Nettuno, ornati da delfini.\nAl centro dell'edificio \u00e8 posta la grande vasca battesimale, di oltre sette metri di diametro e profonda 1,30\u00a0m rispetto al parapetto elevato di 70\u00a0cm dal pavimento. La vasca si presenta ottagonale all'esterno e circolare all'interno e fu utilizzata per immersione dei catecumeni.\nNell'edificio vi sono da osservare anche alcuni interessanti affreschi del '300-'400 in due cappelline laterali.\nSono presenti evidenti tracce dei restauri borbonici.\nAccanto al battistero sorse La Congregazione (o Confraternita) di Santa Caterina d'Alessandria (1296). I ruderi della primitiva cappella vennero alla luce durante gli scavi sulla parete Nord della Rotonda.\nDi forma trapezoidale, \u00e8 situata a 2,30 metri al di sotto dell'attuale livello della strada. Verso la fine del XVII secolo la Congregazione provvide a costruire una cappella pi\u00f9 ampia, ma fin\u00ec per radere al suolo la parte superiore dell'antica cappellina. Forse questa cappella fu dedicata ai martiri, tra i quali Santa Caterina fu scelta come patrona della \"fratancia\" o confraternita di Santa Maria Maggiore.\nIl \"Lapidarium\".\nLa struttura ospita anche un piccolo \"Lapidarium\", composto dai reperti marmorei emersi dagli scavi all'interno e nei dintorni della struttura. Sono presenti frammenti di epigrafi commemorative e funerarie che vanno dall'et\u00e0 augustea a quella tardo antica.\nCuriosit\u00e0.\nSi dice che chi non riesce a passare tra le colonne del Battistero non sia puro con l'anima e oggi molti si prestano a questo rituale per tradizione (non \u00e8 molto facile passare tra le colonne).\nIl monumento fu fatto restaurare da Ferdinando II di Borbone, Re del Regno delle Due Sicilie.\nCollegamenti esterni.\nBattistero di Santa Maria Maggiore (Nocera Superiore), su BeWeB - Beni ecclesiastici in web"}
{"id": "1091643", "revid": "56620", "url": "https://it.wikipedia.org/wiki?curid=1091643", "title": "Signori bambini", "text": "Signori bambini (\"Messieurs les enfants\") \u00e8 un romanzo dello scrittore francese Daniel Pennac, pubblicato per la prima volta nel 1997.\nIl libro \u00e8 uscito in contemporanea con l'omonimo film del regista Pierre Boutron, amico di Pennac. I due hanno deciso di raccontare la stessa storia, solo che l'uno non avrebbe dovuto leggere (o guardare) il libro (o il film) dell'altro\nTrama.\nIl professore Craistang, professore di francese a Belleville, scopre tre dei suoi allievi, Igor Laforgue, Joseph Pritsky e Nourdine Kader, che fanno girare un disegno che recita: \"Crastaing farabutto pagherai caro pagherai tutto\". Il professore offeso, d\u00e0 loro una punizione, per il giorno successivo dovranno svolgere un tema: \"Una mattina ti svegli e ti accorgi che, durante la notte, sei stato trasformato in adulto. In preda al panico, ti precipiti in camera dei tuoi genitori. Loro sono stati trasformati in bambini. Racconta il seguito.\"\nUna volta svolto il tema, i tre amici si accorgono che \u00e8 diventato realt\u00e0: in una contraddittoria Belleville contemporanea i tre riusciranno a scoprire cosa rende cos\u00ec severo e irritabile il loro prof, e, grazie all'aiuto di Yolande, una navigata prostituta e dello stesso Crastaing, ritroveranno un po' della felicit\u00e0 perduta con la morte del padre di Igor, che \u00e8 la voce narrante."}
{"id": "1091645", "revid": "78273", "url": "https://it.wikipedia.org/wiki?curid=1091645", "title": "Basilica di Santa Maria Egiziaca all'Olmo", "text": ""}
{"id": "1091647", "revid": "1305772", "url": "https://it.wikipedia.org/wiki?curid=1091647", "title": "AZY", "text": ""}
{"id": "1091651", "revid": "135673", "url": "https://it.wikipedia.org/wiki?curid=1091651", "title": "Consorzio Bim Piave", "text": ""}
{"id": "1091652", "revid": "124798119", "url": "https://it.wikipedia.org/wiki?curid=1091652", "title": "San Martino della Battaglia", "text": "San Martino della Battaglia (\"San Mart\u00ec de la Bat\u00e0ia\" in dialetto bresciano) \u00e8 una frazione di Desenzano del Garda, fino al 1926 appartenente al soppresso comune di Rivoltella. \u00c8 zona di produzione dei vini San Martino della Battaglia e San Martino della Battaglia liquoroso.\nOrigine del nome.\nIl toponimo San Martino della Battaglia deriva dalla piccola chiesa di San Martino, appartenuta precedentemente al monastero di Santa Giulia a Brescia e adibita nel 1870 ad ossario, e dalla battaglia svoltasi il 24 giugno 1859 nella campagna circostante la chiesetta, in cui le forze del Regno di Sardegna, guidate da Vittorio Emanuele II, alleate ai francesi di Napoleone III, sconfissero gli austriaci, guidati dall'Imperatore Francesco Giuseppe.\nNei documenti medioevali questo luogo era indicato come \"San Martino de' Rovedono\" per la vicinanza al grande fossato che si chiama \"Redone\" o \"Rudone\", che significa appunto un grande \"rivus\", un canale collettore di acque piovane e sorgenti.\nMonumenti e luoghi d'interesse.\nLa torre.\nLa torre monumentale di San Martino della Battaglia, eretta per onorare la memoria di Vittorio Emanuele II e di coloro che hanno combattuto per l'unit\u00e0 d'Italia, fu costruita in stile neogotico nel 1880 e inaugurato il 15 ottobre 1893. I progettisti furono l'architetto Giacomo Frizzoni di Bergamo, gli ingegneri Luigi Fattori di Solferino, Antonio Monterumici di Treviso e Antonio Cavalieri di Bologna.\nDalla cima della torre, sulla cui sommit\u00e0 \u00e8 stato installato un faro che di notte emette una luce tricolore, \u00e8 possibile ammirare il panorama che spazia dal basso lago di Garda, dove si riconoscono distintamente i paesi di Sirmione, Desenzano, Peschiera, Lazise, Bardolino e Garda, oltre a tutta la valle del Mincio fino a Valeggio sul Mincio.\nIl museo risorgimentale.\nIl Museo del Risorgimento, realizzato nel 1939 su progetto di Antonio Lechi, si trova dietro alla torre e conserva all'interno cimeli e documenti della battaglia del 24 giugno 1859.\nI monumenti commemorativi ai caduti delle guerre di San Martino.\nI nomi dei caduti a tutte le guerre di San Martino della Battaglia furono incisi in monumenti commemorativi pubblici, blocchi in pietra posti in varie localit\u00e0 di San Martino, talvolta accompagnati dal simbolo della pace, il ramoscello d'olivo.Il principale monumento commemorativo fu posto a lato della chiesa principale di San Martino della Battaglia, situata nella Piazza per la Concordia, il centro della cittadina dove si diramano le abitazioni e i mercatini della piazza.\nL'ossario.\nL'ossario di San Martino \u00e8 un ossario che raccoglie i resti di soldati partecipanti alla cruenta battaglia di San Martino.\nLa Chiesa di San Donino.\nQuella di San Donino sembra essere la chiesa pi\u00f9 antica del territorio comunale di Desenzano, come indicano le caratteristiche costruttive dell\u2019edificio: la struttura robusta, con le possenti murature, la presenza di finestre monofore strombate e altri particolari dell\u2019esecuzione, infatti, ne fanno risalire la costruzione prima del 1300, (per la precisione 1280). Ancora oggi consacrata, \u00e8 stato un luogo di culto e centro di socializzazione fino ai primi anni sessanta, quando venivano regolarmente celebrate le messe e le signore del luogo si incontravano per il rosario.\nA periodi successivi risalgono alcune importanti modifiche che non hanno cancellato le caratteristiche originarie dell\u2019antica chiesa, a cominciare dal rifacimento della copertura. L\u2019originaria copertura lignea a capanna \u00e8 stata sostituita da una volta in muratura a sesto ribassato e, proprio per contrastarne la spinta, sui lati esterni sono stati aggiunti i robusti contrafforti in corrispondenza delle facciate. In questo modo, la facciata principale, per quanto priva di elementi decorativi, si impone alla nostra attenzione per la singolarit\u00e0 del suo andamento obliquo. Anche la sopraelevazione risale a periodi pi\u00f9 recenti e modifica profondamente le proporzioni dell\u2019edificio, che sembra quasi fondersi con gli edifici agricoli che sorgono al suo fianco.\nLe cascine storiche.\nNumerose sono inoltre le cascine, colonna portante della storia di questo paese. Tra le tante ricordiamo la cascina Corb\u00fa (in localit\u00e0 Cobue di Sotto di Luigi Bordignon) e la cascina Bonera, della famiglia Veronesi.\nSport.\nL'Associazione Sportiva Dilettantistica Gruppo Sportivo San Martino della Battaglia \u00e8 stata fondata nel 1966 da un gruppo di persone che accolsero le richieste provenienti dai giovani del luogo desiderosi di formare una squadra di calcio che portasse con continuit\u00e0 il nome di San Martino. A quei tempi il paese era totalmente sprovvisto di strutture sportive e di questa esigenza l'Associazione volle farsi portavoce presso l'Amministrazione Comunale per ottenere un terreno da adibire a campo di calcio. \nNel corso degli anni si \u00e8 via via ampliato l'impegno verso altri sport, tra cui pallavolo e tennis, intrattenendo un continuo e proficuo dialogo con le varie Amministrazioni Comunali affinch\u00e9 San Martino potesse disporre di adeguati impianti sportivi. Attualmente il centro sportivo di San Martino \u00e8 composto da:\nNel 2001 ha ricevuto dal C.S.I. il \"Discobolo d'argento\", quale riconoscimento nazionale per l'impegno profuso, da pi\u00f9 di 30 anni, nello sport rivolto ai giovani.\nInfrastrutture e trasporti.\nSan Martino della Battaglia fu dotata di una propria stazione ferroviaria soppressa nel 1981, che serviva anche gli abitati di Sirmione e di Pozzolengo. Fino al 1880 nota come \"stazione di Pozzolengo\", mut\u00f2 la denominazione il 24 giugno 1859, in onore della famosa battaglia risorgimentale. \nAttualmente \u00e8 presente un collegamento con il limitrofo comune attraverso un bus di linea gestito da Brescia Trasporti."}
{"id": "1091653", "revid": "123659309", "url": "https://it.wikipedia.org/wiki?curid=1091653", "title": "Renato Fucini", "text": "Biografia.\nFiglio di Giovanna Nardi e David Fucini, un medico della commissione governativa delle febbri malariche, trascorse gli anni della fanciullezza a Campiglia Marittima, in Maremma. Frequent\u00f2 le scuole elementari dai Barnabiti a Livorno. Difficolt\u00e0 finanziarie spinsero la famiglia a ritirarsi nell'abitazione avita di Dianella. In seguito, quando il padre ottenne la condotta a Vinci, Renato pot\u00e9 studiare privatamente a Empoli. Nel 1863 si laure\u00f2 in agraria all'Universit\u00e0 di Pisa, dopo aver lasciato gli studi di medicina, e inizi\u00f2 a lavorare come aiuto nello studio tecnico di un ingegnere fiorentino. Nello stesso periodo cominci\u00f2 a frequentare uno storico locale, oggi scomparso, il \"Caff\u00e8 dei Risorti\", dove, prendendo spunto da vari episodi tragicomici narrati da alcuni frequentatori, inizi\u00f2 a comporre sonetti.\nGrazie a tali componimenti cominci\u00f2 a farsi conoscere come poeta e nel 1871 uscirono i suoi \"Cento sonetti in vernacolo pisano\". Esord\u00ec come prosatore nel 1877 con un \"reportage\" su Napoli (\"Napoli a occhio nudo: Lettere ad un amico\"). In seguito al successo letterario, si dedic\u00f2 all'insegnamento, diventando professore di \"belle lettere\" a Pistoia e successivamente ispettore scolastico. A quest'ultima attivit\u00e0 sono legate le novelle della raccolta \"Le veglie di Neri\" (1882), ambientate prevalentemente in Maremma, come pure le successive raccolte \"All'aria aperta\" e \"Nella campagna toscana\". I motivi prediletti sono quelli della vita agreste nelle zone che Fucini conosceva meglio: la Maremma e i borghi dell'Appennino pistoiese.\nRenato Fucini, inoltre, dedic\u00f2 a Giacomo Puccini una poesia per la prima dell'opera \"Madama Butterfly\" (1904); il testo della poesia si trova a villa Puccini, a Torre del Lago. La poesia fu poi musicata per una canzone di Renato Brogi, dal titolo, appunto, \"Gotine gialle\": \nPuccini, a sua volta, music\u00f2 due poesie di Fucini: \"E l'uccellino\", dedicata ad un bambino, e \"Avanti Urania\", composta per il varo di un piroscafo.\nDopo aver lavorato alcuni anni presso la Biblioteca Riccardiana di Firenze, nel 1906 fu messo in pensione, trascorrendo gli ultimi anni della sua vita tra la residenza di Dianella e quella di Castiglioncello, intrattenendo fitti e stretti legami con amici ed ex colleghi. Nel 1916 venne eletto socio dell'Accademia della Crusca. La morte lo colse il 25 febbraio 1921. L'ultima opera curata dall'autore, edita poco dopo la sua morte, \"Acqua passata: storielle e aneddoti della mia vita\" (1921), contiene scritti brevissimi, generalmente autobiografici."}
{"id": "1091655", "revid": "125803845", "url": "https://it.wikipedia.org/wiki?curid=1091655", "title": "Jay Hernandez", "text": "Biografia.\nNato in California, figlio di Isis Maldonado e Javier Hernandez Sr., frequenta il \"Don Bosco Technical Institute\" e successivamente la \"Schurr High School\" sempre in California. Viene notato in ascensore da un talent scout, che gli propone una serie di provini. Prende parte ad un film indipendente e ad alcune serie televisive.\nDebutta su grande schermo nel film \"Crazy/Beautiful\" al fianco di Kirsten Dunst, nel 2004 si fa notare nel film \"Squadra 49\" con Joaquin Phoenix e John Travolta, nel 2005 recita in \"Friday Night Lights\" di Peter Berg. Nello stesso anno prende parte al film kazako \"Nomad\" e interpreta Carlito Brigante nel film \"Carlito's Way - Scalata al potere\", ruolo gi\u00e0 portato sul grande schermo da Al Pacino nel film di Brian De Palma \"Carlito's Way\".\nNel 2006 prende parte all'horror di Eli Roth \"Hostel\", grazie a questa interpretazione acquista fama, tanto che Oliver Stone gli affida una parte in \"World Trade Center\" del 2006, nello stesso anno \u00e8 uno dei protagonisti della serie tv \"Six Degrees - Sei gradi di separazione\". Nel 2007 partecipa, in un ruolo minore, a \"\" sequel del film del 2006.\nNel 2016 interpreta Chato Santana / El Diablo nel film DC Comics \"Suicide Squad\".\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 sostituito da: "}
{"id": "1091662", "revid": "713714", "url": "https://it.wikipedia.org/wiki?curid=1091662", "title": "Riserva naturale speciale delle Grotte di Pietrasecca", "text": "La riserva naturale speciale delle Grotte di Pietrasecca \u00e8 un'area naturale protetta situata a Pietrasecca, frazione del comune di Carsoli, in provincia dell'Aquila. La riserva \u00e8 stata istituita nel 1992. Le grotte sono inserite tra i siti di interesse comunitario dell'Abruzzo.\nDescrizione.\nL'area protetta che ha un'estensione di circa 110 ettari si trova nel comune di Carsoli (AQ) nella piana del Cavaliere. \u00c8 stata la prima area protetta creata per tutelare le peculiarit\u00e0 dell'area carsica, in cui ci sono due grotte la \"Grotta dell'Ovito\" e la \"Grotta del Cervo\". La gestione del parco \u00e8 del comune di Carsoli, coadiuvato dall'Universit\u00e0 degli studi dell'Aquila e da alcune associazioni speleologiche, tra cui la Societ\u00e0 Speleologica Italiana. Nei limitrofi comuni di Sante Marie (AQ) e Pescorocchiano (RI) si trovano l'inghiottitoio di Luppa e le grotte di Val de' Varri.\nGrotta dell'Ovito.\nDetta anche \"Inghiottitoio di Pietrasecca\", si trova ad 806 metri sul livello del mare. I suoi corridoi raggiungono una lunghezza totale di 1370 metri con un dislivello di 41 metri. I vari corridoi della grotta dell'Ovito sono strutturati nella seguente maniera:\nL'accesso fa entrare in una galleria lunga 270 metri ed alta 15/20 metri. Alcune diramazioni introducono a sale con stalattiti e stalagmiti, quindi la galleria principale si restringe in una specie di canyon. dopo un dislivello di 8 metri si arriva ad un lago che occupa un salone di 70 X 30 m. cos\u00ec poi si raggiungono tutti gli altri ambienti su citati.\nNel 2015 sono stati scoperti i cosiddetti \"rami aquilani\" grazie ad un lavoro di ricerca ed esplorativo messo in atto dal gruppo Grotte e Forre \"Francesco De Marchi\" del CAI dell'Aquila, coinvolto nel progetto zoologico dalla sezione di Scienze ambientali dell'Universit\u00e0 dell'Aquila, che ha permesso di rilevare per la prima volta 200 metri di ulteriore profondit\u00e0 della grotta. Si raggiunge dal paese di Pietrasecca, scendendo lungo una strada che prosegue parallela all'autostrada A24.\nGrotta del Cervo.\nDetta anche \"Grotta Grande del Cervo\" si trova a 858 metri sul livello del mare e presenta una lunghezza totale di 2500 metri con un dislivello di 70 metri. I suoi corridoi sono strutturati nel seguente modo:\nQuesta galleria fu riscoperta nel 1984. Vi furono trovate delle ossa di quattro specie di mammiferi del Pleistocene medio-superiore, tra cui: un orso, una lince, \"Panthera leo spelaea\", \"Cervus elaphus\", nonch\u00e9 18 monete in bronzo di epoca romana risalenti al IV-V secolo d.C., una risalente invece al XV secolo, depositate in piccole vaschette calcaree naturali.\nL'ingresso si trova fra le macerie dovute ad una vecchia frana. L'accesso alla grotta del cervo non \u00e8 privo di difficolt\u00e0. Con prudenza si pu\u00f2 procedere alle sale ed ai rami suddetti.\nIl concrezionamento (processo di formazione delle stalattiti e stalagmiti) in questa grotta inizia 850.000 anni fa. Alcuni crolli avvenuti 100.000 e 35.000 anni fa ed un sisma avvenuto nel 1456 bloccarono il processo, ma ogni volta questo lentamente riprese.\nAnche la Grotta del Cervo si raggiunge facilmente dal paese di Pietrasecca, passando attraverso un sentiero pavimentato che scende verso la grotta, attraversando un bosco di cerri incluso nella riserva protetta.\nAmbiente.\nFlora.\nNel territorio della riserva si trovano le seguenti specie:\nNella riserva si trovano inoltre: il carpino nero, il cerro, il faggio, l'orniello e variegate specie di fiori e piante cespugliose tra cui l'anemone dell'Appennino.\nFauna.\nLa fauna della grotta dell'Ovito \u00e8 la seguente:\nLa fauna della grotta del Cervo \u00e8 la seguente:\nAccessibilit\u00e0.\nL'area protetta \u00e8 raggiungibile da Roma attraverso l'autostrada A24 all'uscita del casello di Tagliacozzo, da L'Aquila-Teramo e da Avezzano-Pescara (A25) all'uscita del casello di Carsoli-Oricola, percorrendo infine un tratto della via Tiburtina Valeria."}
{"id": "1091664", "revid": "599013", "url": "https://it.wikipedia.org/wiki?curid=1091664", "title": "TARM", "text": ""}
{"id": "1091670", "revid": "439868", "url": "https://it.wikipedia.org/wiki?curid=1091670", "title": "Athl\u012btik\u012b En\u014ds\u012b Larisas 1964", "text": "L'Athl\u012btik\u012b En\u014ds\u012b Larisas 1964 (in greco: \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b7 \u039b\u03ac\u03c1\u03b9\u03c3\u03b1\u03c2 1964, cio\u00e8 \"Unione Atletica Larissa 1964\") \u00e8 una societ\u00e0 calcistica greca con sede nella citt\u00e0 di Larissa, capoluogo della regione della Tessaglia. Gioca nella Souper Ligka Ellada 2, la seconda serie del campionato greco di calcio.\nStoria.\nLa societ\u00e0 fu fondata come \"Athlitiki Enosi Larisas\" nel 1964, risultato della fusione di quattro squadre locali - \"Iraklis Larisas\", \"Aris Larisas\", \"Toxotis Larisas\" e \"Larisaikos\". Presto \u00e8 salita fino alla massima divisione. Dopo aver vinto il campionato 1988, il Larissa \u00e8 andato in declino e alle soglie del 2000 navigava in terza divisione, in un periodo di bancarotta. Nel 2003 la societ\u00e0 dovette modificare il proprio nome in \"AEL 1964\" come risultato della bancarotta.\nLa stagione 2004-2005 si \u00e8 rivelata davvero fruttuosa per il Larissa, che ha vinto il campionato di seconda divisione (conseguendo una doppia promozione) ed \u00e8 avanzato fino ai quarti di finale della Coppa di Grecia. Da allora l'AEL ha avuto un paio di buone stagioni in prima divisione: inoltre ha raggiunto la finale in Coppa di Grecia, per la prima volta in 23 anni.\nVincitore di campionato e di coppa.\nL'AEL 1964 \u00e8 l'unica squadra con sede in \"campagna\" (cio\u00e8 fuori da Atene e Salonicco, aree metropolitane) ad aver vinto l\"'Alpha Ethniki\" (ora chiamata Super League greca), nel 1988. Questa squadra inoltre ha conquistato la Coppa di Grecia nel 1985, battendo il in finale (4-1). Prima di questo successo, l'AEL 1964 aveva mancato due volte la vittoria in Coppa, perdendo le finali del 1982 e del 1984 entrambe contro il .\nNella stagione 2006/2007 ha vinto la seconda Coppa di Grecia della sua storia, battendo il .\nIl Larissa \u00e8 l'ultima squadra al di fuori del P.O.K. (Olympiakos, Panathinaikos, AEK Atene) ad aver vinto trofei nelle competizioni nazionali greche.\nStrutture.\nStadio.\nIn passato l'AEL giocava nell'Alkazar le proprie partite casalinghe. Dal 2010, \u00e8 l'AEL FC Arena con i suoi 21.000 posti a sedere ad ospitare le partite dell'AEL.La realizzazione del progetto \u00e8 costata 42.000.000 Euro.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021-2022.\n\"Aggiornata al 2 gennaio 2022.\"\nRosa 2020-2021.\n\"Aggiornata al 31 gennaio 2021.\""}
{"id": "1091672", "revid": "633", "url": "https://it.wikipedia.org/wiki?curid=1091672", "title": "Podosfairik\u012b Athl\u012btik\u012b Enos\u012b Kerkyra", "text": "Il Podosfairik\u012b Athl\u012btik\u012b Enos\u012b Kerkyra (in greco: \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03ae \u0391\u03b8\u03bb\u03b7\u03c4\u03b9\u03ba\u03ae \u0395\u03bd\u03c9\u03c3\u03b7 \u039a\u03ad\u03c1\u03ba\u03c5\u03c1\u03b1) \u00e8 una societ\u00e0 calcistica greca con sede nella citt\u00e0 di Corf\u00f9, in greco \"Kerkyra\".\nStoria.\nIl club fu formato nel 1967 come \"Kerkyraikos FC\" dopo una fusione fra tre piccole societ\u00e0 di Corf\u00f9, l'\"Aris Kerkyras\" (fondato nel 1924), l'\"Ellesponto Kerkyras\" (1923), e l'\"Asteras Kerkyras\" (1926). Queste tre squadre, insieme all'\"Olympos Garitsas\" dominavano il Campionato locale di Corf\u00f9 prima della creazione del sistema del campionato nel 1967. Per rappresentare Corf\u00f9 nel campionato nazionale di seconda divisione i tre club decisero di fondersi (appunto nel 1967). Nel 1969, a causa di una disputa per l'ingaggio di alcuni giocatori con l'Olympos Garitsas, il Kerkyraikos dovette cambiare il proprio nome in \"AO Kerkyra\".\nDopo 36 anni nelle serie minori il Kerkyra \u00e8 riuscito a raggiungere la promozione in Alpha Ethniki (la massima serie) nel 2004. Il lungo sforzo per giungere al risultato \u00e8 stato merito del presidente Spyros Kalogiannis, che nel 1999 prese la guida della societ\u00e0 e riusc\u00ec a salire di tre categorie in quattro anni. Tuttavia, l'esperienza in prima divisione a lungo attesa non termin\u00f2 come sperato, perch\u00e9 il club fu retrocesso con l'ultimo posto in classifica. Dopo un felice anno in Beta Ethniki, la stagione 2005-2006 \u00e8 terminata con il Kerkyra promosso nuovamente in Alpha Ethniki, dove ci rimarr\u00e0 solo per una stagione, in virt\u00f9 del 14\u00ba posto in classifica.\nL'ultima partecipazione nella massima divisione greca risale alla stagione 2017-2018.\nAl termine della stagione 2019-2020, la societ\u00e0 per problemi finanziari \u00e8 costretta a ripartire dalla quarta serie nazionale, la Gamma Ethniki, cambiando denominazione in \"PAE Kerkyra\".\nColori, stemma e stadio.\nI colori della squadra sono il marrone e il blu, che rappresentano i colori dell'isola, e il suo simbolo \u00e8 un'antica triremi di Corf\u00f9 (\"Faiakes\"), che \u00e8 anche l'emblema della stessa isola. Lo stadio nazionale della citt\u00e0 di Corf\u00f9, \"E.A.K.K.\", (costruito nel 1955) ospita il Kerkyra fin dalla fondazione. L'impianto \u00e8 situato a fianco dell'aeroporto, il che \u00e8 l'ideale per i turisti di passaggio e per i visitatori, ed \u00e8 facile da trovare. Lo stadio ha subito alcuni lavori intrapresi durante l': ora l'impianto ha pi\u00f9 .\nTifoseria.\nI tifosi del Kerkyra sono sempre leali: sono soprannominati \"Vourligans\", parola composto di \"vourlismenos\" (pazzo nel dialetto di Corf\u00f9) e hooligan.\nRivalit\u00e0.\nLa pi\u00f9 antica rivalit\u00e0 \u00e8 con il team locale dell'Olympos Garitsas.Il Kerkyra inoltre ha vecchie rivalit\u00e0 con squadre dell'Epiro come il Giannina, l'Anagennisi Artas, il Panaitolikos e il Tylikratis di Lefkada."}
{"id": "1091674", "revid": "124801245", "url": "https://it.wikipedia.org/wiki?curid=1091674", "title": "Omilos Filathl\u014dn \u012arakleiou", "text": "L'Omilos Filathl\u014dn \u012arakleiou (in greco: \u038c\u03bc\u03b9\u03bb\u03bf\u03c2 \u03a6\u03b9\u03bb\u03ac\u03b8\u03bb\u03c9\u03bd \u0397\u03c1\u03b1\u03ba\u03bb\u03b5\u03af\u03bf\u03c5), abbreviato OFI e anche conosciuto come OFI Creta \u00e8 una societ\u00e0 polisportiva greca con sede a Candia, nell'isola di Creta che comprende anche una sezione di pallacanestro e una di pallanuoto. Attualmente gioca nella massima serie del campionato greco di calcio.\nStoria.\nL'OFI \u00e8 una delle cinque squadre (e l'unica che non \u00e8 di Atene o di Salonicco, le due pi\u00f9 grandi citt\u00e0 della Grecia) ad aver giocato continuamente nella prima divisione dal 1976 (nel 1979 il calcio greco fu reso professionistico). Il periodo di maggior successo dell'era moderna \u00e8 stato quello tra il 1985 e il 2000, sotto la guida dell'allenatore olandese Eug\u00e8ne Gerards, quando l'OFI vinse la sua prima coppa (la Coppa di Grecia nel 1987), and\u00f2 molto vicino a vincere il campionato per un paio di volte (secondo nel 1986), e si qualific\u00f2 per le competizioni UEFA diverse volte. Nel 2009 la squadra retrocede nuovamente in seconda divisione. Nella stagione 2014-2015 il club \u00e8 ritornato in Super League, ma dopo 28 giornate di campionato si \u00e8 ritirato dal torneo per problemi economici.\nColori e simboli.\nI colori sociali del club sono il bianco e il nero. L'attuale sponsor tecnico \u00e8 Puma che va a sostituire Adidas.\nOrganico.\nRosa 2021-2022.\n\"Aggiornata al 2 novembre 2021.\"\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nCalciatori.\nLa squadra \u00e8 conosciuta anche per i diversi calciatori cresciuti nel vivaio, che sono andati a giocare all'estero, come Nikos Machlas, Nikos Nioblias, Giann\u012bs Anastasiou, Gi\u014drgos Samaras e il maliano Mahamadou Diarra."}
{"id": "1091675", "revid": "110157", "url": "https://it.wikipedia.org/wiki?curid=1091675", "title": "Ertl", "text": "Ertl \u00e8 un comune austriaco di 1 263 abitanti nel distretto di Amstetten, in Bassa Austria; \u00e8 stato istituito nel 1922 dall'unione di parte del territorio dei comuni di Sankt Peter in der Au (frazioni di Sankt Michael am Bruckbach e K\u00fcrnberg) e Waidhofen an der Ybbs."}
{"id": "1091676", "revid": "33751", "url": "https://it.wikipedia.org/wiki?curid=1091676", "title": "Xanth\u012b Athl\u012btikos Omilos", "text": "Lo Xanth\u012b Athl\u012btikos Omilos (gr. \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03ae \u0391\u03bd\u03ce\u03bd\u03c5\u03bc\u03b7 \u0395\u03c4\u03b1\u03b9\u03c1\u03b5\u03af\u03b1 \u039e\u03ac\u03bd\u03b8\u03b7 \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2, \"Club Atletico Xanthi\") \u00e8 una societ\u00e0 calcistica greca con sede nella citt\u00e0 di Xanthi, nella periferia della Macedonia orientale e Tracia. Milita nella Souper Ligka Ellada 2, la seconda divisione del campionato greco di calcio.\nStoria.\nLo Xanthi fu fondato nel 1967 dalla fusione di due societ\u00e0 locali, l'\"Aspida\" e l'\"Orfeas\". Il nome della squadra era \"Athlitikos Omilos Xanthi\" (in greco \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u039e\u03ac\u03bd\u03b8\u03b7), o AO Xanthi, ufficialmente fino al 1992. Lo Xanthi gioc\u00f2 per la prima volta in Alpha Ethniki (la massima serie greca) nel 1989. Nel 1991 la \"Viamar S.A.\", l'importatore ufficiale di veicoli \u0160koda in Grecia, compr\u00f2 la societ\u00e0 e la rinomin\u00f2 \"\u0160koda Xanthi FC\".\nLa squadra \u00e8 una delle migliori di Grecia, specialmente per il potere finanziario e per il vivaio. Nella stagione 2004-2005 lo Xanthi ha terminato al quarto posto nella classifica della Super League, miglior piazzamento nella storia del club. Lo Xanthi ha partecipato alla Coppa UEFA nel 2002-2003 nel 2005-2006, nel 2006-2007 e nel 2013-2014. \u00c8 stata finalista perdente di Coppa di Grecia nel 2014-2015, sotto la guida di R\u0103zvan Lucescu (3-1 per l').\nNel 2016, scaduto il contratto con la \u0160koda, la squadra \u00e8 tornata a chiamarsi \"Xanth\u012b Athl\u012btikos Omilos\".\nStatistiche e record.\nAggiornati alla stagione 2019-2020.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2020-2021.\n\"Aggiornata al 3 febbraio 2021.\"\nRosa 2019-2020.\n\"Aggiornata al 4 gennaio 2020.\"\nRosa 2018-2019.\n\"Aggiornata al 21 gennaio 2019.\"\nRosa 2017-2018.\n \nRosa 2016-2017.\n \nRosa 2015-2016.\n \nRosa 2014-2015.\n \nStemma.\nNello stemma della squadra \u00e8 presente Democrito, un importante filosofo greco nato ad Abdera (attualmente facente parte dell'unit\u00e0 periferica di Xanthi) nel 460 a.C.\nStadio.\nLo Xanthi ha lasciato il vecchio stadio, lo stadio Skoda Xanthi (capacit\u00e0 di 9.500 spettatori), situato vicino al centro della citt\u00e0, per la Xanthi FC Arena, nel 2004. Il nuovo stadio fuori dalla citt\u00e0 pu\u00f2 contenere 7.361 spettatori, ma ha solo tre tribune. Quando la quarta e ultima tribuna sar\u00e0 completata, la nuova capacit\u00e0 salira a circa 9.000 posti."}
{"id": "1091680", "revid": "1006354", "url": "https://it.wikipedia.org/wiki?curid=1091680", "title": "Nipiaa Rock Festival", "text": "Il Nipiaa Rock Festival .\nA partire dal 1999 ogni anno, a settembre, per tre giorni il palazzetto dello sport di Aasiaat, piccola cittadina (3100 ab.) nel sud-ovest della Groenlandia, ospita diversi artisti provenienti da tutto il mondo.\nNell'edizione del 2006 hanno partecipato gli UltimaCorsa, gruppo italiano di Modena."}
{"id": "1091681", "revid": "247222", "url": "https://it.wikipedia.org/wiki?curid=1091681", "title": "Nipiaa", "text": ""}
{"id": "1091684", "revid": "76963", "url": "https://it.wikipedia.org/wiki?curid=1091684", "title": "Michael Emerson", "text": "\u00c8 famoso soprattutto per i ruoli del villain Benjamin Linus e del miliardario Harold Finch rispettivamente nelle serie televisive \"Lost\" e \"Person of Interest\".\nBiografia.\nNascita, formazione e primi lavori.\nNato a Cedar Rapids e cresciuto a Toledo nell'Iowa, Michael Emerson studia teatro ed arte alla Drake University laureandosi nel 1976. Dopo la laurea si trasferisce a New York dove, non riuscendo a trovare occupazione come attore, lavora come illustratore.\nNel 1986 si trasferisce a Jacksonville in Florida. Qui riesce a recitare in produzioni locali e, fino al 1993, lavora come insegnante e direttore del Flagler College. Nel 1993, si iscrive ad un Master in \"Belle Arti e Corso di formazione per Attori Professionali\" sponsorizzato dall'Alabama Shakespeare Festival dell'Universit\u00e0 dell'Alabama. Nel 1995 termina il master e ritorna a New York dove compare nella vetrina annuale dell'Alabama Shakespeare Festival.\nIl successo.\nPer Michael il successo arriva nel 1997, quando interpreta il ruolo di Oscar Wilde nell'opera \"Gross Indency: The Trials of Oscar Wilde\" messa in atto a Broadway e scritta da Moises Kaufaman. L'opera riscosse un grande successo da parte della critica.\nNegli anni seguenti Emerson continua la sua esperienza teatrale mostrando il proprio talento nell'opera \"The Misanthrope\" del 1998 assieme ad Uma Thurman e nell'opera \"The Iceman Cometh\" del 1999 con Kevin Spacey. Ha recitato inoltre con Kate Burton in \"Give Me Your Answer\", \"Do!\" e in \"Hedda Gabler\".\nNel 2000 e nel 2001 offre al pubblico un'ottima performance nel ruolo di William Hinks in alcuni episodi della serie televisiva \"The Practice - Professione avvocati\", grazie alla quale vince un Premio Emmy.\nDal 2001 al 2004, fa apparizioni fugaci nelle serie televisive \"\", \"X-Files\", \"Senza Traccia\" e \"Law &amp; Order - Unit\u00e0 vittime speciali\".\nSul grande schermo \u00e8 conosciuto principalmente per il ruolo di Zep Hindle nel film \"Saw - L'enigmista\". Ha recitato anche nei film \"The Laramie Project\", \"The Legend of Zorro\" e \"Jumping off Bridges\".\nNel 2006 partecipa ad alcuni episodi della seconda stagione della serie televisiva statunitense \"Lost\" dove interpreta il misterioso personaggio di Benjamin Linus per entrare poi nel cast principale della serie a partire dalla terza stagione. Per l'interpretazione di questo ruolo vince un Emmy nel 2009.\nUn ulteriore successo in televisione arriva con l'interpretazione del miliardario ingegnere di software Harold Finch nella serie televisiva \"Person of Interest\", ruolo che recita dal 2011 al 2016.\nNel 2019 interpreta Abbone da Fossanova nella serie televisiva \"Il nome della rosa\", prodotta da Rai e Tele M\u00fcnchen, e tratta dall'omonimo romanzo di Umberto Eco.\nVita privata.\n\u00c8 sposato dal 1998 con l'attrice Carrie Preston. \u00c8 da tempo sostenitore delle opere di beneficenza legate al mondo del teatro.\nDoppiatori italiani.\nNelle versioni in italiano dei suoi film, Michael Emerson \u00e8 stato doppiato da:"}
{"id": "1091685", "revid": "1305772", "url": "https://it.wikipedia.org/wiki?curid=1091685", "title": "Guardian", "text": ""}
{"id": "1091687", "revid": "1543377", "url": "https://it.wikipedia.org/wiki?curid=1091687", "title": "Pandora (webradio)", "text": "Pandora \u00e8 un servizio di radio on-line, nato negli Stati Uniti, che si appoggia al Music Genome Project.\nDescrizione.\nEffettuando una registrazione, il sito permette agli utenti di creare delle stazioni radio virtuali partendo dall'inserimento di un brano o di un artista che sia gradito all'utilizzatore. Il sistema sfrutta l'algoritmo creato appositamente dal Music Genome Project per cercare brani simili a quello segnalato dall'utente, e quindi riprodurre musiche che possibilmente piacciano all'ascoltatore.\nL'algoritmo elaborato dal Music Genome Project analizza 400 diversi parametri del brano inserito dall'utente, che deve essere presente e catalogato nell'archivio di \"Pandora\".\nLa playlist che viene elaborata pu\u00f2 essere quindi ascoltata come una radio, oppure gestita dall'utente stesso che, di ogni singolo brano, pu\u00f2 decidere se saltarlo o contrassegnarlo come \"gradito\" o \"non gradito\" (servir\u00e0 in futuro a riproporre le musiche di maggiore gradimento).\nPoich\u00e9 l'algoritmo seleziona i brani in base alle caratteristiche musicali e non in base alla popolarit\u00e0 dell'artista o delle vendite di questo, il servizio di Pandora \u00e8 molto apprezzato dagli utenti, in quanto ha la capacit\u00e0 di \"raccomandare\" o \"consigliare\" in maniera del tutto automatica brani possibilmente poco conosciuti che per\u00f2 corrispondono o si avvicinano alle preferenze dell'utente.\n\u00c8 possibile scegliere tra due tipi di registrazione: una gratuita che comprende la pubblicit\u00e0 e un'altra a pagamento, senza pubblicit\u00e0.\nL'archivio di Pandora \u00e8 molto ampio: molte volte il sistema riconosce brani che \u00e8 difficile reperire in commercio perch\u00e9 molto vecchi o ancora sconosciuti dal grande pubblico. Tuttavia, gli artisti presenti nell'archivio sono pressoch\u00e9 tutti statunitensi o stranieri che hanno pubblicato i loro dischi anche negli Stati Uniti. Questo a causa di alcune limitazioni imposte dagli accordi di licenza dei brani.\nControversie.\nRestrizioni.\nPer ottemperare agli accordi con la RIAA sulle licenze relative ai brani, il servizio offerto da Pandora ha alcune limitazioni:\n\"Royalty\".\nIl 6 marzo 2007, il Copyright Royalty Board, accogliendo le richieste della RIAA, ha triplicato i tassi sulle \"royalty\" dei brani destinati allo streaming su internet, penalizzando di fatto quelle radio che offrono agli utenti l'ascolto libero o semi-libero delle musiche, cos\u00ec come fa Pandora.\nPer protestare contro questa decisione, il fondatore di Pandora Tim Westergren si \u00e8 unito insieme ad alcuni ascoltatori, ad artisti e ad alcune case discografiche nella SaveNetRadio Coalition e ha spedito a tutti gli utenti del sito una e-mail in cui chiedeva di sottoscrivere una petizione da inviare ai rappresentanti al Congresso degli Stati Uniti.\nSecondo Tim Westergren e i sostenitori del progetto Pandora, i nuovi tassi sulle \"royalty\" metteranno a dura prova l'esistenza delle radio on-line, e potrebbero portare Pandora al fallimento finanziario, quindi alla chiusura definitiva del sito.\nContro l'iniziativa si sono schierati i Pink Floyd, a salvaguardia del diritto alle \"royalty\" degli artisti."}
{"id": "1091690", "revid": "74801", "url": "https://it.wikipedia.org/wiki?curid=1091690", "title": "Euratsfeld", "text": "Euratsfeld \u00e8 un comune austriaco di abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). \u00c8 suddiviso in tre comuni catastali (\"Katastralgemeinden\"): Euratsfeld, Gafring e Gro\u00dfaigen."}
{"id": "1091692", "revid": "78273", "url": "https://it.wikipedia.org/wiki?curid=1091692", "title": "Riccardo I Cuor di Leone", "text": ""}
{"id": "1091698", "revid": "1305772", "url": "https://it.wikipedia.org/wiki?curid=1091698", "title": "Herakleion", "text": ""}
{"id": "1091708", "revid": "775372", "url": "https://it.wikipedia.org/wiki?curid=1091708", "title": "Sommossa", "text": "Una sommossa \u00e8 una forma di rivolta caratterizzata da gruppi non omogenei di individui. Si differenzia dalla seconda in quanto indica azione pi\u00f9 improvvisa, meno estesa e organizzata.\nCause scatenanti.\nLe sommosse tendono ad accendersi a causa di intolleranze razziali, religiose, politiche, tasse elevate. Talvolta anche durante manifestazioni sportive si possono avere disordini per tensioni tra tifoserie.\nCaratteristiche.\nSpesso \u00e8 accompagnata da violenza, teppismo, vandalismo e altre forme di criminalit\u00e0, ed \u00e8 per questo che la situazione pu\u00f2 sfuggire al controllo delle forze dell'ordine. Sono tipicamente caotiche e mosse da azioni individualiste e non coordinate tra loro, ma possono presentare comportamento del gregge.\nSolitamente non \u00e8 presente un leader o un fine uniforme, il pi\u00f9 delle volte sono manifestazioni spontanee e disorganizzate. Durante le sommosse possono verificarsi anche danneggiamenti e distruzioni di propriet\u00e0 pubbliche e private, specialmente negozi, automobili, ristoranti, sedi di istituzioni ed edifici di culto."}
{"id": "1091710", "revid": "1522738", "url": "https://it.wikipedia.org/wiki?curid=1091710", "title": "Cuba di Santa Domenica", "text": "La cosiddetta cuba di Santa Domenica \u00e8 una cappella rurale situata nelle campagne presso Castiglione di Sicilia, a non molta distanza dal fiume Alcantara. Frettolosamente attribuita ai Bizantini ed erroneamente associata al monachesimo basiliano, per tutto il XX secolo se ne era fantasticata una datazione compresa tra il VII secolo ed il IX secolo, ma una accurata osservazione della tecnica edilizia, della composizione spaziale, strutturale e concettuale, unitamente all'analisi del contesto territoriale concede una pi\u00f9 opportuna e ragionevole collocazione temporale al periodo storico compreso tra la dominazione islamica e quella normanna, ossia tra il X e l'XI secolo.\nQuale che fosse la sua origine, per la sua unicit\u00e0, per antichit\u00e0 e bellezza l'edificio \u00e8 stato dichiarato monumento nazionale dal 31 agosto del 1909 grazie allo studio del rudere effettuato da Sebastiano Agati.\nDescrizione.\nChiamata anche \u00ab\" 'a cubula\"\u00bb dai locali, della cuba di Santa Domenica si \u00e8 a lungo pensato che fosse la pi\u00f9 importante cuba bizantina presente in Sicilia. Tuttavia la vicinanza strutturale e concettuale con la chiesa dei Santi Pietro e Paolo d'Agr\u00f2 fa oggi ritenere che l'edificio sia una riduzione nel quadrato dell'impianto basilicale, ipotesi avvalorata dalla presenza di tre navate, un transetto e cappellone absidale costituenti la tipica forma a \"tau\" delle chiese longitudinali, secondo il rito latino, di fatto comunque costituente un \"unicum\" non associabile ad alcuna tipologia architettonica ben definita, come buona parte degli edifici di culto di et\u00e0 medioevale presenti lungo la Valle dell'Alcantara.\nIl materiale con cui \u00e8 costruita la chiesa \u00e8 vario: roccia calcarea e metamorfica, blocchi lavici, malta e materiali in cotto. Internamente doveva essere ricca di affreschi di gusto bizantino, oggi perduti. Il tetto e la pavimentazione sarebbero stati in cotto.\nL'edificio, rigidamente geometrico, \u00e8 basato su forme essenzialmente cubiche in cui sono racchiusi gli elementi tipici delle strutture longitudinali. Cos\u00ec Santa Domenica si presenta a croce latina con pianta quadrata, cupola e una abside, la cui luce proviene da ha una bifora rivolta verso est affinch\u00e9, secondo tradizione, durante la veglia pasquale la luce della luna piena entrando nell'edificio attraverso l'apertura desse inizio alla Pasqua.\nLa facciata a due ordini si presenta tripartita, con un corpo centrale maggiore il cui aspetto piano odierno \u00e8 frutto del restauro operato nel 1959, mentre i due lati sono pi\u00f9 bassi e chiusi a spiovente. Due possenti contrafforti animano il primo primo ordine su cui si apre il portale d'accesso al corpo centrale. Secondo alcuni accertamenti la facciata sarebbe stata preceduta da un portico o \"nartece\" per penitenti e catecumeni, i contrafforti quindi sarebbero quindi quanto resta di esso.\nIl portale centrale presenta una tipologia edilizia arcaica, detta a \u00abtesta di chiodo\u00bb, la cui lunetta venne murata in antico. Un altro ingresso di medesima fattura, ma di pi\u00f9 ridotte misure, si apre per l'accesso alla navata settentrionale. Nel secondo ordine della facciata si apriva una trifora romanica di dimensioni considerevoli ingentilita da una regolare alternanza tra pietra lavica, mattoni in laterizio e pietra calcarea della medesima fattura della bifora aperta sul cappellone orientale. Verosimilmente gli archetti della trifora erano retti da due esili fusti di colonnine perdute in tempi ignoti. Quella di sinistra dovette spezzarsi in antico, come dimostra un muretto troncoconico che altera la percezione dell'apertura originale, su cui rimangono i resti di un basamento per reggere la colonna ridottasi in altezza quasi della met\u00e0. Le navate laterali ricevevano luce da due monofore piuttosto semplici e rozzamente realizzate.\nGli ambienti interni si sviluppano intorno ad un unico corpo cubico quasi centrale chiuso da una volta a pseudo-muqarnas, sostenuta da un intreccio di vele, antesignano o ispirato alle volte dell'architettura islamica, in parte coperte da minime tracce degli intonaci originali che ne evidenziano le forme, che potrebbe aver giustificato il nome locale di \"cubula\" (forse, dal latino medioevale \"cupula\", botticella), innestato su un corpo quadrangolare, addossato alla facciata sul lato ovest e sostenuto da due possenti pilastri sul lato opposto con capitello a modanatura semplice (toro) pseudo-tuscanico. Lungo le pareti laterali si aprono due archi retti al centro da un pilastro, chiuso dal consueto capitello, comunicanti con le navate laterali. Queste sono costituite da tre campate per nave, con copertura a volta a crociera, disposte irregolarmente rispetto agli archi di connessione al corpo quadrangolare.\nA est si dispone un transetto tripartito, il cui corpo centrale \u00e8 isolato visivamente attraverso due possenti archi che sostengono una campata trapezoidale con copertura a crociera, mentre i corpi laterali, pi\u00f9 bassi, sono chiusi da un semplice soffitto a botte. Il corpo centrale del transetto - pi\u00f9 alto delle navate laterali, ma pi\u00f9 basso del cappellone centrale - \u00e8 illuminato da due monofore nei lati sud e nord, mentre a est da una lunetta ribassata, molto simile alle finestre presenti nella \"Cuba\" di Malvagna o nella Cappella Bonajuto di Catania. Vi si addossa il cappellone dell'unica abside a est. Nello spessore murario delle pareti nord e sud del transetto sono ricavate rispettivamente due piccole nicchie a circa un metro da terra, con evidente funzione di altari laterali.\nDopo anni di degrado la chiesa \u00e8 stata oggetto di restauro in diverse campagne. Dopo i restauri della fine degli anni 1990 sono stati rinvenuti due scheletri di incerta datazione, che farebbe supporre la presenza di un attiguo cimitero rurale, certamente relativo ad una modesta comunit\u00e0 presente nel territorio."}
{"id": "1091712", "revid": "1543377", "url": "https://it.wikipedia.org/wiki?curid=1091712", "title": "Contea di Glacier", "text": "La contea di Glacier (in inglese Glacier County) \u00e8 una contea del Montana. Il suo capoluogo amministrativo \u00e8 Cut Bank.\nStoria.\nLa zona oggi nota come contea di Glacier entr\u00f2 a far parte degli Stati Uniti nel 1803 quando il Presidente Thomas Jefferson negozi\u00f2 l'\"affare Louisiana\" con la Francia. La terra era allora occupata dalla trib\u00f9 indiana dei Piedi Neri che si erano mossi a sud dalla provincia canadese dello Saskatchewan intorno al 1730.\nLa spedizione di Lewis e Clark entr\u00f2 nel Montana nel 1805 ma arriv\u00f2 in questa zona di nord-ovest solo nel giugno del 1806. All'inizio solo pochi cacciatori di pellicce trovarono interessi in questa zona ma in seguito si scoprirono anche delle risorse che favorirono lo svilupparsi di miniere e allevamento.\nGiacimenti petroliferi vennero scoperti nel Montana nel 1864 e nello specifico ne venne scoperto uno a Cut Bank nel 1931 che gi\u00e0 nel 1936 divenne uno dei pozzi pi\u00f9 produttivi del Montana. Esistono ancora molti pozzi nella contea e nonostante la produzione sia andata considerevolmente scemando essi sono tuttora funzionanti. Un grande aiuto alle operazioni di trasporto, sia per quanto riguardava le miniere che il bestiame, venne portato dalla ferrovia che entr\u00f2 nel Montana nel tardo 1800 e nella contea intorno al 1890.\nQuando il Montana venne diviso in contee nel 1865 quest'area faceva parte della contea di Chouteau. Quest'ultima venne divisa in due nel 1893 e la zona dell'attuale contea di Glacier entr\u00f2 a fare parte della contea di Teton.\nFu solo nel 1919 che la contea di Glacier ottenne i suoi attuali confini, quando venne creata da una sezione della contea di Teton.\nGeografia fisica.\nLa contea ha un'area di 7.866 km\u00b2 di cui l'1,40% \u00e8 coperto d'acqua. Il 70.85% del territorio della contea si trova dentro la riserva indiana dei Piedi Neri ed un altro 20,58% si trova nel Parco nazionale di Glacier, all'estremo ovest. Confina con le seguenti contee:\nConfina inoltre con la provincia canadese di:"}
{"id": "1091713", "revid": "26891", "url": "https://it.wikipedia.org/wiki?curid=1091713", "title": "Jeanne d'Arc (portaelicotteri)", "text": ""}
{"id": "1091716", "revid": "144796", "url": "https://it.wikipedia.org/wiki?curid=1091716", "title": "Luigi Bernasconi", "text": ""}
{"id": "1091717", "revid": "1610933", "url": "https://it.wikipedia.org/wiki?curid=1091717", "title": "Grande calao indiano", "text": ""}
{"id": "1091718", "revid": "964", "url": "https://it.wikipedia.org/wiki?curid=1091718", "title": "Cassonetto", "text": "Un cassonetto \u00e8 un contenitore di materiale metallico o plastico utilizzato per la raccolta dei rifiuti.\nCaratteristiche.\nViene utilizzato nella raccolta dei rifiuti in ambito urbano. Pu\u00f2 essere utilizzato per la raccolta della frazione non riciclabile dei rifiuti o per la raccolta di qualche frazione riciclabile dei rifiuti.\nNella raccolta differenziata i cassonetti raccolgono prevalentemente i rifiuti di plastica, carta, alluminio e acciaio; pi\u00f9 raramente viene raccolta la frazione verde, mentre i rifiuti di vetro sono spesso raccolti nelle apposite campane."}
{"id": "1091719", "revid": "287204", "url": "https://it.wikipedia.org/wiki?curid=1091719", "title": "Donna con ventaglio (Renoir)", "text": "Donna con ventaglio (\"La Femme \u00e0 l'\u00e9ventail\") \u00e8 un dipinto del pittore francese Pierre-Auguste Renoir, realizzato nel 1880 e conservato al Museo dell'Ermitage di San Pietroburgo.\nDescrizione.\nLa donna ritratta, Alphonsine Fournaise, viene colta frontalmente a mezzo busto, con lo sguardo volto a sinistra, verso il lato esterno dell'opera (\u00abcome a cercare una timida conferma da un'osservazione immaginario\u00bb, osserva Giovanna Rocchi). La giovane \u00e8 vestita con un abito viola chiaro, \u00e8 seduta su una poltrona rossa e regge un ventaglio aperto, esplicito omaggio alla grande tradizione figurativa spagnola.\nL'opera, acquistata nel gennaio 1881 dal noto mercante d'arte Paul Durand-Ruel al prezzo di cinquecento franchi, fu esposta alla settima mostra degli Impressionisti, nel 1882. Durand-Ruel, entusiasta collezionista di dipinti impressionisti, avrebbe poi venduto l'opera all'asta nel 1908: Ivan Morozov, perfettamente a conoscenza della rilevanza della \"Donna con ventaglio\", la compr\u00f2 senza esitazione alcuna per la bella cifra di trentamila franchi. L'opera \u00e8 oggi esposta all'Ermitage di San Pietroburgo.\nQuello che colpisce in questa composizione \u00e8 soprattutto il suo equilibrio cromatico, derivato dal sapiente dosaggio dei tre colori primari (il rosso della poltrona, il giallo della parete di fondo e il blu della veste della donna). Le altre parti, invece, assorbono questi colori proporzionalmente all'intensit\u00e0 luminosa cui vengono esposte. Si tratta, dunque, di una composizione molto meditata e realizzata in \"atelier\", nonostante conservi la freschezza delle opere nate di getto, dando l'illusione di un'immediatezza quasi fotografica."}
{"id": "1091720", "revid": "298055", "url": "https://it.wikipedia.org/wiki?curid=1091720", "title": "Boris Leonov", "text": ""}
{"id": "1091721", "revid": "682087", "url": "https://it.wikipedia.org/wiki?curid=1091721", "title": "Alveoli", "text": ""}
{"id": "1091724", "revid": "5245", "url": "https://it.wikipedia.org/wiki?curid=1091724", "title": "L\u00f3rinand", "text": ""}
{"id": "1091729", "revid": "297059", "url": "https://it.wikipedia.org/wiki?curid=1091729", "title": "Joseph Kerwin", "text": "Dati personali.\nSposato con Shirley Ann Good nativa di Danville in Pennsylvania. Padre di tre figlie e nonno di tre nipoti. Spende la maggior parte del suo tempo libero dedicandosi alla lettura ed all'ascolto di musica classica europea.\nEducazione.\nFrequent\u00f2 la Fenwick High School di Oak Park in Illinois fino al 1949. Nel 1953 consegui il titolo di bachelor di filosofia presso il \"College of the Holy Cross\" di Worcester in Massachusetts. Nel 1957 segu\u00ec la laurea in medicina conseguita presso la \"Northwestern University Medical School\" di Chicago in Illinois. Svolse il suo tirocinio presso l'Ospedale Generale della capitale degli Stati Uniti il \"District of Columbia General Hospital\" a Washington. Successivamente frequent\u00f2 l'apposito istituto di medicina dell'aviazione della marina militare, la U.S. Navy School of Aviation Medicine situata a Pensacola in Florida ed a dicembre del 1958 venne assegnato ad uno squadrone di aviatori della marina militare americana.\nIl dott. Kerwin \u00e8 pluridecorato di onorificenze nel campo militare e civile e membro di influenti associazioni americane.\nEsperienze.\nKerwin, fece parte del corpo dei medici della marina militare sino da luglio del 1958 nel grado di capitano. Ottenne le sue \"wings\", cio\u00e8 l'abilitazione da pilota a Beeville in Texas nel 1962.\nRaggiunse 4.500 ore di volo.\nEsperienze alla NASA.\nIl capitano Kerwin venne scelto come uno dei primi scienziati-astronauta a giugno del 1965 con il quarto gruppo di astronauti scelti dalla NASA.\nPartecip\u00f2 nel ruolo di Capcom durante la missione dell'Apollo 13. Il suo primo incarico ufficiale fu quando venne nominato a far parte dell'equipaggio per la missione dello Skylab 2 (SL-2) nel ruolo di scienziato-pilota. La missione era stata lanciata il 25 maggio e fece rientro a terra il 22 giugno 1973. L'equipaggio di questa missione della stazione spaziale Skylab venne completato dal comandante Charles Conrad e dal pilota Paul J. Weitz.\nSuccessivamente Kerwin pass\u00f2 in carica all'ufficio degli astronauti, dove coordinava le attivit\u00e0 da svolgere dagli astronauti stessi, particolarmente l'esecuzione delle manovre rendezvous, il posizionamento e recupero di satelliti artificiali ed ulteriori operazioni di trasporto da eseguire con lo Space Shuttle.\nDal 1982 al 1983, Kerwin ebbe l'incarico di rappresentante scienziato anziano della National Aeronautics and Space Administration (NASA) presso la sede distaccata in Australia. In tale posizione fu responsabile dell'interscambio d'informazioni e tecnologia tra l'apposito ufficio della NASA per la comunicazione ed il trasferimento di dati dallo spazio ed il dipartimento di scienza e tecnologia australiano.\nDal 1984 al 1987, divenne direttore per la scienza dello spazio e della vita umana presso il Johnson Space Center. Kerwin fu responsabile della direzione e del coordinamento del supporto medico per le operazioni dei programmi di voli equipaggiati nello spazio, particolarmente per la cura e la prevenzione delle malattie degli astronauti e delle loro famiglie, per la direzione dello sviluppo dei sistemi vitali sulle navicelle spaziali, supporto nei programmi di ricerca e sperimentali e dell'organizzazione delle necessit\u00e0 per l'esplorazione e la ricerca terrestre, lunare e planetare del Johnson Space Center.\nEsperienze dopo la NASA.\nSi ritir\u00f2 dalla marina e lasci\u00f2 la NASA per entrare alla Lockheed nel 1987.\nPresso tale ditta fu responsabile dell'organizzazione dei programmi per sistemi di attivit\u00e0 extraveicolare, in particolar modo per lo sviluppo dell'hardware per la stazione spaziale \"Freedom\", al quale collabor\u00f2 dal 1988 al 1990. Successivamente, con la collaborazione di ulteriori due dipendenti della Lockheed, invent\u00f2 e svilupp\u00f2 il sistema semplificato di soccorso per attivit\u00e0 extraveicolare \"Simplified Aid for EVA Rescue (SAFER) \", recentemente testato da astronauti in \"passeggiata spaziale\" presso la Stazione Spaziale Internazionale (ISS). In seguito a tale invenzione partecip\u00f2 allo sviluppo di un veicolo spaziale in grado di far ritornare un equipaggio che si trova nello spazio in una situazione di pericolo - veicolo comunemente chiamato \"Assured Crew Return Vehicle\". Partecip\u00f2 inoltre allo sviluppo di sistemi di trasporto umano nello spazio, un progetto di collaborazione con la NASA per disegnare i futuri veicoli spaziali di trasporto. Negli anni 1994 e 1995 fu a capo del gruppo di Houston che seguiva il contatto tra la Lockheed e la Martin's FGB, ditta che stava costruendo lo \"space tug\" russo, cio\u00e8 il primo elemento della Stazione Spaziale Internazionale. Fece inoltre parte del consiglio di amministrazione della NASA dal 1990 al 1993.\nA giugno del 1996 pass\u00f2 ai Systems Research Laboratories (SRL), con l'incarico di direttore dei programmi della squadra del SRL, al quale necessitava il supporto medico ed il contratto integrativo e di interscambio con il Johnson Space Center. Per questo incarico venne scelta la KRUG Life Sciences. Allora, a grande sorpresa, la KRUG avanz\u00f2 la proposta di collaborazione con Kerwin proponendo la carica di presidente della stessa in seguito al ritiro dal lavoro del presidente uscente T. Wayne Holt. Kerwin pass\u00f2 alla KRUG il 1\u00ba aprile 1997.\nDal 16 marzo 1998, la KRUG Life Sciences divenne l'unit\u00e0 economica speciale della scienza umana (Life Sciences Special Business Unit) dei \"Wyle Laboratories\" di El Segundo in California.\nIn addizione alle sue cariche presso la Wyle, collabora allo staff dei direttori dell'istituto nazionale di ricerca biomedica spaziale \"National Space Biomedical Research Institute (NSBRI)\" quelle rappresentante dell'industria."}
{"id": "1091730", "revid": "2075278", "url": "https://it.wikipedia.org/wiki?curid=1091730", "title": "Pirelli (azienda)", "text": "P &amp; C. S.p.A. \u00e8 una multinazionale con sede in Italia, che opera nel settore automobilistico come produttore di pneumatici per automobili, moto e biciclette.\nQuotata alla Borsa di Milano dal 1922 \u00e8 attualmente presente negli indici FTSE MIB e FTSE Italia Brands. Nel 2015 era stata ritirata dal listino per tornarvi il 4 ottobre 2017 con una capitalizzazione di 6,5 miliardi di euro. Pirelli \u00e8 stata selezionata e introdotta nell'indice Dow Jones Sustainability STOXX (DJSI STOXX) per la prima volta nel 2002, ed \u00e8 stata inclusa anche nell'indice mondiale Dow Jones Sustainability World. Prima del delisting Pirelli era inclusa anche negli indici di sostenibilit\u00e0 FTSE Global and Europe e ASPI Eurozone.\n\u00c8 tra i principali operatori mondiali nel settore degli pneumatici in termini di fatturato, dietro a Bridgestone, Michelin, Continental, Goodyear, Sumitomo e Hankook e opera in tutto il mondo con una presenza commerciale in oltre 160 nazioni.\nIn passato la societ\u00e0 \u00e8 stata presente anche nel settore dell'abbigliamento maschile e femminile, dei materassi e in quello energetico (con particolare attenzione alle fonti rinnovabili di energia e alla mobilit\u00e0 sostenibile) con Pirelli Ambiente.\nStoria.\nLa fondazione.\nLa \"Pirelli &amp; C.\" fu fondata a Milano nel 1872 dall'ingegnere Giovanni Battista Pirelli, per produrre \"articoli tecnici\" di caucci\u00f9 vulcanizzato. Sostanzialmente si trattava di tele gommate, cinghie di trasmissione, manicotti e raccorderie in gomma.\nImmediatamente venne avviata la costruzione del primo opificio, nell'area adiacente via Ponte Seveso, poi rinominata via Fabio Filzi, dove oggi sorge il Grattacielo Pirelli, soprannominato \"Pirellone\". La struttura era costituita da due fabbricati a due piani di diversa dimensione: quello pi\u00f9 grande adibito alla lavorazione e l'altro per negozio, uffici e servizi. L'originaria dotazione di macchinari consisteva in depuratore, masticatore, mescolatore e calandra, costruiti in Francia, oltre a caldaie di vulcanizzazione di costruzione italiana. La produzione ebbe inizio nel giugno 1873.\nData l'estrema duttilit\u00e0 del materiale, con l'entrata in societ\u00e0 dell'esperto commerciante Francesco Casassa, furono previsti vari impieghi e la gamma produttiva fu ampliata con altre applicazioni, come cavi telegrafici sottomarini, giocattoli, tappeti, impermeabili, materiale per sale chirurgiche e imbottiture anatomiche da applicare a reggiseni e culotte.\nAll'inizio degli anni novanta del XIX secolo, dopo l'invenzione dello pneumatico per bicicletta, Pirelli sfrutt\u00f2 immediatamente il \"know-how\" acquisito nella produzione di manicotti in tela gommata per sperimentare quel nuovo tipo di manufatto, in collaborazione con la Bianchi, e realizzarlo per il mercato. Nel 1885 Giuseppe Loretz, un dipendente della Societ\u00e0, vinse il primo campionato italiano di ciclismo su strada, su una bicicletta che montava pneumatici della Pirelli.\nPirelli fu anche all'avanguardia per l'interesse verso l\"'organizzazione scientifica del lavoro\", di cui inizi\u00f2 ad occuparsi fin dagli anni Venti del Novecento, ma come molte altre industrie italiane, fu solamente negli anni Trenta che introdusse i metodi psicotecnici. A sviluppare il \"laboratorio di psicotecnica della Pirelli\" furono i medici del lavoro: Achille Mizzi, Calogero Di Naro con la collaborazione del sig. Mapelli e Silvio Graziadio Cusin, psicologo, che introdusse l'uso dei test di personalit\u00e0 per la valutazione del personale (fra cui il 16 PF).\nLa crescita.\nTerminata la primigenia fase della \"produzione di sviluppo\", nel 1897 fu brevettato lo pneumatico per bicicletta tipo \"Flexus\". Due anni dopo la Pirelli pose in vendita i suoi primi pneumatici per veicoli a motore, in questo caso per motocicletta, seguiti nel 1901 da quelli per autovettura. Il primo treno di pneumatici sperimentali per automobile fu realizzato dalla Pirelli nel 1900, su commissione della Prinetti &amp; Stucchi, per equipaggiare un loro prototipo di quadriciclo quadrimotore, progettato da Ettore Bugatti.\nA partire dal 1899, tutti gli pneumatici Pirelli furono contrassegnati con il logo in rilievo, rappresentante una stella a cinque punte iscritta in un cerchio e, per questo motivo, furono a lungo popolarmente chiamati \"pneumatici marca stella\".\nLa produzione di questi articoli, per l'epoca tecnologicamente avanzatissimi, riscosse un grande successo di vendite, tanto da costringere l'azienda a costruire un nuovo stabilimento in zona Bicocca e trasferirvi, nel 1906, buona parte della produzione. Nel 1918 viene acquistato anche il villino della Bicocca degli Arcimboldi, utilizzata dapprima come sede del \"museo della gomma\" e scuola materna, successivamente come sede di rappresentanza dell'azienda stessa.\nNel 1907 arriva la prima affermazione sportiva di grande rilievo, con la Itala 35/45 HP, nel raid Pechino-Parigi. All'inizio del Novecento, inoltre, ha inizio l'espansione internazionale, prima in Spagna (1902), poi anche nel Regno Unito (1914) e in Argentina (1920).\nNegli anni venti ha inizio la presenza nelle gare automobilistiche, che prosegue tuttora con l'impegno in Formula 1, nel GranTurismo, nei Rally, nel campionato motociclistico Superbike.\nNel 1922 \u00e8 una delle prime societ\u00e0 italiane a quotarsi alla Borsa di Milano.\nNel settore pneumatici, \u00e8 da ricordare l'introduzione, agli inizi degli anni cinquanta, del radiale Cinturato e negli anni ottanta quella dello pneumatico ribassato.\nNel comparto dei cavi, le principali tappe tecnologiche arrivarono nel 1927, con la produzione del primo cavo con isolamento in olio, e negli anni ottanta con la realizzazione dei cavi a fibre ottiche.\nNegli anni settanta il gruppo diede vita a una fusione con la britannica Dunlop, successivamente sciolta.\nNel 1983 viene costituita Pirelli Coordinamento Pneumatici S.p.A, poi ribattezzata Pirelli Tyre S.p.A. nel 2006, e controllata da Pirelli &amp; C. al 100%, nella quale sono confluite tutte le attivit\u00e0 produttive e commerciali di pneumatici e affini.\nNel 1990 tent\u00f2 invano di acquistare la tedesca Continental. Fallita l'operazione, nel 1992, Marco Tronchetti Provera succede al suocero Leopoldo Pirelli alla guida del gruppo, posizione che mantiene anche in seguito ai cambi d'azionariato dell'azienda.\nLa diversificazione.\nAgli inizi degli anni novanta, il management di IACI (Iniziative Agricole Commerciali Italiane) e quello di Vitruvio, societ\u00e0 immobiliare del gruppo Pirelli, riuniscono le loro attivit\u00e0 immobiliari in un'unica societ\u00e0, che prende il nome di \"Milano Centrale\". Nel 2001 la societ\u00e0 assume la denominazione di Pirelli &amp; C. Real Estate e nel giugno 2002 viene quotata alla borsa valori di Milano.\nNel 2000 la divisione Pirelli Optical Technologies \u00e8 venduta alla statunitense Corning (azienda del vetro di Corning) e la divisione Pirelli Optical Systems \u00e8 venduta alla statunitense Cisco Systems.\nNel 2001 crea con la famiglia Benetton, Banca Intesa e Unicredito la societ\u00e0 Olimpia SpA che ottiene, attraverso il controllo di Olivetti, la maggioranza relativa (circa il 18%) delle azioni di Telecom Italia, partecipazione che sar\u00e0 poi ceduta nel corso del 2007.\nNel 2002 comincia la produzione di abbigliamento, orologi, occhiali con marchio Pirelli, attivit\u00e0 che oggi \u00e8 portata avanti da Pirelli Design con prodotti su licenza.\nNel 2005 \"Pirelli Cavi\" viene ceduta alla banca americana Goldman Sachs, che le cambia il nome in Prysmian. Sempre nel 2005 Pirelli inaugura il primo impianto per la produzione di pneumatici in Cina, nella provincia dello Shandong, in quello che diventer\u00e0 il polo produttivo del gruppo nel Paese.\nNel 2006 Pirelli apre a Slatina il suo primo impianto per la produzione di pneumatici in Romania, ampliato nel 2011.\nNel 2008 prende il via il progetto per realizzare il polo industriale di Settimo Torinese, nato dall\u2019integrazione di 2 fabbriche e diventato oggi il sito tecnologicamente pi\u00f9 avanzato del gruppo.\nLa focalizzazione sul core business.\nNel 2010, Pirelli, a seguito della volont\u00e0 di focalizzarsi esclusivamente sul settore pneumatici, cede le attivit\u00e0 di Pirelli Broadband Solutions e scorpora \"Pirelli Real Estate\", che viene rinominata Prelios S.p.A. Nello stesso anno, dopo 19 anni di assenza, Pirelli torna alla Formula 1, divenendone a partire dalla stagione 2011 fornitore esclusivo.\nSempre nel 2010 la famiglia Malacalza entra come azionista di minoranza di Camfin - l'allora azionista di Pirelli - uscendone nel 2013, anche in seguito a divergenze di vedute con Tronchetti Provera.\nNel 2011 Pirelli espande la propria presenza produttiva alla Russia attraverso una joint venture con Rostec (gi\u00e0 Russian Technology) e rafforza quella in Argentina ampliando lo stabilimento di Merlo.\nNel 2012 Pirelli sigla un accordo con Astra OtoParts per la costruzione di una fabbrica per pneumatici moto in Indonesia, inaugurata nel 2015. Sempre nel 2012 viene inaugurato lo stabilimento di Silao, il primo del gruppo in Messico, focalizzato sulla produzione di pneumatici Premium, destinati al servizio di tutta l\u2019area Nafta .\nNel 2014 Pirelli cede le proprie attivit\u00e0 steelcord a Bekaert, gruppo leader nelle tecnologie di trasformazione e rivestimento di cavi in acciaio.\nL'acquisizione da parte di ChemChina.\nNel 2015 viene annunciata la vendita del pacchetto di maggioranza di Pirelli da Camfin alla societ\u00e0 cinese ChemChina. In seguito al successo dell'OPA obbligatoria, con il conseguente delisting del titolo, Marco Polo Industrial Holding S.p.A., societ\u00e0 controllata da ChemChina e partecipata da Camfin e da Long Term Investments Luxemburg, fondo d'investimento di propriet\u00e0 della russa Rosneft, diventa l'azionista unico di Pirelli.\nAd aprile 2016 viene annunciata l\u2019apertura di una seconda fabbrica all\u2019interno del polo industriale \u2018Puerto Interior\u2019 di Silao, nello Stato di Guanajuato, in Messico. L'investimento per il prossimo triennio \u00e8 di 200 milioni di dollari.\nDopo la fusione del giugno 2016 della controllante Marco Polo Industrial Holding S.p.A. in Pirelli &amp; C. S.p.A., l'unico socio diventa la Marco Polo International Holding Italy S.p.A..\nNel marzo 2017, Pirelli si \u00e8 focalizzata sulla produzione di pneumatici destinati alle autovetture. Le due aree di attivit\u00e0 \u2013 Consumer e Industrial \u2013 sono state separate in due distinte societ\u00e0 controllate dall\u2019allora azionista comune Marco Polo International Holding Italy S.p.A., in seguito all\u2019assegnazione a quest\u2019ultimo da parte di Pirelli, delle azioni di TP Industrial Holding, la societ\u00e0 in cui sono confluiti gli asset Industrial di Pirelli (l\u2019ex Pirelli Industrial poi ribattezzata Prometeon Tyre Group).\nDal 4 ottobre 2017, con il ritorno di Pirelli in Borsa, Marco Polo International Italy S.p.A. (societ\u00e0 in cui \u00e8 stata fusa la Marco Polo International Holding Italy S.p.A.) si scioglie ed il principale azionista diventa direttamente la ChemChina con il 45%.\nIl 30 marzo 2020 la Brembo di Alberto Bombassei, leader mondiale nei sistemi frenanti, ha annunciato di avere acquisito il 2,43% della Pirelli. Lo stesso giorno il miliardario cinese Yishun Niu, fondatore e proprietario della Hixih Rubber Industry Group, gi\u00e0 partner di Pirelli con una joint venture del 2005, ha comprato a termine attraverso un derivato il 5% della Bicocca, probabilmente ceduto dall'azionista di maggioranza ChemChina.\nProduzioni diverse.\nNel corso della propria esistenza, Pirelli ha tentato di espandersi in mercati nei quali la gomma fosse un elemento costruttivo fondamentale, lanciando linee di prodotti a proprio marchio. Nel settore della nautica, a met\u00e0 del novecento, dopo aver fornito imbarcazioni all'esercito, Pirelli progett\u00f2 il battello Nautilus. Progettato nell'impianto manufatturiero dell' Azienda Seregno, gi\u00e0 specializzata nel lattice, nel 1958, il Nautilus veniva proposta in una versione predisposta per il motore fuoribordo. La svolta avvenne per\u00f2 con il vero e proprio gommone, il Laros, che - nel 1963 - apriva la stagione degli anni sessanta e settanta, dei gommoni venduti smontati (pagliolato e parte gonfiabile) e che potevano essere trasportati - dalla citt\u00e0 - smontati,in auto, senza bisogno di un carrello, direttamente sul mare, dove sarebbero stati gonfiati e assemblati con facilit\u00e0. Il motore fuoribordo staccabile veniva ugualmente posizionato in auto, e innestato sul gommone solo all'arrivo. Motore la cui potenza poteva essere scelta - nei limiti dell'omologazione di ogni scafo - dal proprietario (all'epoca, peraltro, erano utilizzabili - per precisa scelta del legislatore - senza patente nautica, gommoni di medie dimensioni e motori fino a 25 cavalli. Data la leggerezza dello scafo, il loro utilizzo era estremamente divertente, favorendo cos\u00ec ulteriormente la diffusione del sistema).La famiglia dei Laros (inizialmente composta dal 10 e dal 25), si espanse verso l'alto e verso il basso, fino al Laros 40 Sport del 1969 , che poteva trasportare 8 persone, con un motore da 50 cv . L'evoluzione prosegu\u00ec con sofisticazioni tecniche e progettuali sempre maggiori, mentre la gamma di colori (dall'arancione iniziale) si ampli\u00f2, a partire dal grigio, proposto dalla fine degli anni 60. Negli anni ottanta, mezzi come il 40M del 1983, il \u201cCommando\u201d, il Dinghy 240 a remi, e il Laros Jet motorizzato Piaggio, costituirono l'ultima evoluzione di un sistema il cui settore era oramai in declino, complice il cambio delle mode, delle abitudini estive, ed il fatto che i gommoni, oramai no npi\u00f9 smontabili, avevano di fatto le stesse caratteristiche di una qualunque imbarcazione a chiglia rigida. La produzione fu quindi interrotta. Nel 2006, con un accordo di licenza, hanno iniziato ad essere commercializzati nuovi gommoni - di grandi dimensioni - con marchio Pirelli Pzero , e pi\u00f9 piccoli tender, chiaramente diversi per caratteristiche e tipologia alla generazione in house degli anni 60-80. \nScarpe e sneakers sono state ugualmente prodotte in proprio e ,pi\u00f9 recentemente, in partnership con aziende del settore calzaturiero quali la Puma. Lo stesso nel settore dei materassi, successivamente ceduti in licenza. \nConsiglio d'amministrazione.\nIl presidente \u00e8 Ning Gaoning, che lo \u00e8 anche della societ\u00e0 cinese ChemChina, il maggior azionista di Pirelli.\nIl vicepresidente esecutivo e CEO \u00e8 Marco Tronchetti Provera, in rappresentanza di Camfin, che \u00e8 il secondo azionista, dove ricopre il ruolo di presidente e amministratore delegato.\nQuotazione in Borsa.\nNel 1922 la prima quotazione.\nLa societ\u00e0 Pirelli &amp; C., una S.a.p.a., venne quotata alla Borsa di Milano nel 1922.\nLa societ\u00e0 Pirelli S.p.A. venne quotata nel 1926. Nel 1929 Pirelli viene quotata alla Borsa di New York: \u00e8 la prima societ\u00e0 italiana a sbarcare sul listino statunitense.\nNell'agosto 2003 Pirelli S.p.A \u00e8 stata fusa con Pirelli &amp; C. S.p.A. che pertanto \u00e8 rimasta l'unica societ\u00e0 quotata.\nTradizionalmente la Pirelli &amp; C veniva denominata nel gergo borsistico \"Pirellina\", mentre la S.p.A. veniva denominata \"Pirellona\"\nNegli anni ottanta, un patto di sindacato copriva quasi il 52% del capitale sociale di Pirelli. Il patto, sciolto nell'ottobre 2013, vietava la cessione di azioni a terzi e stabiliva tetti di partecipazione.\nPirelli \u00e8 stata selezionata e introdotta nell'indice Dow Jones Sustainability STOXX (DJSI STOXX) per la prima volta nel 2002, ed \u00e8 stata inclusa anche nell'indice mondiale Dow Jones Sustainability World. Prima del delisting Pirelli era inclusa anche negli indici di sostenibilit\u00e0 FTSE Global and Europe e ASPI Eurozone.\nNel 2015 il delisting.\nNel 2015 Marco Polo Industrial Holding, societ\u00e0 controllata da CNRC e partecipata da Camfin e LTI, socio russo entrato a far parte dell\u2019azionariato Pirelli nel 2014, lancia un\u2019OPA obbligatoria totalitaria su Pirelli a 15 euro per azione, alla cui conclusione giunge a detenere la totalit\u00e0 del capitale ordinario. Conseguentemente dal 6 novembre 2015 le azioni ordinarie sono state revocate dalla quotazione..\nDal 26 febbraio 2016 anche le poche azioni di risparmio rimaste quotate, sono state convertite in azioni speciali e revocate dalla quotazione alla Borsa di Milano, dopo essere state liquidate a 14,978 euro per azione.\nNel giugno 2016 la Marco Polo Industrial Holding \u00e8 stata fusa per incorporazione in Pirelli &amp; C. scaricando su quest'ultima i costi dell'OPA, che hanno portato l'indebitamento della societ\u00e0 da 980 milioni a 4,3 miliardi di euro.\nNel 2017 il ritorno in Borsa.\nNell\u2019aprile 2017 Pirelli ha annunciato l\u2019intenzione di tornare in Borsa nel quarto trimestre 2017.\nNel settembre 2017, Pirelli ha presentato domanda di ammissione alla quotazione delle proprie azioni ordinarie sul mercato telematico azionario (MTA), gestito da Borsa Italiana dove \u00e8 ritornata il 4 ottobre, a meno di due anni dal delistig, dopo il successo dell'IPO avvenuta a 6,50 euro per azione, corrispondenti ad una capitalizzazione di 6,5 miliardi di euro, debuttando con una flessione dello 0,46% a 6,47 euro.\nDal 18 dicembre 2017 Pirelli \u00e8 tornata nell'indice principale del FTSE MIB ed \u00e8 stata inserita nel nuovo indice FTSE Italia Brands dedicato da FTSE Russell ai brand italiani d\u2019eccellenza.\nPrincipali azionisti.\nDopo la fusione della controllante \"Marco Polo Industrial Holding S.p.A.\" in Pirelli &amp; C. S.p.A., l'unico socio \u00e8 stato, fino al 3 ottobre 2017, la \"Marco Polo International Italy S.p.A.\", (societ\u00e0 in cui \u00e8 stata fusa la Marco Polo International Holding Italy S.p.A.). La societ\u00e0 era controllata con il 65% del capitale da China National Chemical Corporation, con il 22,4% da Camfin e con il 12,6% dai russi di Long Term Investments Luxemburg.\nDal 4 ottobre 2017, con il ritorno in Borsa dove vi \u00e8 un flottante del 40%, la Marco Polo International Italy S.p.A. si \u00e8 sciolta e i suoi precedenti controllanti detengono direttamente le azioni della Pirelli: per cui ChemChina con il 45% \u00e8 diventata direttamente il maggior azionista, seguita da Camfin con il 10,1% e da LTI con il 4,9%.\nPrincipali partecipazioni.\nElenco delle principali partecipazioni in imprese controllate e collegate\nPartecipazioni in imprese controllate \u2013 Italia\nPartecipazioni in imprese controllate \u2013 Estero\nPartecipazioni in imprese collegate \u2013 Italia\nI valori si riferiscono ai dati di bilancio consolidato di Pirelli &amp; C. S.p.A al 30 giugno 2016.\nDati economici e finanziari.\nAttivit\u00e0 sportiva\nImpegnata nel mondo delle competizioni dal 1907, Pirelli \u00e8 oggi fornitore e sponsor di numerosi team, campionati ed eventi sportivi. Con una presenza in oltre 350 competizioni all\u2019anno, Pirelli \u00e8 attiva soprattutto nel motorsport, per il quale fornisce pneumatici che in alcuni casi sono sviluppati ad hoc per il racing. Dal 2004 \u00e8 fornitore unico di pneumatici per tutte le classi del campionato mondiale FIM Superbike, dal 2011 \u00e8 Global Tyre Partner del campionato mondiale di Formula 1 e dal 2021 \u00e8 fornitore esclusivo del campionato del mondo di Rally. Pirelli equipaggia anche diverse competizioni GT, tra cui il GT World Challenge Europe, ed \u00e8 fornitore unico nei campionati monomarca Lamborghini Super Trofeo e Ferrari Challenge Trofeo Pirelli. \nCon il riavvio della produzione di pneumatici per biciclette nel 2017, Pirelli \u00e8 diventata una presenza costante alle gare ciclistiche pi\u00f9 importanti, come il Giro d'Italia, di cui \u00e8 stata partner ufficiale nel 2017, e il Giro d'Italia Under 23. Pirelli ha inoltre all\u2019attivo delle partnership con diverse squadre di ciclismo, alle quali fornisce supporto tecnico e le coperture per l\u2019attivit\u00e0 agonistica: Trek Segafredo, AG2R Citroen, Bike Exchange e Colpack Ballan per le gare su strada, Team Trek Pirelli, Buff Scott, Rogue Racing e Theory Racing per la mountainbike, Enough Cycling per le gare su gravel.\nSponsorizzazioni e partnership\nIl legame di Pirelli con l'attivit\u00e0 sportiva si sviluppa anche nell'ambito delle sponsorizzazioni. Dal 1995 fino alla stagione 2020/2021 la societ\u00e0 \u00e8 stata sponsor di maglia dell'Internazionale Milano, di cui \u00e8 oggi Global Tyre Partner. Per quanto riguarda il mondo degli sport invernali, Pirelli \u00e8 sponsor della Federazione Italiana Sport Invernali, dei FIS Alpine World Ski Championship e del IIHF Hockey World Championship. Pirelli \u00e8 inoltre, insieme a Prada, co-title sponsor del team velico Luna Rossa Prada Pirelli, concorrente dell'America's Cup.\nArchivio.\nLa documentazione prodotta dalla Pirelli spa \u00e8 conservata a Milano presso l'azienda stessa a titolo di propriet\u00e0, nel fondo \"Storia delle Industrie Pirelli\" (estremi cronologici: 1872 - 1998). La documentazione fino alla Seconda guerra mondiale \u00e8 andata quasi interamente distrutta per eventi bellici; quella degli anni '50 relativa a propriet\u00e0 immobiliari (costruzione cantieri) \u00e8 stata inviata al macero e quella degli anni '70 presenta lacune. Accanto all'archivio storico, un deposito provvisorio accoglie spezzoni di archivio corrente accantonati durante i periodici scarti e in attesa di essere analizzati, sfrondati e quindi inventariati."}
{"id": "1091732", "revid": "767487", "url": "https://it.wikipedia.org/wiki?curid=1091732", "title": "Trade Test Transmissions", "text": "Trade Test Transmissions \u00e8 il quarto album della punk band Buzzcocks ed il primo dopo la \"reunion\" avvenuta nel 1991."}
{"id": "1091736", "revid": "1521874", "url": "https://it.wikipedia.org/wiki?curid=1091736", "title": "28 gennaio", "text": " \nIl 28 gennaio \u00e8 il 28\u00ba giorno del calendario gregoriano. Mancano 337 giorni alla fine dell'anno (338 negli anni bisestili).\nFeste e ricorrenze.\nCivili.\nInternazionali:\nReligiose.\nCristianesimo:\nReligione romana antica e moderna:\nWicca:"}
{"id": "1091739", "revid": "253269", "url": "https://it.wikipedia.org/wiki?curid=1091739", "title": "Jayne Brook", "text": "Diplomata alla Glenbrook North High School nel giugno 1978, si \u00e8 laureata alla Duke University nel 1982.\n\u00c8 sposata con John Terlesky dall'11 maggio 1996 ed hanno un figlio."}
{"id": "1091744", "revid": "29990", "url": "https://it.wikipedia.org/wiki?curid=1091744", "title": "Innalzamento della croce", "text": ""}
{"id": "1091745", "revid": "1564499", "url": "https://it.wikipedia.org/wiki?curid=1091745", "title": "Fonologia della lingua ceca", "text": "La fonologia ceca descrive funzioni e pronuncia dei fonemi della lingua ceca.\nVocali.\nCi sono dieci fonemi vocalici in ceco. Cinque di questi sono \"corti\" e cinque sono \"lunghi\". La durata delle vocali lunghe \u00e8 approssimativamente il doppio a confronto delle loro controparti corte. Le vocali lunghe e corte formano delle coppie minime. La lunghezza (quantit\u00e0) \u00e8 un'importante caratteristica distintiva in ceco. Una differenza nella lunghezza delle vocali cambia il significato della parola in moltissimi casi, ad esempio \"pata\" (tallone) vs \"p\u00e1t\u00e1\" (quinta). Inoltre, alcuni autori descrivono i dittonghi come fonemi separati. \nIl sistema vocalico ceco \u00e8 a tre gradi ed \u00e8 triangolare (si veda lo schema vocalico). Generalmente viene ritenuto che il sistema delle vocali lunghe sia simmetrico con il sistema delle vocali corte, anche se il fonema si trova quasi esclusivamente in parole d'origine straniera. \nOltre alla lunghezza, la caratteristica distintiva delle vocali \u00e8 l'apertura (aperte/chiuse) e la anteriorit\u00e0/posteriorit\u00e0 (anteriore, centrale, posteriore). Che la vocale sia arrotondata o no, non costituisce una caratteristica distintiva separata, approfondisce solamente la differenza acustica tra le vocali anteriori e posteriori. Le vocali posteriori sono arrotondate mentre le anteriori e le centrali non lo sono.\nAltre modificazioni vocali come la nasalizzazione non coinvolgono le vocali del ceco. Le vocali non vengono mai ridotte e non subiscono nessuna assimilazione. La lunghezza e la quantit\u00e0 vocalica sono indipendenti dall'accento.\nVocali lunghe.\nLe vocali lunghe vengono indicate da un \"accento acuto\" o da un \"anello\".\nVocali corte.\nA volte ci si riferisce ai fonemi e come e . Questa trascrizione descrive la pronuncia tipica della Boemia centrale e di Praga, che \u00e8 pi\u00f9 aperta. La pronuncia standard \u00e8 una vocale a met\u00e0 tra ed , cio\u00e8 una vocale posteriore media.\nSi noti che \"\u011b\" non \u00e8 una vocale separata. Analogamente ad \"y, \u00fd\" ed \"\u016f\", \u00e8 un grafema mantenuto per ragioni storiche.\nDittonghi.\nCi sono tre dittonghi in ceco:\nI gruppi vocalici \"ia, ie, ii, io\", ed \"iu\" in parole di origine straniera non vengono considerati dittonghi, vengono pronunciati inserendo una tra le due vocali .\nConsonanti.\nLa tabella seguente mostra una lista completa dei fonemi consonantici del ceco:\nIl fonema (trascritto &lt;\u0159&gt;) \u00e8 una consonante alveolare fricativa-vibrante; la sua rarit\u00e0 lo rende difficile da riprodurre per uno straniero che impara il ceco. La realizzazione base di questo fonema \u00e8 sonora, ma pu\u00f2 desonorizzarsi quando viene seguito da una consonante sorda o in fine di parola.\nIl fonema \u00e8 una fricativa glottidale sonora . La sua realizzazione sorda \u00e8 la velare .\nAltri tipi di articolazione (aspirazione, labializzazione, velarizzazione, palatalizzazione, ecc.) non vengono usati in ceco. \nColpo di glottide.\nIl colpo di glottide non \u00e8 un fonema separato. Il suo utilizzo \u00e8 opzionale e pu\u00f2 apparire all'inizio di una sillaba che comincia in vocale. La presenza o no del colpo di glottide non influisce sul significato della parola e non \u00e8 un tratto distintivo. \nIl colpo di glottide ha due funzioni in ceco:\nNella pronuncia standard il colpo di glottide non viene mai inserito tra due vocali in parole di origine straniera, ad esempio nella parola \"koala\".\nFonemi consonantici periferici.\nI fonemi , , e le affricate e sono presenti solamente in parole di origine straniera. Foneticamente le affricate possono essere presenti sul confine di morfema (si veda l'unione consonantica)\nConsonanti nell'ortografia.\nAltre consonanti vengono rappresentate dagli stessi caratteri dell'Alfabeto fonetico internazionale.\nAssimilazione consonantica.\nLa realizzazione dei fonemi consonantici \u00e8 influenzata dai fonemi vicini. La posizione dei fonemi nella parole pu\u00f2 modificare la realizzazione acustica con un cambio di significato.\nAssimilazione del punto di articolazione.\nQueste assimilazioni non sono distintive ma opzionali. Realizzazioni di tipo o possono capitare, specialmente nel registro pi\u00f9 alto.\nAssimilazione di sonorit\u00e0.\nL'assimilazione di sonorit\u00e0 \u00e8 una caratteristica importante della pronuncia ceca. Le ostruenti sonore vengono realizzate, in alcune circostanze, come sorde e viceversa. Ci\u00f2 non si riflette nell'ortografia per cause etimologiche. L'assimilazione di sonorit\u00e0 si applica in queste circostanze:\nLe ostruenti sonore e sorde formano coppie nelle quali si applica l'assimilazione di sonorit\u00e0:\nLe sonoranti (, , , /j/, /r/ e /l/) non hanno controparti sorde e non subiscono mai la desonorizzazione. Ci\u00f2 non causa mai la sonorizzazione di consonanti sorde vicine nella pronuncia standard, es. \"sledovat\" (guardare).\nCi sono alcune eccezioni alle regole sopra descritte:\nUnione consonantica.\nDue fonemi consonantici identici (o allofoni) possono trovarsi adiacenti nel processo di formazione della parola. In molti casi, specialmente nei suffissi, due identici suoni consonantici si fondono in un unico suono nella pronuncia, ad esempio \"cenn\u00fd\" (valutabile), \"m\u011bkk\u00fd\" (debole). \nNei prefissi ed in parole composte la pronuncia doppia \u00e8 ovvia, cio\u00e8 entrambi i fonemi vengono pronunciati separatamente. Ci\u00f2 \u00e8 necessario nel caso di parole differenti: \"nejjasn\u011bj\u0161\u00ed\" (il pi\u00f9 chiaro) vs \"nejasn\u011bj\u0161\u00ed\" (pi\u00f9 non-chiaro \u2192 pi\u00f9 scuro). La pronuncia doppia viene percepita come un ipercorrettivismo in casi come o .\nLe combinazioni di occlusive () e fricative () producono di solito delle affricate (): \"d\u011btsk\u00fd\" (infantile). Entrambi i fonemi vengono pronunciati separatamente in una pronuncia pi\u00f9 accurata: .\nLe assimilazioni consonantiche sono inappropriate nei confini della parola, ad esempio quando \"poj\u010f sem\" (\"vieni qui!\") viene realizzato come . \u00c8 necessario pronunciare tutti i fonemi chiaramente e separatamente: .\nProsodia.\nAccento.\nL'accento \u00e8 sempre fisso sulla prima sillaba di una parola. Le eccezioni sono le seguenti:\nL'accento non ha funzioni lessicali o fonologiche; indica il confine tra varie parole ma non ha funzione distintiva tra pi\u00f9 parole. Inoltre non influenza la quantit\u00e0 o la qualit\u00e0 delle vocali (come avviene in italiano), cio\u00e8 non avviene riduzione (come in russo) e le vocali accentate si presentano sia lunghe sia corte. Perci\u00f2 si pu\u00f2 considerare la ritmica ceca \"isosillabica\".\nIntonazione.\nIl ceco non \u00e8 una lingua tonale. I toni e la melodia non sono caratteristiche lessicali distintive. Ad ogni modo l'intonazione \u00e8 una caratteristica distintiva a livello sintattico. I toni possono evidenziare le domande dal semplice messaggio, come in italiano, e non c'\u00e8 bisogno di cambiamenti nell'ordine delle parole, come in inglese:\nOgnuna di queste frasi hanno la stessa struttura lessicale e grammaticale. La differenza sta tutta nell'intonazione.\nFonotattica.\nLe sillabe aperte del tipo CV sono le pi\u00f9 frequenti nei testi ceco, a conferma della teoria per cui tutte le sillabe della lingua proto-slava erano aperte. Sillabe senza consonanti sono relativamente rare. L'uso del colpo di glottide all'inizio di una parola con una sillaba solo vocalica conferma questa tendenza nella pronuncia dei locutori boemi. Nel ceco comune, l'interdialetto pi\u00f9 diffuso, una \"v\u2013\" protetica viene aggiunta a tutte le parole che cominciano per \"o\u2013\" in ceco standard, es. \"voko\" invece di \"oko\" (occhio).\nLa struttura generale della sillaba ceca \u00e8:\nInfine le parole ceche possono avere fino a quattro consonanti nel gruppo iniziale prevocalico e tre consonanti nel gruppo finale (escludendo le consonanti sillabiche). Il nucleo sillabico \u00e8 normalmente costituito da vocali o dittonghi ma in alcuni casi si possono trovare come nucleo le sonoranti sillabiche (/r/ e /l/, raramente anche /m/), es. \"vlk\" (lupo), \"krk\" (collo), \"osm\" (otto).\nI gruppi vocalici possono presentarsi sui confini morfemici. Non possono includere pi\u00f9 di due vocali. Entrambe le vocali sono nuclei sillabici separati e non formano dittonghi.\nMorfonologia.\nLe alternanze fonemiche nei morfofonemi (cambiamenti che non influenzano il significato del morfema) vengono applicati frequentemente nella declinazione e nella derivazione. Si dividono in alternanze consonantiche e vocaliche. Entrambi i tipi si possono combinare in un singolo morfema:\nAlternanze vocaliche.\nLe pi\u00f9 importanti sono le alternanze di fonemi corti e lunghi. Alcune di esse sono correlative, cio\u00e8 i fonemi in coppia differiscono solo nella lunghezza. A causa di cambiamenti fonetici storici, ( \u2192 , \u2192 ), alcune alternanze sono disgiuntive, cio\u00e8 i fonemi in coppia sono differenti in pi\u00f9 caratteristiche. Queste alternanze coinvolgono le vocali delle radici di parola durante la declinazione e la derivazione, e possono interessare anche i prefissi nella derivazione.\nAlcune altre alternanze vocaliche disgiuntive si presentano nelle radici delle parole durante la derivazione (raramente durante la declinazione):\nPossono inoltre esserci alternanze di comparsa/scomparsa, cio\u00e8 la vocale si alterna con un fonema zero, o nullo. In alcuni allomorfi viene inserita tra le consonanti per semplificare la pronuncia:\nCi\u00f2 accade anche in alcune preposizioni che hanno varianti posizionali vocalizzate: v dom\u011b \u2013 (in una casa) \u2013 ve vod\u011b (in acqua); s tebou (con te) \u2013 se mnou (con me), ecc.\nAltre alternanze di questo tipo possono presentarsi ma sono abbastanza rare:\nAlternanze consonantiche.\nLe alternanze di consonanti dure e deboli rappresentano il tipo pi\u00f9 frequente. Si presentano regolarmente nelle consonanti finali delle radici prima di alcuni suffissi (nella derivazione) e prima delle desinenze (nella declinazione). Le consonanti dure vengono indebolite se sono seguite da (trascritta &lt;e/\u011b&gt;), o (trascritte o &lt;\u00ed&gt;, ma non &lt;y&gt; e &lt;\u00fd&gt; che rappresenta la medesima vocale senza la propriet\u00e0 di indebolimento). Questi cambiamenti accadono anche prima di alcuni suffissi (es. -\"ka\"). L'indebolimento pu\u00f2 essere correlativo o disgiuntivo.\nGli ultimi quattro esempi sono alternanze di emersione. Un fonema ( o ) viene inserito nella pronuncia, ma per ragioni storiche, questi cambiamenti vengono indicati da &lt;\u011b&gt; nell'ortografia. Queste alternanze sono analogiche con l'alternanza di indebolimento, perci\u00f2 vengono menzionate qui. Si presentano inoltre anche nelle radici delle parole insieme alle alternanze vocaliche (di solito ||).\nAlcune altre alternanze possono presentarsi ma abbastanza raramente. Inoltre rimangono spesso poco evidenti:\nNote ortografiche.\nIn alcuni gruppi di lettere i principi fonologici dell'ortografia ceca vengono infranti:"}
{"id": "1091747", "revid": "125988397", "url": "https://it.wikipedia.org/wiki?curid=1091747", "title": "Industria automobilistica", "text": "L'industria automobilistica \u00e8 il ramo dell'industria manifatturiera che si occupa della progettazione, costruzione, del marketing e della vendita di veicoli a motore.\nDopo essere stato, nel 2008 e nel 2009, il settore industriale maggiormente colpito dalla crisi economica e finanziaria, tale settore ha ritrovato slancio, con una crescita del 25,9% nel 2010. Nel 2011 quasi 80 milioni di veicoli a motore (ossia il 3,1% in pi\u00f9 rispetto al 2010), che includono automobili e veicoli commerciali, sono stati prodotti in tutto il mondo. Ci\u00f2 fa di questo settore manifatturiero il primo al mondo per fatturato. Sempre nel 2011 8,5 milioni di nuove automobili sono state vendute negli Stati Uniti, 14 milioni in Europa Occidentale, 18 milioni in Cina e 4 milioni in India."}
{"id": "1091748", "revid": "228587", "url": "https://it.wikipedia.org/wiki?curid=1091748", "title": "Tabernacolo di via dei Cappuccini", "text": "Il Tabernacolo di via dei Cappuccini si trova a Firenze, all'angolo con via Vittorio Emanuele II, nei pressi della chiesa dei Santi Francesco e Chiara. \nIl grande tabernacolo \u00e8 composto da un'edicola disegnata dall'architetto Benetti, con due colonne ioniche in pietra serena e un'alta trabeazione con timpano triangolare, e contiene un affresco del \"Perdono d'Assisi\", eseguito nel 1854 dal pratese Antonio Marini, pittore di corte. Questo tabernacolo fu realizzato per volont\u00e0 del Padre Provinciale Leopoldo Corsellini da Firenze, a spese della famiglia Granducale e di Pio IX che era in visita in Toscana.\nNel pi\u00f9 antico tabernacolo, situato prima in questo luogo, era invece rappresentata una \"Piet\u00e0\" affrescata da Giovan Battista Vanni."}
{"id": "1091749", "revid": "287204", "url": "https://it.wikipedia.org/wiki?curid=1091749", "title": "Helene Fourment esce dal bagno", "text": ""}
{"id": "1091753", "revid": "287204", "url": "https://it.wikipedia.org/wiki?curid=1091753", "title": "Citroen Berlingo", "text": ""}
{"id": "1091755", "revid": "1543377", "url": "https://it.wikipedia.org/wiki?curid=1091755", "title": "Neodipara", "text": "Neodipara , \u00e8 l'unico genere di insetti della sottofamiglia Neodiparinae , famiglia degli Pteromalidi (Hymenoptera: Chalcidoidea). Comprende tre sole specie presumibilmente parassitoidi, ma di cui non si conoscono gli ospiti e la biologia.\nSistematica.\nLe tre specie del genere \"Neodipara\" sono le seguenti:"}
{"id": "1091756", "revid": "104458", "url": "https://it.wikipedia.org/wiki?curid=1091756", "title": "Ludovico II il Balbuziente", "text": ""}
{"id": "1091757", "revid": "91078", "url": "https://it.wikipedia.org/wiki?curid=1091757", "title": "Citycar", "text": ""}
{"id": "1091758", "revid": "62221", "url": "https://it.wikipedia.org/wiki?curid=1091758", "title": "Neodiparinae", "text": ""}
{"id": "1091762", "revid": "124026001", "url": "https://it.wikipedia.org/wiki?curid=1091762", "title": "Ragazze in nero", "text": "Ragazze in nero (\"Jeunes Filles en noir\") \u00e8 un dipinto del pittore francese Pierre-Auguste Renoir, realizzato intorno al 1881 e conservato al Museo Pu\u0161kin di Mosca.\nDescrizione.\nSebbene presenti problemi di datazione - indicata fra il 1876 (anno in cui dipinge capolavori come \"La balan\u00e7oire\" o il \"Bal au moulin de la Galette\") e il 1881 - il dipinto pu\u00f2 essere avvicinato cronologicamente proprio al 1881, anno in cui Renoir si reca in Algeria e in Italia, operando una netta cesura con lo stile squisitamente impressionista del passato. Ci\u00f2 lo si nota soprattutto nell'effetto plastico delle figure e nella fattura tecnica dell'opera, che risente delle influenze congiunte di Raffaello e di Ingres e della straordinaria libert\u00e0 espressiva di Renoir stesso.\nL'opera \u00e8 priva di profondit\u00e0 spaziale: Renoir, infatti, non \u00e8 interessato a dare consistenza corporea alle forme, e tratta le figure femminili come una superficie piatta dove applicare i colori nel segno di un eccellente equilibrio compositivo e cromatico. Lo sfondo del dipinto \u00e8 alleggerito da pennellate fluide e rapidissime, che con il loro fragore trasmettono tutto il brio dei locali notturni parigini. Nell'angolo in basso a destra, infine, si scorge un brano di natura morta.\nDal punto di vista tecnico, Renoir dimostra il proprio virtuosismo con il trattamento differenziato delle due figure femminili: se quella di destra \u00e8 dipinta mediante forti colpi di pennello, quella di sinistra viene delineata con pennellate pi\u00f9 morbide e soavi. In questo modo la ragazza di sinistra si affaccia in maniera stabile sulla tela; la ragazza di destra, al contrario, sembra essere piuttosto una presenza passeggera, destinata a congedarsi in pochi attimi dall'amica e ad andare altrove. \u00c8 proprio la ragazza di sinistra, infatti, a catturare per prima lo sguardo dell'osservatore. La sua fisionomia \u00e8 dolce e tornita, un sorriso le percorre le labbra carnose e presenta uno sguardo cogitabondo: non sappiamo se voglia cercare un contatto pi\u00f9 diretto con l'osservatore, o se piuttosto stia cercando di rincorrere il filo invisibile dei suoi pensieri."}
{"id": "1091768", "revid": "1711941", "url": "https://it.wikipedia.org/wiki?curid=1091768", "title": "Amroth", "text": ""}
{"id": "1091777", "revid": "1573940", "url": "https://it.wikipedia.org/wiki?curid=1091777", "title": "Jawhara FM", "text": "Jawhara FM () \u00e8 la seconda radio privata tunisina. La sua sede si trova nella citt\u00e0 di Susa.\nJawhara FM trasmette principalmente nel Sahel tunisino, nella zona di Hammamet e nel nord del governatorato di Sfax, servendo circa 2,5 milioni di persone. \u00c8 la radio pi\u00f9 ascoltata del Sahel.\nRicezione in Italia.\nJawhara FM trasmette alla frequenza di 102,5\u00a0MHz, e per questo nella Valle del Belice e a Mazara del Vallo \u00e8 possibile ascoltarla al posto di RTL 102.5."}
{"id": "1091796", "revid": "125684095", "url": "https://it.wikipedia.org/wiki?curid=1091796", "title": "Sceriffo Woody", "text": "Sceriffo Woody Pride \u00e8 un personaggio immaginario protagonista dei quattro film d'animazione della serie \"Toy Story\" diretta da John Lasseter (regista dei primi due film), Lee Unkrich (regista del terzo capitolo della serie) e Josh Cooley (regista del quarto film). Woody \u00e8 il giocattolo preferito di Andy, oltre che il protagonista di una serie in bianco e nero per la televisione chiamata \"Woody's Round Up\" (in Italia \"Woody e Gli Amici del West\"). \nAlla sua apparizione si presenta un giocattolo molto determinato e generoso, ma anche parecchio geloso e spaccone (questi ultimi aspetti meno accentuati dal secondo film in poi). Inizialmente rivale di Buzz Lightyear, col tempo impara a stimare lo Space Ranger, diventando suo amico gi\u00e0 durante il primo film. \nDal suo debutto, \u00e8 stato accolto molto positivamente dalla critica, diventando uno dei maggiori personaggi ideati dalla Pixar.\nNella versione inglese di tutti e quattro i film la voce di Woody \u00e8 quella di Tom Hanks; in italiano Woody \u00e8 stato doppiato nei primi tre film da Fabrizio Frizzi. Dopo la morte di quest'ultimo, nel quarto film Woody \u00e8 doppiato da Angelo Maggi.\nBiografia.\nIl giocattolo \"Woody\" appare per la prima volta come protagonista e figura portante in una serie in bianco e nero per la televisione chiamata \"Woody's Round Up\" (in Italia \"Woody e Gli Amici del West\"), andata in onda tra il 1941 e il 1943 e successivamente tra il 1946 e il 1957. Oltre al protagonista, i personaggi della serie erano il cavallo dello sceriffo Bullseye, la cowgirl Jessie e il cercatore d'oro Stinky Pete. La serie riscosse molto successo in patria e ben presto vennero commercializzati molti oggetti aventi il programma come tema (piatti, portachiavi, yo-yo, giradischi, cartelloni, giocattoli), principalmente dedicati al protagonista. Lo spettacolo fu cancellato allorch\u00e9 nel 1957 l'Unione Sovietica lanci\u00f2 lo Sputnik, e di conseguenza i giocattoli futuristici e spaziali divennero la nuova moda tra i bimbi. L'ultimo episodio, \"Woody's Finest Hour\" (\"Il grande momento di Woody\" nel doppiaggio italiano) non venne mai mandato in onda, lasciando la serie senza un finale.\nUno dei protagonisti della serie \"Toy Story\" \u00e8 proprio uno dei tanti giocattoli \"Woody\" messi in circolazione. Stando a quanto accennato dalla madre di Andy in \"Toy Story 2\", questo giocattolo appartiene alla sua famiglia da molte generazioni, quindi si presume che Andy, il proprietario dei giocattoli protagonisti, lo abbia ereditato. Nel corso del primo film, \"Toy Story\", Woody viene descritto come un cowboy giocattolo vecchio stile, piuttosto raro. In virt\u00f9 di questa particolare posizione, lo sceriffo in stoffa possiede un posto speciale sul letto di Andy. Con l'arrivo del giocattolo spaziale Buzz Lightyear, Woody viene messo da parte e, per cercare di recuperare l'affetto del suo padroncino, fa cadere accidentalmente Buzz fuori dalla finestra. Gli altri giocattoli, infastiditi dalla gelosia e l'invidia di Woody, lo attaccano e il cowboy finisce a casa di Sid, un bambino pestifero che si diverte a distruggere i giocattoli. Anche Buzz, sopravvissuto alla caduta, giunge a casa di Sid e da quel momento iniziano le avventure. Woody riesce ad organizzare una ribellione con tutti i giocattoli maltrattati da Sid, dopo aver scoperto che non sono cattivi, e fugge dall'abitazione, tornando da Andy insieme a Buzz, diventato, nel frattempo, il suo migliore amico.\nIn \"Toy Story 2\", Woody viene rapito da un negoziante di giocattoli senza scrupoli di nome Al McWhiggin, collezionista di giocattoli rari ed antichi, che vuole cos\u00ec completare la sua collezione di giocattoli ispirati dalla serie televisiva degli anni cinquanta \"Woody e gli amici del West\". Si ritrova cos\u00ec a fare la conoscenza di Bullseye, Jessie e Stinky Pete, oltre a scoprire la sua origine di giocattolo e la sua fama nella serie televisiva originale (\"Woody's Round Up\" in inglese). Dopo vari tentativi di fuga, Jessie e Stinky Pete lo convincono a non tornare a casa da Andy. Buzz accorre in suo aiuto e convince il cowboy a tornare a casa. Dopo aver recuperato Jessie, Woody pu\u00f2 fare finalmente ritorno dal suo padroncino insieme ai nuovi giocattoli (Jessie, Bullseye e gli alieni del Pizza Planet).\nIn \"Toy Story 3\", Andy, ormai diciassettenne, sta per partire per il college e decide di portare con s\u00e9 Woody e di mettere tutti gli altri in soffitta. Il cowboy, tuttavia, esce dalla scatola degli oggetti da portare al college per aiutare i suoi amici, accidentalmente buttati nella spazzatura dalla signora Davis, ma essi, fraintendendo le dinamiche, preferiscono andare in un asilo come beneficenza. Woody riesce a fuggire, ma durante la fuga resta appeso a un albero e viene preso da una bimba di nome Bonnie. La bambina porta Woody con s\u00e9 a casa sua, ma la permanenza dura poco; Woody, infatti, dopo aver saputo del lato oscuro del Sunnyside, ritorna all'asilo per salvare i suoi amici e, dopo una lunga fuga, riesce a tornare da Andy prima che parta per il college. Alla fine del film, Woody, insieme ai suoi amici, viene consegnato da Andy a Bonnie e dice addio al suo ex padrone, dopo che quest'ultimo ha giocato un'ultima volta con lui.\nIn \"Toy Story 4\", due mesi dopo la partenza di Andy per il college, Woody, spesso trascurato da Bonnie, si perde nel tentativo di trovare Forky, il nuovo giocattolo di Bonnie alla cui creazione ha contribuito di nascosto. Dopo averlo trovato, nota la lampada di Bo Peep in un negozio di antiquariato ed entra per cercarla. Forky finisce nelle mani di Gabby Gabby, una bambola che vuole il riproduttore vocale di Woody perch\u00e9 purtroppo il suo non va. Mentre sta escogitando un piano per salvare di nuovo Forky, Woody incontra nuovamente Bo Peep dopo molti anni a non essersi visti, e aiutato da lei, dal sopraggiunto Buzz e da altri nuovi giocattoli, Woody tenta nuovamente di salvare Forky, ma il gruppo fallisce e riporta seri danni. Allora, convinto da Gabby Gabby, che, complice la sua amicizia con Forky, si \u00e8 resa conto che, cos\u00ec facendo, non sarebbero andati da nessuna parte, acconsente a rinunciare al suo cordino in cambio di Forky, permettendole di avere una bambina. Con la missione compiuta, e con Gabby Gabby che ha trovato la padrona giusta per lei, Woody si appresta a tornare da Bonnie, ma subito dopo decide di seguire il suo istinto e sceglie di restare con Bo, non prima di aver salutato Buzz, Forky e i suoi amici.\nCreazione e sviluppo del personaggio.\nJohn Lasseter, dopo la sua esperienza con \"Tron\", aveva intenzione di creare il primo lungometraggio in computer-grafica. Influenzato fortemente dal suo cortometraggio vincitore di un Premio Oscar, \"Tin Toy\", Lasseter si accord\u00f2 con la Disney per realizzare Toy Story. Gli autori si interessarono prima al personaggio di Buzz e poi a quello di Woody. Woody fu ispirato al personaggio Casper, al quale Lasseter teneva molto in quanto da piccolo possedeva un giocattolo del famoso fantasmino. Il personaggio venne ideato come un ventriloquo, ma gli autori scartano subito questa idea. Decisero, quindi di eliminare gli aspetti da ventriloquo, ma il disegno rimase inalterato. In origine, inoltre, Woody era stato pensato come un personaggio estremamente crudele e dispotico, un cinico anti-eroe (o un vero e proprio antagonista) che insultava regolarmente gli altri giocattoli e maltrattava in special modo Slinky, che era sottomesso a lui, ma dopo un disastroso risultato in un rullino risalente al 19 novembre 1993, che ha quasi decretato la cancellazione della produzione del film ed \u00e8 diventato famoso come \"Black Friday Reel\", \u00e8 stato reso pi\u00f9 simpatico e meno antagonistico.\nIl nome Woody, invece, \u00e8 un chiaro omaggio all'attore Woody Strode. In agosto 2009, durante un'intervista per promuovere il terzo capitolo della trilogia, il regista Lee Unkrich (supervisore dei primi due episodi di Toy Story e successore di Lasseter), ha rivelato che il cognome originale di Woody \u00e8 \"Pride\". Unkrich affermato nel suo blog Twitter che il nome completo 'Woody Pride' era gi\u00e0 stato pensato per il primo \"Toy Story\" e poi scartato.\nCome ogni personaggio presente nei film della Pixar Animation Studios, Woody \u00e8 stato creato digitalmente grazie al RenderMan, un software nato grazie alle tecnologie grafiche innovative messe a punto dai membri della Pixar. Durante la produzione del terzo film, gli autori ricostruirono i file grafici del personaggio, apportando diverse modifiche. A Woody, per esempio, furono aggiunti pi\u00f9 livelli di texture agli angoli della bocca, graffi, migliorati i motivi grafici dei vestiti e ingrandito l'anello sulla schiena. Affinch\u00e9 desse maggiormente l'impressione che fosse fatto di stoffa, sono state ridisegnate le cuciture, sono pi\u00f9 evidenti le piegature della stoffa quando compie dei movimenti ed \u00e8 visivamente pi\u00f9 morbido.\nVoce.\nJohn Lasseter ha voluto proprio Tom Hanks per doppiare Woody, in quanto considerava la personalit\u00e0 dell'attore molto simile a quella del giocattolo. Dopo alcuni primi test di metraggio, Hanks ha deciso di firmare il contratto per il film, che rappresenta anche la sua prima esperienza di doppiatore di un film d'animazione. Durante la pre-produzione del primo film della saga, Tom Hanks registr\u00f2 i suoi dialoghi nell'intervallo tra \"Ragazze vincenti\" e \"Insonnia d'amore\". L'attore, infatti, prefer\u00ec quell'intervallo piuttosto che quello tra \"Philadelphia\" e \"Forrest Gump\", entrambi film drammatici che gli varrano il Premio Oscar.\nIn una recente intervista, Hanks ha rivelato di aver partecipato a Toy Story, non solo per provare una nuova esperienza, ma anche per divertirsi. Infatti, soddisfatto del suo lavoro di doppiatore, ha prestato la voce a Woody anche nei successivi capitoli, nel secondo e nel terzo film, sempre insieme al resto del cast dei precedenti episodi. L'attore lavor\u00f2 al film nel corso di diverse sessioni, che si tenevano a mesi di distanza l'una dall'altra. Successivamente Hanks, insieme a Tim Allen, voce di Buzz, e John Ratzenberger \u00e8 stato invitato a vedere in anteprima il risultato del terzo episodio della serie.\nDurante la pre-produzione della versione del terzo film della Circle 7, Hanks, al contrario di Tim Allen, non si era mai sbilanciato su una sua possibile partecipazione, tuttavia l'intenzione dei produttori era quella di legarlo ad un ricco contratto multi-film. Infatti, Hanks ha prestato nuovamente la voce a Woody nei cortometraggi \"Vacanze hawaiiane\" (\"Hawaiian Vacation\"), diretto da Gary Rydstrom, come aveva gi\u00e0 rivelato Lee Unkrich in un'intervista fatta su MSN, e in un secondo intitolato \"Small Fry (\"in italiano \"Buzz A Sorpresa\") che verr\u00e0 proiettato davanti al film \"The Muppets\".\nIn altri occasioni (spin-off e videogiochi) il personaggio \u00e8 doppiato da Jim Hanks, fratello di Tom Hanks.\nIn Italia la voce di Woody in tutte le sue apparizioni dal 1995 al 2018 \u00e8 quella di Fabrizio Frizzi. Da \"Toy Story 4\", nel corto sequel-prequel \"Vita da Lampada\" e nelle apparizioni all'interno della serie-documentario \"\"), dopo la morte di Frizzi avvenuta nel 2018, Woody viene doppiato da Angelo Maggi.\nDescrizione.\nPersonalit\u00e0.\nWoody \u00e8 un giocattolo fedele, intelligente, attivo, responsabile, equilibrato, competente, determinato e appassionato, e farebbe di tutto per i suoi amici pi\u00f9 cari.\nConsidera i suoi amici come una famiglia e fa del suo meglio per tenerli insieme in ogni momento. Eppure ha molti momenti di dubbio, rabbia, frustrazione, incertezza e tristezza, quasi come un essere umano. Nonostante le sue emozioni e i suoi dubbi che lo rendono fragile, Woody non si arrende mai e di solito riesce a fare la cosa giusta. Pu\u00f2 essere molto coraggioso, e non ha paura di affrontare o confortare i suoi amici con la massima cura. Convoca riunioni, trama strategie, mobilita altri giocattoli e affronta tutti i problemi gettandosi nella mischia, anche a costo di iniziare uno spiacevole confronto.\n\u00c8 interessante notare che Woody \u00e8 probabilmente il personaggio pi\u00f9 tattico e sviluppato della serie, poich\u00e9 le trame e gli stratagemmi che i personaggi principali seguono per raggiungere i propri obiettivi sono pi\u00f9 o meno formulati da lui. Ci\u00f2 indica che Woody \u00e8 il pi\u00f9 intelligente dei giocattoli appartenuti a Andy.\nAspetto.\nLe caratteristiche fisiche di Woody generalmente non sono utilizzate per gli altri personaggi della serie, ad eccezione di Jessie. Rispetto a quest'ultima, i capelli di Woody sono realizzati in plastica e fanno parte dello stesso pezzo che costituisce la testa. Il viso del personaggio, come rilevato da Al all'inizio del secondo episodio, \u00e8 interamente dipinto a mano, mentre i vestiti e il cappello marrone sono cuciti a mano. I vestiti e il corpo di Woody sono fatti quasi interamente di stoffa, mentre le mani e la testa sono fatti di plastica. Il pupazzo \u00e8 molto molle ed anche molto delicato e pu\u00f2 essere danneggiato facilmente. Woody non dispone di molte funzioni come il suo amico Buzz, e pu\u00f2 solo parlare tramite un amplificatore azionato tirando una cordicella posta sulla schiena. L'aspetto del personaggio ricorda molto Hank Williams.\nWoody senza cappello \u00e8 alto 15,18 pollici (38,5 centimetri), mentre con il cappello 15,93 pollici (40,4 centimetri).\nDurante i tre film, Woody dice frasi del tipo \"Mani in alto!\", \"Sei il mio vice-sceriffo preferito!\", \"Mi piacerebbe unirmi alla vostra banda ragazzi ma prima canter\u00f2 una canzoncina!\", \"Hanno avvelenato il pozzo!\", \"In questa citt\u00e0 non c'\u00e8 spazio per tutti e due!\" e \"Yee-haw! Dobbiamo far muovere questo vagone ferroviario!\", mentre la sua frase pi\u00f9 frequente \u00e8 \"Ho un serpente nello stivale!\".\nImpatto culturale.\nIn seguito al successo della trilogia \"Toy Story\", Woody \u00e8 stato ripreso in una serie di filmati originali chiamati \"Toy Story Treats\" e destinati a intervallare le trasmissioni del contenitore televisivo per ragazzi \"One Saturday Morning\" (oggi ABC Kids) in onda sulla ABC.\nCritica.\nWoody \u00e8 stato accolto molto positivamente dalla critica, anche grazie alla performance vocale di Tom Hanks (lodata da Susan Wloszczyna di \"USA Today\" e Kenneth Turan del \"Los Angeles Times\"). La rivista inglese \"Empire\" l'ha collocato al secondo posto della sua lista dei 50 personaggi dei cartoni animati migliori della storia"}
{"id": "1091804", "revid": "767487", "url": "https://it.wikipedia.org/wiki?curid=1091804", "title": "Squadra 49", "text": "Squadra 49 (\"Ladder 49\") \u00e8 un film del 2004 diretto da Jay Russell, con protagonisti John Travolta e Joaquin Phoenix.\nTrama.\nJack Morrison \u00e8 un vigile del fuoco rimasto incastrato nel magazzino di un edificio in fiamme. Mentre all'esterno i suoi compagni tentano il tutto per tutto pur di riuscire a portarlo fuori incolume, Jack ripensa alla sua vita: l'addestramento, le amicizie, la vita in caserma e soprattutto l'amore per Linda, sua moglie."}
{"id": "1091813", "revid": "228587", "url": "https://it.wikipedia.org/wiki?curid=1091813", "title": "Rampa del gas", "text": "La rampa del gas \u00e8 un elemento costituente un sistema di combustione di gas (generalmente metano) atto a convogliare il combustibile dalla rete o dal serbatoio fino al bruciatore.&lt;br&gt;\nSi pu\u00f2 semplificare come un tratto di tubazione sul quale vengono montati una serie di apparecchiature e strumenti: la mancanza di uno di essi pu\u00f2 compromettere il funzionamento dell'impianto stesso. Ovviamente non esiste un unico modello di rampa del gas, ma ciascun generatore di calore, sia esso una caldaia o un forno, necessita di una specifica rampa.\nI criteri di cui bisogna tenere conto durante la progettazione sono:\nPer quanto riguarda la pressione di alimentazione, nelle applicazioni industriali spesso la pressione del gas in ingresso \u00e8 elevata (maggiore di 1 bar), e dal momento che le apparecchiature (in particolare i bruciatori) lavorano a valori notevolmente pi\u00f9 bassi, occorre realizzare una riduzione di pressione; per questo motivo la rampa del gas pu\u00f2 anche prendere il nome di stazione di decompressione o stazione di riduzione.\nUna rampa pu\u00f2 essere dimensionata per alimentare un singolo bruciatore o per fornire combustibile a un determinato numero di bruciatori (nei forni industriali se ne possono avere anche centinaia); i progettisti devono comunque fare riferimento a normative nazionali e/o europee, quali le UNI-CIG o le EN. Queste normative stabiliscono regole importanti affinch\u00e9 possa essere garantita la sicurezza delle persone e delle apparecchiature, nonch\u00e9 il corretto e duraturo funzionamento dell'impianto, in modo da ridurre al minimo i guasti, i malfunzionamenti e il risparmio di combustibile.\nComponenti costituenti la rampa.\nCome accennato, ogni applicazione necessita di determinati componenti, anche se molti di essi sono necessari a priori e non possono mai mancare (a parte qualche raro caso particolare).\nSi possono distinguere i componenti in 2 categorie:\nEcco un elenco di apparecchiature che si possono incontrare su una rampa gas:\nNegli impianti con unica stazione che alimenta pi\u00f9 bruciatori, oltre alla rampa generale esistono anche quelle dei bruciatori, dotate a loro volta di apparecchiature particolari, quali:\nInformazioni aggiuntive.\nLe tubazioni del gas metano sono di colore giallo scuro; i loro diametri e le apparecchiature ad esse collegate devono essere caratterizzate da uno specifico DN (diametro nominale, espresso in mm o in pollici).\nLe apparecchiature devono anche essere caratterizzate da un valore di pressione nominale PN; inoltre per DN che arrivano fino ai 2 pollici (DN50), i collegamenti sono del tipo filettato. Oltre i 2 pollici si hanno attacchi flangiati."}
{"id": "1091814", "revid": "22475", "url": "https://it.wikipedia.org/wiki?curid=1091814", "title": "Ormocerinae", "text": "Ormocerinae , \u00e8 una sottofamiglia di insetti della famiglia degli Pteromalidi (Hymenoptera: Chalcidoidea). Le specie di cui si conosce la biologia sono associate a galle.\nBiologia.\nDiverse specie sono descritte come parassitoidi di insetti galligeni (Ditteri Cecidomidi, Imenotteri Cinipidi).\nAlcune specie di questa sottofamiglia sono invece fitofaghe e galligene. Le specie del genere \"Trichilogaster\" formano galle su piante del genere \"Acacia\" e una di queste sarebbe utile per il controllo biologico delle Acacie in Sudafrica. Nel Nordamerica \u00e8 invece presente \"Hemadas nubilipennis\", insetto galligeno associato al mirtillo, ma fondamentalmente poco dannoso.\nSistematica.\nGli Ormocerini si suddividono in circa 40 generi, comprendenti oltre 170 specie:"}
{"id": "1091815", "revid": "117790374", "url": "https://it.wikipedia.org/wiki?curid=1091815", "title": "Combinazione lineare di orbitali atomici", "text": "La combinazione lineare di orbitali atomici, abbreviata spesso in LCAO, acronimo del termine inglese \"linear combination of atomic orbitals\", \u00e8 una tecnica usata dalla teoria degli orbitali molecolari per calcolare gli orbitali molecolari di una molecola.\nIn meccanica quantistica le configurazioni elettroniche sono descritte da funzioni d'onda esistenti nello spazio delle funzioni a quadrato sommabile L\u00b2. Inoltre tali funzioni d'onda sono esprimibili come una sommatoria di infiniti autostati formula_1 combinati linearmente tra loro.\nIl metodo venne ideato nel 1929 da Sir John Lennard-Jones e esteso da Ugo Fano.\nL'energia degli orbitali molecolari: lo ione molecolare H.\nNelle reazioni chimiche le funzioni d'onda degli orbitali si modificano, entrando in gioco interazioni tra pi\u00f9 atomi, e quindi gli orbitali stessi si modificano. \u00c8 da precisare che tali funzioni d'onda sono monoelettroniche e centrate su ciascuno dei nuclei atomici presenti nella molecola.\nDalla sommatoria di autostati, noti, vanno ricavati i coefficienti tali da minimizzare l'energia formula_4 del sistema e che rappresentino soluzioni fisicamente accettabili dell'equazione di Schr\u00f6dinger applicata al sistema elettronico. Dunque\ncon formula_6 operatore hamiltoniano. Esplicitando formula_4 ed eseguendo il prodotto scalare si ottiene\ncon formula_9 funzione d'onda complessa coniugata di formula_10.\nEssendo formula_10 una sommatoria di infiniti termini, per una molecola biatomica formata da atomi uguali si pu\u00f2 approssimare tale funzione d'onda a una somma di due membri:\nAnche questa funzione d'onda rappresentante l'orbitale molecolare \u00e8 monoelettronica, ovvero non considera le interazioni elettrone-elettrone, per cui i calcoli di seguito valgono per lo ione molecolare H, e non per la molecola d'Idrogeno H2, la quale avrebbe una funzione d'onda dell'orbitale molecolare di tipo bielettronica.\nIn questo caso \u00e8 quindi possibile scrivere il valore dell'energia formula_4 come:\nEseguendo i prodotti si ottengono i seguenti integrali:\nchiamati \"integrali di Coulomb\",\nchiamati \"integrali di risonanza\",\ncon formula_18 \"integrale di sovrapposizione\" che assume valori compresi tra 0 e 1 in relazione al livello di sovrapposizione orbitalica.\nInoltre\nRiscrivendo formula_4 si ottiene:\nTale formula_4 \u00e8 una funzione in formula_23 e formula_24, per minimizzarla occorre derivare tale funzione in formula_23 e formula_24, ma prima occorre riscrivere l'equazione nella forma\nSvolgendo le due derivate prime si ottengono:\nMa se cerchiamo il minimo di energia le due derivate formula_30 e formula_31 sono uguali a zero, per cui parte dei due secondi membri si semplificano.\nrisolvendo il sistema otteniamo che:\nTuttavia cos\u00ec si ottengono i due valori formula_23 e formula_24 uguali a zero.\nLa densit\u00e0 elettronica attorno ai due nuclei atomici sarebbe zero, cosa impossibile. Tale paradosso si risolve imponendo che il sistema sia linearmente dipendente, ovvero che ammetta infinite soluzioni di formula_23 e formula_24. Lo si pu\u00f2 fare ponendo il determinante della matrice dei coefficienti del sistema precedente uguale a zero. Tale determinante \u00e8 detto \"determinante secolare\":\nPonendo il determinante secolare uguale a zero si ricavano tante funzioni di formula_4 quanti sono gli orbitali atomici in gioco. Se gli atomi sono due si avranno i livelli di energia dell'orbitale legante, quello a formula_4 minore, e dell'antilegante quello con formula_4 maggiore. I due valori dell'energia saranno:\nPer due orbitali atomici di tipo s si avr\u00e0 un orbitale formula_44 con formula_45&lt;0 ed s positivo, per cui formula_46 sar\u00e0 minore di formula_47 e sar\u00e0 quindi l'energia dell'orbitale legante.\nTali formula_4 non sono valori, ma funzioni della distanza internucleare, e solo la funzione dell'orbitale legante presenta un minimo di energia dell'elettrone.\nLa densit\u00e0 elettronica degli orbitali atomici.\nOra che conosciamo i due valori di \u03b5 li inseriamo nel sistema precedente, quello in cui abbiamo imposto la dipendenza lineare, e risolviamo una delle due equazioni, essendo per tali valori di formula_4 entrambe le equazioni uguali. Si ottiene che\nRisolvendo otteniamo che\nIn una molecola biatomica con atomi uguali risulta che i coefficienti degli autostati (ovvero le densit\u00e0 elettroniche) sono uguali in modulo, per cui la densit\u00e0 elettronica \u00e8 uguale per entrambi gli atomi. Nell'orbitale antilegante si avr\u00e0 formula_52 mentre nel legante formula_53.\nLa densit\u00e0 elettronica degli orbitali molecolari.\nOra possiamo scrivere che: \nEffettuiamo la normalizzazione di formula_10:\novvero\nSvolgendo i prodotti e ricordandoci che formula_58 otteniamo che:\novvero\ncon formula_18 sempre integrale di sovrapposizione.\nLe funzioni d'onda dell'elettrone sull'orbitale molecolare saranno 2:\nNell'orbitale legante di tipo \u03c3 la densit\u00e0 elettronica \u00e8 maggiore, rispetto alle densit\u00e0 degli orbitali atomici separati, per distanze comprese tra i due nuclei atomici e minore per distanze non interatomiche... Viceversa per l'antilegante.\ndalla sovrapposizione di un orbitale s e di un p si ha sempre un orbitale molecolare sigma.\nPer sovrapposizioni di due orbitali p si hanno due casi:\norbitale sigma se vengono in contatto due sottorbitali di tipo p che si trovano sull'asse internucleare\noppure orbitale \u03c0 se in contatto sono i sottorbitali perpendicolari all'asse internucleare.\nSimmetrie.\nUna differenza fondamentale tra orbitali atomici e molecolari \u00e8 che mentre i primi sono autofunzioni dell'operatore formula_64 (il modulo al quadrato del momento angolare dell'elettrone), i secondi sono autofunzioni della componente parallela all'asse z del momento angolare di tale elettrone (il momento angolare \u00e8 un vettore nelle tre dimensioni, ha quindi tre componenti, una per ogni dimensione); per cui gli orbitali molecolari non hanno simmetria sferica come gli orbitali atomici, ma cilindrica."}
{"id": "1091821", "revid": "110157", "url": "https://it.wikipedia.org/wiki?curid=1091821", "title": "Run's House", "text": "Run's House \u00e8 una sitcom trasmessa da MTV. Essa mostra la vita del rapper e pioniere della musica hip hop Joseph Simmons, detto \"Reverend Run\". \nIl nome della fiction prende il nome dalla canzone omonima dei Run DMC dell'album \"Tougher Than Leather\". Lo show \u00e8 stato creato e diretto da Sean \"Diddy\" Combs, Russell Simmons, Stan Lathan, Jason A. Carbone, Tony DiSanto, Mike Powers ed Elizabeth Gateley. Le riprese si svolgono in casa di Rev Run a Saddle River, New Jersey, e occasionalmente a Manhattan dove sono presenti gli uffici di Simmons.\nLa famiglia Simmons.\nLa famiglia Simmons, protagonista della serie, \u00e8 composta dal padre Joseph (Rev Run), la madre Justine e dai figli Vanessa, Angela, Joseph \"Jojo\" jr., Daniel, Russell II e Victoria Anne; quest'ultima, nata il 26 settembre 2006, mor\u00ec poco tempo dopo essere venuta al mondo."}
{"id": "1091825", "revid": "11959", "url": "https://it.wikipedia.org/wiki?curid=1091825", "title": "Orda", "text": "Un'orda (dal tartaro \"ordu\", che significa \"trib\u00f9\", \"accampamento\") ha in italiano un'accezione negativa, identificando un'accozzaglia di uomini armati, caratterizzata dalla violenza e da un accentuato disordine e mancanza di disciplina.\nIl termine mongolo indica invece l'organizzazione militare di un territorio, come ad esempio il Khanato dell'Orda d'Oro. Essendo formata da diverse componenti, l'orda ha assunto nel tempo una connotazione negativa, veicolante un significato di \"caos\". Un'orda mongola era invece esattamente il contrario. Per quanto composta anche da clan e trib\u00f9 di diversa provenienza e lingua, essa esprimeva in un capo militare la sua unione, mentre l'organizzazione dell'esercito era spesso rigorosa ed efficiente. Al suo interno venivano sanciti patti basati sul pragmatismo e sull'equa suddivisione del bottino o delle risorse del territorio per il mantenimento dell'orda stessa.\nNell'esercito ottomano il termine \"ordu\" designava una formazione equivalente all'armata.\nNei basci-buzuk, soldati irregolari dell'esercito ottomano, dell'Eyalet di Habesh, corrispondente all'incirca all'attuale Eritrea, l'Orda, corrispondente al plotone, era costituita da quattro buluk. Anche dopo la guerra d'Eritrea vennero mantenuti gradi, organizzazione e anche i quadri turchi; il Tabor, corrispondente al livello ordinativo del battaglione era formato da tre-cinque orde e a sua volta tre tabur costituivano un Kalai, corrispondente al reggimento e posto al comando di un ufficiale italiano."}
{"id": "1091826", "revid": "28592", "url": "https://it.wikipedia.org/wiki?curid=1091826", "title": "Ideologia socialista", "text": ""}
{"id": "1091827", "revid": "28592", "url": "https://it.wikipedia.org/wiki?curid=1091827", "title": "Spighe", "text": ""}
{"id": "1091831", "revid": "1005847", "url": "https://it.wikipedia.org/wiki?curid=1091831", "title": "Michele Mauricas", "text": "Fu catapano del tema di Durazzo e probabilmente catapano d'Italia dal 1067 al 1069.\nBiografia.\nVenne inviato nel Sud Italia dal basileus Costantino X Ducas nel 1066 su richiesta dell'arcivescovo di Bari. Giunse l'anno dopo con un esercito di variaghi forse assumendo cos\u00ec anche la carica di catapano d'Italia, carica che mantenne fino al 1069. \nRiconquist\u00f2 Brindisi e Taranto che pose sotto il comando di Niceforo Caranteno, un generale bizantino che aveva combattuto contro i bulgari. Ottenne una serie di successi contro i normanni ma ormai la potenza bizantina stava declinando nel Meridione d'Italia."}
{"id": "1091833", "revid": "1149807", "url": "https://it.wikipedia.org/wiki?curid=1091833", "title": "Sonic Rush", "text": " \u00e8 un videogioco della serie \"Sonic\" pubblicato per Nintendo DS. \u00c8 stato sviluppato da Sonic Team in collaborazione con Dimps e prodotto dalla SEGA, ed \u00e8 stato commercializzato in tutto il mondo nel mese di novembre del 2005.\nIl titolo \u00e8 il dodicesimo capitolo principale della serie nonch\u00e9 il primo ad uscire su Nintendo DS, il gioco introduce anche per la prima volta il personaggio principale della serie Blaze the Cat.\n\"Sonic Rush\" si presenta come un classico gioco di piattaforme in 2D, similmente agli episodi della serie per Mega Drive e Game Boy Advance. Tuttavia i personaggi, cos\u00ec come i boss del gioco, sono animati attraverso poligoni, invece che mediante gli sprite animati che contraddistinguono i vecchi capitoli della serie. I due schermi del DS sono considerati come un unico schermo di gioco, e al giocatore, di norma mostrato al centro di uno dei due schermi, pu\u00f2 capitare di cadere (o saltare) nell'altro, continuando l'azione di gioco su un altro livello. Durante gli scontri con i boss l'azione si concentra sullo schermo superiore, e la prospettiva diventa in 3D. Le funzionalit\u00e0 touch screen del DS vengono utilizzate per controllare Sonic e Blaze nei livelli speciali, oltre che per selezionare le varie voci del menu.\nNell'autunno 2007 \u00e8 uscito il seguito del gioco: \"Sonic Rush Adventure\".\nTrama.\nLa trama vede i due personaggi del gioco, Sonic the Hedgehog e Blaze the Cat, cercare di impedire la fusione dei loro mondi a causa del Dr. Eggman e di Eggman Nega. Ampio spazio viene inoltre dato ai Chaos Emerald e alla loro variante del mondo di Blaze, i Sol Emerald.\nPersonaggi principali.\nI personaggi giocabili sono due, il protagonista Sonic the Hedgehog e la novit\u00e0, alla prima apparizione in un gioco di Sonic, Blaze the Cat. Entrambi i personaggi affrontano un percorso differente e diviso nella modalit\u00e0 a giocatore singolo (i livelli restano gli stessi, a variare \u00e8 l'ordine con cui si presentano), ma occasionalmente, durante le sequenze animate, i due si incontrano, e nel livello extra combattono insieme.\nTails (con Sonic) e Cream the Rabbit (con Blaze) appaiono nelle scene di intermezzo, e sullo schermo inferiore durante le battaglie con i boss, per incitare il giocatore. Knuckles e Amy appaiono entrambi per qualche secondo nelle scene di intermezzo.\nI nemici sono Eggman ed Eggman Nega.\nModalit\u00e0 di gioco.\n\"Sonic Rush\" utilizza il sistema di trick gi\u00e0 introdotto in \"Sonic Advance 2\", riprendendo invece da \"Sonic Adventure 2\" la possibilit\u00e0 di effettuare combo aeree e il meccanismo di valutazione di fine livello. Novit\u00e0 assoluta \u00e8 invece l'introduzione di una \"Barra di tensione\", una sorta di serbatoio di energia che si incrementa eseguendo tricks e sconfiggendo i nemici. Questa energia pu\u00f2 poi essere utilizzata per effettuare uno scatto bruciante (utile per prendere velocit\u00e0 sulle rampe e per sconfiggere i nemici), e per accedere ai livelli speciali (solo come Sonic) attraverso i generatori.\nI 7 livelli speciali di Sonic Rush si ispirano a quelli gi\u00e0 visti in \"Sonic the Hedgehog 2\", nei quali l'obiettivo era arrivare fino in fondo ad un percorso semitubolare (half pipe), cercando di raccogliere tanti anelli quanti ne venivano richiesti all'entrata ed evitando le trappole sparse sul percorso. A differenza di \"Sonic the Hedgehog 2\", per\u00f2, Sonic non pu\u00f2 saltare in questi livelli, rendendoli nel complesso pi\u00f9 difficili degli originali a 16 bit. I vari ostacoli disseminati sul tracciato, poi, rendono ogni livello leggermente pi\u00f9 arduo del precedente, con il settimo che rappresenta il pi\u00f9 difficile in assoluto. Il sistema di controllo, anzich\u00e9 utilizzare il d-pad, si affida al touch screen, con il giocatore che pu\u00f2 usare il pennino o il laccetto per muovere Sonic a destra e sinistra del tubo. Inoltre, alcuni ostacoli possono essere distrutti picchettandoli con il touch screen.\nSono inoltre presenti alcuni respingenti speciali che, se colpiti, proiettano Sonic in aria, permettendogli di effettuare alcuni trick, sotto forma di punti che appaiono sullo schermo da colpire in ordine numerico. Pi\u00f9 velocemente si colpiscono, pi\u00f9 anelli vengono guadagnati alla fine della sequenza; tuttavia, se si sbaglia l'ordine, il trick si interrompe e non si guadagna nulla.\nCome quasi tutti i giochi di Sonic di ultima generazione, anche Sonic Rush presenta un livello extra (denominato \"Sonic&amp;Blaze\") che consiste in un unico combattimento con un boss affrontato da entrambi i personaggi. Questo livello segreto, che permette di vedere il \"vero\" finale del gioco, si sblocca automaticamente una volta rispettate le seguenti condizioni (non necessariamente in ordine):\nVoto di fine livello.\nAl termine di ogni livello di gioco (inclusi gli scontri con i boss), il giocatore ottiene un punteggio che \u00e8 il risultato del totale dei punti guadagnati nel livello, e una lettera tra C, B, A ed S (in ordine di bravura) che esprime il giudizio sulla performance effettuata. I quattro parametri per l'attribuzione del voto sono: Tempo impiegato (minor tempo equivale a pi\u00f9 punti), Trick effettuati, Anelli raccolti e Velocit\u00e0 media. Se il punteggio \u00e8 inferiore ai 50.000 punti, il voto finale sar\u00e0 C; se compreso tra 50.000 e 80.000, B; se compreso tra 80.000 e 100.000, A; se maggiore di 100.000, S. Questi requisiti sono dimezzati negli scontri con i boss, nei quali inoltre vengono valutati solo il Tempo impiegato e gli Anelli raccolti per determinare il punteggio finale. Curiosamente, a differenza degli alti giochi della serie di Sonic, ottenere tutte S come valutazioni finali non sblocca alcun genere di extra, \u00e8 solo una sfida aggiuntiva.\nAccoglienza.\n\"Sonic Rush\" \u00e8 stato uno dei videogiochi pi\u00f9 amati di \"Sonic\" di tutti i tempi, i critici e i fan in generale hanno apprezzato quasi ogni singolo aspetto del gioco, inclusi trama, personaggi, gameplay, musiche e level design. Il personaggio di Blaze ha accolto molte opinioni positive dai fan della serie, ed \u00e8 una delle femmine pi\u00f9 importanti ed amate della saga. Marco Esposto di IGN lo trov\u00f2 come uno dei giochi che per trama e stile di gioco rappresentava forse l'eccellenza. \nIl gioco ottenne anche un buon successo commerciale, vendendo pi\u00f9 di 1 milione di copie."}
{"id": "1091834", "revid": "28592", "url": "https://it.wikipedia.org/wiki?curid=1091834", "title": "Ondate migratorie", "text": ""}
{"id": "1091836", "revid": "767487", "url": "https://it.wikipedia.org/wiki?curid=1091836", "title": "Radio Jeunes", "text": "Radio Jeunes (\u0625\u0630\u0627\u0639\u0629 \u0627\u0644\u0634\u0651\u0628\u0627\u0628) \u00e8 un'emittente pubblica radiofonica tunisina creata il 7 novembre 1995.\nTrasmette in modulazione di frequenza su tutto il territorio nazionale, e i suoi studi si trovano a Tunisi (Maison de la Radiodiffusion-t\u00e9l\u00e9vision tunisienne).\nRadio Jeunes \u00e8 possibile riceverla anche in alcune zone della provincia di Trapani."}
{"id": "1091838", "revid": "124917575", "url": "https://it.wikipedia.org/wiki?curid=1091838", "title": "Roger Lemerre", "text": "\u00c8 stato commissario tecnico della nazionale francese, con cui vinse il e la FIFA Confederations Cup 2001, della nazionale tunisina, con cui vinse la Coppa d'Africa 2004 giocata in casa, e della nazionale marocchina. Ha inoltre allenato varie squadre di club.\nCarriera.\nGiocatore.\nDifensore, ha giocato a livello professionistico nelle squadre del (1961-1969), Nantes (1969-1971), Nancy (1971-1973) e (1973-1975).\nHa collezionato 6 presenze con la nazionale francese dal 1968 a 1971.\nAllenatore.\nInizi.\nNello stesso anno del ritiro dalla carriera di calciatore, Lemerre incomincia ad allenare la squadra del Red Star (durer\u00e0 fino al 1978) e collezioner\u00e0 anche un'esperienza all'estero, in Tunisia, alla guida dell'Esp\u00e9rance Tunisi nel 1984-1985.\nFrancia.\nDal 1986 al 2002 diventa un allenatore di scuola federale, allenando le rappresentative nazionali francesi, ad eccezione di un breve periodo nel 1997, quando allener\u00e0 il Lens.\nDopo essere stato per dieci anni selezionatore della rappresentativa militare, diventa il vice di Aim\u00e9 Jacquet in nazionale, per poi succedergli in panchina dopo il vittorioso campionato del mondo del 1998. Sotto la sua gestione condusse i transalpini a vincere il titolo europeo nel 2000 \u2014 sconfiggendo l'Italia al golden goal \u2014 e la Confederations Cup 2001, nella finale contro il Giappone.\nNell'estate del 2002, in seguito al flop francese nel Mondiale nippo-coreano (con una clamorosa eliminazione al primo turno), venne esonerato e sostituito da Jacques Santini.\nEsperienze in Africa: Tunisia e Marocco.\nAlcuni mesi dopo i Mondiali, diventa il commissario tecnico della Tunisia. Nel 2004 vince la Coppa d'Africa, risultando il primo allenatore a conseguire il titolo continentale sia a livello europeo che africano. Con i tunisini partecipa anche alla Confederations Cup 2005 nonch\u00e9 ai Mondiali 2006, rimediando l'eliminazione al primo turno in entrambi i casi. Viene esonerato nel febbraio 2008, accordandosi poi con il Marocco nella primavera successiva.\nSiede sulla panchina dei marocchini fino all'estate 2009, subendo il licenziamento per i modesti risultati e il difficile rapporto con la stampa.\nAnkarag\u00fcc\u00fc.\nIl 18 dicembre 2009 diventa allenatore dell'Ankarag\u00fcc\u00fc, squadra turca. Il 31 maggio 2010 \u00e8 stato esonerato.\nCS Constantine.\nIl 15 luglio 2012, dopo due anni di inattivit\u00e0, viene ingaggiato dal CS Constantine, dimettendosi nel maggio 2013 dopo un terzo posto in campionato.\n\u00c9toile Sportive du Sahel.\nNel dicembre 2013 passa all'\u00c9toile Sportive du Sahel, che porta al terzo posto in campionato.\nSedan.\nIl 6 gennaio 2016 torna ad allenare in patria, nominato tecnico del . Assiste dalla tribuna a -Sedan (2-2) dell'8 gennaio seguente. Nella sua prima partita, contro Luzon, il Sedan vince per 2-0. Lemerre lascia il Sedan il 30 giugno 2016.\nRitorno al CS Constantine.\nIl 15 settembre 2016 ritorna al CS Constantine, ma gi\u00e0 il 4 ottobre viene esonerato per divergenze interne.\nRitorno all'\u00c9toile du Sahel.\nIl 16 dicembre 2018 firma nuovamente per l'. Malgrado il contratto di un anno e mezzo, lascia la squadra il 30 giugno 2019, dopo averla condotta al secondo posto in campionato."}
{"id": "1091839", "revid": "28592", "url": "https://it.wikipedia.org/wiki?curid=1091839", "title": "Spedizione missionaria", "text": ""}
{"id": "1091843", "revid": "124383641", "url": "https://it.wikipedia.org/wiki?curid=1091843", "title": "Raccordo autostradale 15", "text": "Il raccordo autostradale 15 (RA 15) pi\u00f9 conosciuto come tangenziale di Catania o tangenziale ovest di Catania, \u00e8 un asse autostradale tangente la citt\u00e0 di Catania e si sviluppa per la lunghezza di 24 chilometri ad ovest della citt\u00e0. \u00c8 gestito dall'ANAS ed \u00e8 parte dell'itinerario europeo E45.\nCaratteristiche.\n\u00c8 definito tangenziale in quanto \u00e8 una strada a scorrimento veloce che serve per la viabilit\u00e0 locale, mentre \u00e8 definito e numerato come raccordo autostradale in quanto collega le autostrade A18 Messina-Catania, l'A19 Palermo-Catania e l'autostrada Catania-Siracusa.\nLa numerazione RA 15 non appare in nessun segnale stradale (nei pannelli integrativi di identificazione dei cavalcavia \u00e8 presente la scritta \"tang. CT\").\nIl raccordo \u00e8 dotato dei segnali stradali di inizio e fine autostrada ed \u00e8 quindi classificato come tale. Tuttavia per l'ANAS che ne \u00e8 ente proprietario e gestore, secondo l'AISCAT e per il decreto n. 461 precedentemente citato il raccordo non \u00e8 classificato come autostrada bens\u00ec come viabilit\u00e0 statale ordinaria. L'ANAS in altri documenti ha inserito il RA 15 nella sezione \"raccordi autostradali\" (sezione diversa dalle autostrade di sua competenza) ma nelle annotazioni definisce il raccordo autostradale come \"autostrada senza pedaggio\".\nStoria.\nLa tangenziale fu costruita ed aperta in due fasi. I lavori per la costruzione del primo tratto di 14\u00a0km, da Primosole a Misterbianco, iniziarono il 14 aprile 1975. L'apertura al traffico di questo tratto avvenne il 24 giugno 1983. Per l'apertura dei rimanenti 10\u00a0km del tratto Misterbianco-San Gregorio di Catania-A18 si dovette aspettare il 1995.\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nL'autostrada oggi.\nIl raccordo collega le principali strade e autostrade della Sicilia orientale che hanno il proprio fulcro su Catania:\nL'Anas ha avviato dei lavori di manutenzione straordinaria dal 2018 sino ad oggi per la manutenzione dei ponti, gallerie e guard-rail per l'ammodernamento dell'autostrada, si \u00e8 realizzato anche la sostituzione della precedente illuminazione con i nuovi impianti a LED sulle gallerie. Nel 2020 sono partiti i lavori di miglioramento della connessione tra la tangenziale e l'Asse dei servizi (uscita per l'aeroporto) che hanno comportato la chiusura delle rampe dello svincolo in direzione sud.\nTabella percorso.\n\"Su sfondo grigio i tratti interessati da lavori in corso\"\nAsse dei servizi.\nL\u2019Asse dei servizi di Catania \u00e8 una strada a doppia carreggiata, con due corsie per senso di marcia, che permette un rapido collegamento tra il centro di Catania, nella zona del porto, e la tangenziale al km 16,5 in localit\u00e0 Bicocca , alcuni chilometri a sud-ovest del capoluogo etneo. Si tratta di un\u2019arteria di fondamentale importanza in quanto permette di raggiungere l\u2019Aeroporto di Fontanarossa, il porto di Catania ed il litorale costiero della Plaia, nonch\u00e9, per i veicoli provenienti da sud e dai quartieri sud-occidentali catanesi (Librino, San Giorgio, Pigno, Zia Lisa, San Giuseppe La Rena, Fontanarossa ed altri), il centro di Catania.\nSi sviluppa come strada extraurbana principale a partire dalla rotatoria di Faro Biscari, vicino al porto di Catania e alla Plaia, quindi procede in direzione sud-ovest per circa 6 chilometri, per poi terminare presso la localit\u00e0 Bicocca appena prima di un passaggio a livello. Lungo la tratta sono presenti i seguenti svincoli:\nA partire dal 2020 sono iniziati dei lavori di ristrutturazione volti a creare una rotatoria a Bicocca ove termina l\u2019Asse dei servizi, in modo tale da rendere pi\u00f9 agevole il flusso di traffico per i veicoli che, uscendo dalla tangenziale, sono diretti verso la citt\u00e0, il porto e l\u2019aeroporto. Fintanto che i lavori saranno in corso, rester\u00e0 chiuso lo svincolo della tangenziale per l\u2019Asse dei servizi in direzione sud, oltre alla rampa per accedere alla tangenziale in direzione Siracusa provenendo dall\u2019Asse dei servizi."}
{"id": "1091844", "revid": "28592", "url": "https://it.wikipedia.org/wiki?curid=1091844", "title": "Scandinavi", "text": ""}
{"id": "1091846", "revid": "149727", "url": "https://it.wikipedia.org/wiki?curid=1091846", "title": "Tangenziale di Catania", "text": ""}
