{"id": "1101296", "revid": "124353763", "url": "https://it.wikipedia.org/wiki?curid=1101296", "title": "Legame di coordinazione", "text": "Il legame di coordinazione (descritto in alcuni testi anche col termine legame dativo) \u00e8 un particolare tipo di legame chimico covalente in cui una coppia di elettroni viene messa a disposizione direttamente da un solo atomo, mentre l'altro atomo che contrae il legame non utilizza elettroni propri in compartecipazione bens\u00ec sfrutta la coppia \"donata\" dal primo atomo;\n\u00e8 da tener presente che il legame dativo, una volta formatosi, \u00e8 della stessa natura di un legame covalente (si basa sempre su una coppia di elettroni condivisa, anche se fornita interamente da uno solo dei due atomi che si sono legati).\nClassicamente il legame di coordinazione si instaura quando reagiscono un acido e una base di Lewis: l'acido di Lewis \u00e8 un composto che ha tendenza elettrofila e tende a legarsi a composti che possiedono coppie elettroniche non sfruttate in legami e che sono definiti basi di Lewis. Il risultato di questa reazione acido-base produce quello che viene detto \"addotto di Lewis\". In tal modo la specie che dona gli elettroni acquisir\u00e0 una carica formale positiva, mentre la specie che acquista gli elettroni assumer\u00e0 carica formale negativa.\nIl legame di coordinazione \u00e8 ampiamente studiato in chimica inorganica, essendo alla base della formazione dei complessi. Il moderno approccio quantomeccanico permette di spiegare in modo esauriente l'esistenza di una vasta gamma di basi di Lewis in grado di agire da \"ligandi\" in grado di coordinarsi, anche con meccanismo diverso dalla semplice condivisione del doppietto elettronico, con una grande variet\u00e0 di atomi o ioni metallici.\nEsempio di legami di coordinazione sono rappresentati da quelli relativi alla formazione dello ione ammonio NH4+, di H3N-BF3, di H3O+ e di [Cu(H2O)6]2+ al quale \u00e8 legato il colore azzurro delle soluzioni acquose dei sali.\nInterpretazione.\nLegame di Lewis.\nSecondo la teoria del legame di Lewis \u00e8 possibile rappresentare il legame di coordinazione sfruttando le strutture di Lewis.\nIn questo esempio l'ammoniaca utilizza il proprio doppietto elettronico per instaurare un legame di coordinazione, indicato dalla freccia che parte dalla coppia solitaria ed \u00e8 indirizzata verso l'acido di Lewis, con il protone H+ per formare lo ione ammonio. Contando gli elettroni si nota che l'azoto raggiunge l'ottetto e l'idrogeno il duetto, raggiungendo cos\u00ec una situazione pi\u00f9 stabile. La struttura di Lewis \u00e8 un metodo pratico che pu\u00f2 servire a scrivere correttamente le formule di struttura.\nOrbitali molecolari.\nLa teoria degli orbitali molecolari spiega il legame di coordinazione affermando che un legame coordinativo risulta possibile in quanto l'acido di Lewis \u00e8 una specie chimica il cui LUMO \u00e8 posto a livelli energetici non troppo elevati, in modo che possa interagire con l'orbitale HOMO della base non posto a livelli energetici troppo bassi.\nCon l'approccio quantomeccanico non solo si riesce a spiegare esaurientemente il legame di coordinazione dei complessi, anche non necessariamente ricorrendo al concetto di ibridazione, ma si riesce anche a spiegare il legame con ligandi che non contengono doppietti elettronici, come nel caso del benzene o dei ligandi alchenici e alchinici, e particolari effetti come la retrodonazione \u03c0. Ci\u00f2 \u00e8 ottenuto applicando la teoria del campo dei ligandi."}
{"id": "1101297", "revid": "486946", "url": "https://it.wikipedia.org/wiki?curid=1101297", "title": "Pier Francesco Lorusso", "text": ""}
{"id": "1101298", "revid": "486946", "url": "https://it.wikipedia.org/wiki?curid=1101298", "title": "Pierfrancesco Lorusso", "text": ""}
{"id": "1101301", "revid": "2110845", "url": "https://it.wikipedia.org/wiki?curid=1101301", "title": "Giuseppe Pittano", "text": "Biografia.\nOriginario di una famiglia di modesta condizione (era figlio di un oste) e vissuto in un piccolo paese dell'Appennino romagnolo, lontano dai grandi centri, si laurea in lettere all'Universit\u00e0 di Bologna. Frequenta poi il corso di perfezionamento in filologia romanza nella stessa Universit\u00e0 nonch\u00e9 corsi di studio e aggiornamento in diverse universit\u00e0 europee (Parigi, Heidelberg, Monaco).\nInsegnato materie letterarie ed \u00e8 preside nelle scuole medie, nei licei e docente di Didattica del latino presso la Facolt\u00e0 di Magistero dell'Universit\u00e0 di Bologna.\nGiornalista pubblicista, \u00e8 stato autore di oltre un migliaio di articoli, apparsi sulla stampa italiana e straniera. Per la Radio della Svizzera Italiana ha tenuto due corsi: \"Il latino intorno a noi\" (1976-77) e \"L'italiano oggi\" (1978-79).\nMolto attiva la sua collaborazione con la Rai: oltre alle trasmissioni radiofoniche \"Parole\" e \"I parlari dell'Emilia-Romagna\" (questa in collaborazione con N. Zerbinati), si ricorda il film documento \"Memorie d'amore\", girato e ambientato nel suo paese natale, Casola Valsenio (Appennino romagnolo). \nHa collaborato al quotidiano \"Il Sole-24 ore\" con \"Passaparola\", la prima rubrica di economia linguistica in Italia e all'estero.\nOpere principali.\nGiuseppe Pittano ha inoltre diretto l'edizione italiana delle collane \"Libri zero\" (5 voll.) e \"Libri uno\" (25 voll.) della Mac Donald and Company, 1973. "}
{"id": "1101302", "revid": "767487", "url": "https://it.wikipedia.org/wiki?curid=1101302", "title": "S\u00e9gbana", "text": "Segbana \u00e8 una citt\u00e0 situata nel dipartimento di Alibori nello Stato del Benin con 62.619 abitanti (stima 2006).\nGeografia fisica.\nLa citt\u00e0 confina a nord con Malanville, a sud con Kalal\u00e9, ad est con la Nigeria e ad ovest con i comuni di Gogounou e Kandi ed \u00e8 situata lungo il fiume Niger.\nAmministrazione.\nIl comune \u00e8 formato dai seguenti 5 arrondissement:\nSociet\u00e0.\nReligione.\nLa maggioranza della popolazione \u00e8 di religione musulmana (81,8%), seguita da religioni locali (5,7%) e dal cattolicesimo (2,2%).\nEconomia.\nPer quanto riguarda il comparto agricolo \u00e8 diffusa la coltivazione di cotone ed arachidi. Diffusa la pesca nel Niger ed i suoi numerosi affluenti. Tra le risorse minerarie si segnala la presenza di un giacimento di ghiaia oltre alla possibile presenza di minerali quali uranio, torba e rame."}
{"id": "1101304", "revid": "123639304", "url": "https://it.wikipedia.org/wiki?curid=1101304", "title": "Gino Graziani", "text": "Eroe della Prima guerra mpondiale, da imprenditore trasform\u00f2 in industria l'azienda artigianale di produzione di candele e lumini di cera, fondata nel 1805 da Abramo Graziani.\nL'azienda esiste tuttora ed \u00e8 gestita dai nipoti della settima generazione. \nPer i suoi meriti verso la societ\u00e0 livornese, la citt\u00e0 di Livorno gli ha dedicato una via nell'antica zona termale, a levante della stazione ferroviaria.\nBiografia.\nGino Graziani, partito come ufficiale di complemento nei bersaglieri durante la prima guerra mondiale, ader\u00ec con entusiasmo alla creazione del Corpo Aeronautico del Regio Esercito precursore dell'Aeronautica militare italiana.\nNell'agosto 1916 il Sottotenente Gino Graziani frequenta il corso da osservatore all'Aeroporto di Roma-Centocelle e nel mese di settembre arriva alla 30\u00aa Squadriglia sui Farman 14 di stanza al campo di Chiasellis sul fronte dell'Isonzo. Il 1\u00ba novembre il Maresciallo pilota Nicola Cena e Graziani rivendicano una vittoria su Sch\u00f6npa\u00df. Il 12 marzo 1917 l'equipaggio di Graziani e Cena sostiene un altro duello nel cielo di San Marco e rientra con alcuni colpi a bordo. Il 12 maggio il Farman di Cena e Graziani \u00e8 attaccato da un caccia nemico ma viene salvato dallo SPAD di Fulco Ruffo di Calabria, colpito da 16 colpi \u00e8 reso inefficiente.\nNel luglio 1917 il Tenente Graziani \u00e8 alla 2\u00aa Squadriglia Caproni.\nPer atti di valore in azioni di combattimento durante la Prima Guerra mondiale si merit\u00f2 (fonte l'albo dell'Istituto Nazionale del Nastro Azzurro):\nOttenne avanzamenti di grado fino a Capitano durante la guerra, e fino a Colonnello della riserva una volta congedato. Colonnello \u00e8 il titolo con il quale ha sempre preferito essere chiamato. \nFondatore nel 1926 dell'Aereo Club di Livorno, Gino Graziani \u00e8 stato il presidente della Camera di Commercio livornese nel periodo della ricostruzione dal 28 settembre del 1945 al 1958; nominato anche presidente del Consorzio per l'Istruzione Tecnica vi profuse ogni sforzo per creare le future competenze tecniche della citt\u00e0, fra i tanti incarichi \u00e8 stato Presidente del \"Comitato per la valorizzazione dell'Elba\".\nGraziani \u00e8 stato testimone ma soprattutto protagonista della rinascita di Livorno dopo le disastrose incursioni degli alleati che avevano quasi totalmente raso al suolo la citt\u00e0. Anticipatore di gemellaggi europei, tenne a battesimo gli accordi di collaborazione portuali tra Livorno e S\u00e8te. \nAl suo impegno per la valorizzazione dell'isola d'Elba, si devono il rimboschimento dell'Isola, il potenziamento delle attivit\u00e0 peschereccia, turistica e vitivinicola dall'inizio degli anni cinquanta. I benefici di questi interventi sono arrivati fino ai nostri giorni e restano a disposizione delle generazioni future. \nSi deve inoltre al suo impegno e alla sua decisione la ricostruzione del Fanale del porto di Livorno.\nI lavori, che costarono all'epoca 95 milioni di Lire, iniziarono nel giugno del 1954 e furono conclusi con una rapidit\u00e0 inconsueta per le opere pubbliche. L'inaugurazione del 16 settembre del 1956 vide la presenza dell'allora presidente della Repubblica Giovanni Gronchi. \nIl nuovo fanale fu ricostruito come l'originale che resisteva dal 1302. Unica concessione fu l'elevazione che fu portata a 55 metri dai 51 originali.\nGino Graziani per le sue molteplici attivit\u00e0 sociali e imprenditoriali \u00e8 stato insignito da varie onorificenze, \"Commendatore della Repubblica\", \"Grand'ufficiale\" e \"Cavaliere di Gran Croce\" per meriti civili, e ha ricoperto molteplici incarichi pubblici come, tra l'altro, Reggente e Sindaco della Banca d'Italia, \"Consigliere generale\" del Banco di Napoli ed infine, \"Presidente\" del Rotary club di Livorno."}
{"id": "1101305", "revid": "81195", "url": "https://it.wikipedia.org/wiki?curid=1101305", "title": "Legame coordinativo", "text": ""}
{"id": "1101306", "revid": "196390", "url": "https://it.wikipedia.org/wiki?curid=1101306", "title": "Lingua anglosassone", "text": ""}
{"id": "1101307", "revid": "48479", "url": "https://it.wikipedia.org/wiki?curid=1101307", "title": "Lingua protogermanica", "text": ""}
{"id": "1101314", "revid": "122670301", "url": "https://it.wikipedia.org/wiki?curid=1101314", "title": "Porsche 911 GT1", "text": "La Porsche 911 GT1 \u00e8 un'auto da corsa progettata per partecipare nella classe GT1 alla 24 Ore di Le Mans. Fu inoltre prodotta in un numero ridottissimo di esemplari in versione stradale, denominata 911 GT1 \"Stra\u00dfenversion\", per ottenerne l'omologazione.\nStoria.\n1995, il progetto.\nLa Porsche fece debuttare la 911 GT1 nel 1995, annunciando la decisione di farla gareggiare all'edizione 1996 della 24 Ore di Le Mans. La nuova auto, progettata da Norbert Singer aveva pochi tratti in comune con la normale 911 versione di serie, nonostante utilizzasse una parte del telaio \"Porsche 993\" (il breve tempo a disposizione non permise infatti di realizzare un apposito telaio monoscocca in carbonio), la carrozzeria e soprattutto i componenti interni erano diversi. Inoltre, la GT1 disponeva di un motore 6 cilindri boxer 3.198cm\u00b3 turbocompresso e raffreddato ad acqua, che erogava una potenza di 600 CV a 7.200 giri/min. Le 911 della serie 993 sul mercato a quel tempo disponevano di motori raffreddati ad aria e con due valvole per cilindro: solo con la serie 996 sarebbero arrivati i motori raffreddati ad acqua. La GT1 si differenziava dalle 911 tradizionali anche per la collocazione del motore: non posteriore a sbalzo, ma centrale. Il cambio era un manuale a sei marce ed era posto dietro al motore. L'impianto frenante, dotato di ABS era costituito da dischi in carbonio da 380\u00a0mm, con pinze Brembo a otto pistoncini davanti e quattro dietro. Grazie alla scocca in kevlar, la GT1 pesava solo 1.050\u00a0kg: la Porsche decise di non utilizzare la fibra di carbonio per motivi di tempo e di costi.\n1996, il debutto.\nA le Mans furono iscritte due 911 GT1, una pilotata da Thierry Boutsen, Hans-Joachim Stuck, e Bob Wollek, mentre l'altra affidata a Yannick Dalmas, Scott Goodyear e a Karl Wendlinger. La nuova vettura ottenne un grande successo, vincendo al debutto la classe GT1, ma non riusc\u00ec ad accaparrarsi la vittoria assoluta, che and\u00f2 al prototipo Porsche WSC-95 della Joest Racing motorizzato sempre dalla Porsche.\nLa 911 GT1 debutt\u00f2 nella BPR Global GT Series nella seconda parte del campionato '96 a Brands Hatch. L'organizzazione, non senza esitazioni, autorizz\u00f2 la partecipazione dell'auto ma non le concesse di ottenere punti. Hans-Joachim Stuck e Thierry Boutsen portarono la Porsche ad un nuovo successo. La vittoria arriv\u00f2 anche a Spa Francorchamps e a Zhuhai, in quest'ultimo caso con la coppia Emmanuel Collard - Ralf Kelleners.\n1997, la 911 GT1 Evo.\nNel 1997 la nuova Mercedes-Benz CLK GTR ottenne un incontestato successo nel campionato che aveva sostituito il BPR, ovvero il Campionato FIA GT. Per Porsche invece fu una stagione deludente, nella quale non riusc\u00ec ad ottenere nemmeno una vittoria e venne sopravanzata anche dalla McLaren F1 GTR.\nLa Casa di Stoccarda apport\u00f2 delle modifiche alla GT1 per Le Mans, tra le quali vi erano una carreggiata anteriore maggiorata, una nuova aerodinamica che consentiva un maggior carico, una rinnovata gestione del motore, l'assenza di ABS, una manutenzione semplificata, nuovi gruppi ottici frontali, ispirati da quelli delle nuove 996 e delle Boxster: questa nuova versione della vettura \u00e8 conosciuta come 911 GT1 Evo (o Evolution). Dopo aver guidato la 24 ore nella prima parte, entrambe le Evo ufficiali furono costrette al ritiro, la numero 25 per un incidente, la numero 26 per problemi ad uno scambiatore di calore. Una 911 GT1 gestita da un team privato riusc\u00ec ad ottenere un quinto posto assoluto ed un terzo di classe, ma fu battuta dalle McLaren.\nNel campionato GT statunitense, il Rohr Team si aggiudic\u00f2 il titolo costruttori ed il titolo piloti, utilizzando una 911 GT1 nella seconda parte della stagione dopo aver gareggiato su una 911 GT2.\n1998, la 911 GT1 Evo '98.\nSpinta dalla decisione di FIA e ACO di abbandonare la regola per la quale le GT1 dovevano essere basate su auto di produzione, la Porsche rivisit\u00f2 profondamente la sua 911 GT1. Venne introdotto un inedito telaio in fibra di carbonio che riduceva il peso della vettura di 100\u00a0kg; grazie alla fibra di carbonio fu possibile affinare l'aerodinamica e aumentare la rigidit\u00e0 della vettura. Fu inoltre progettato un nuovo cambio sequenziale e fu reintrodotto l'ABS. Per regolamento, la potenza del motore fu limitata dagli air restrictors a 550\u00a0CV. Il risultato fu la 911 GT1 '98. Le nuove GT1 comunque non riuscirono ad essere competitive, anche a causa delle normative sull'air restrictor che sfavorivano il motore turbo e i pneumatici utilizzati (Michelin dalla squadra interna, Pirelli dai privati) che erano inferiori ai Bridgestone delle Mercedes.\nA Le Mans per\u00f2 la GT1 si prese un'inaspettata rivincita. Porsche iscrisse due auto, la numero 25 per il trio J\u00f6rg M\u00fcller - Uwe Alzen - Bob Wollek e la numero 26 per Laurent A\u00efello, Allan McNish e Stephane Ortelli.\nLa concorrenza era rappresentata dalle veloci Toyota GT-One, dalle Mercedes-Benz CLK-LM, dalle Nissan R390 GT1 e dalle debuttanti BMW V12 LM. Le Toyota subirono un incidente e dei problemi di affidabilit\u00e0, le CLK-LM ebbero problemi alla pompa dell'olio del loro nuovo motore V8, mentre le BMW si ritirarono per problemi ai cuscinetti delle ruote. La GT1 numero 26 riusc\u00ec cos\u00ec a vincere la gara davanti alla sorella numero 25 staccata di un giro.\nAnche se pi\u00f9 lenta di altre contendenti, la 911 GT1 '98 si dimostr\u00f2 la pi\u00f9 affidabile e regal\u00f2 alla Porsche nel cinquantesimo anno di vita la sua sedicesima vittoria assoluta alla 24 ore pi\u00f9 famosa del mondo, record ancora imbattuto.\nAlla \"Petit Le Mans\", gara che si disputa sul circuito di Road Atlanta, la 911 GT1/98 di Yannick Dalmas \"decoll\u00f2\" e fece diverse giravolte, prima di toccare la pista con il posteriore e finire contro le barriere laterali, in modo simile a quanto accaduto alla BMW V12 LMR nel 2000 sempre a Road Atlanta e alla Mercedes-Benz CLR a Le Mans nel 1999.\n1999.\nDato il dominio delle Mercedes nel 1998, tutte le altre Case decisero di abbandonare il FIA GT1 nel 1999. La classe GT1 fu cancellata, e la classe regina divenne la GT2. Porsche oltre ad abbandonare la GT1 decise di non partecipare a Le Mans.\nLa Champion Racing port\u00f2 in America una 911 GT1 Evo per partecipare all'American Le Mans Series, ma fu autorizzata solo a correre nella categoria LM GTP (\"Le Mans Gran Turismo Prototipo\"), trovandosi svantaggiata a gareggiare contro veri prototipi come la BMW V12 LMR.\nVersioni stradali.\nLa Porsche svilupp\u00f2 una versione stradale della 993 GT1 e della 996 GT1 (o GT1 Evoluzione) per poter ottenere l'omologazione di classe. Trattandosi di auto decisamente fuoriserie la numerazione non \u00e8 precisa. Della prima versione (993) sono stati costruiti solamente 2 esemplari mentre della seconda (996), la Evo, esistono 21 esemplari. All'inizio del 1996 una di queste auto fu affidata alle autorit\u00e0 tedesche, che dopo averla revisionata, diedero il nulla osta per l'omologazione stradale. Il 6 cilindri fu depotenziato a 544\u00a0CV per rientrare nelle normative europee sulle emissioni. La 911 GT1 \"Stra\u00dfenversion\", con una massa di 1150\u00a0kg, aveva prestazioni rilevanti: accelerazione da 0 a 100\u00a0km/h in 3,5 secondi, velocit\u00e0 massima autolimitata a 310\u00a0km/h. Stando ai dati ufficiali l'ultima GT1, quella del '98, \u00e8 stata prodotta in 4 esemplari, tutti schierati a Le Mans (2 con il team ufficiale e 2 con quello privato). Nonostante ci\u00f2 risulta un esemplare omologato per la circolazione stradale con targa tedesca \"BB GT 198\". Su questa vettura non si hanno molte informazioni: alcuni sostengono che si tratti di un quinto esemplare utilizzato come prototipo e immatricolato come auto stradale, tuttavia potrebbe trattarsi di un esemplare da corsa adattato all'uso stradale al termine della carriera agonistica, come successo con diversi esemplari di un'altra celebre vettura da corsa, la McLaren F1 GTR. In ogni caso la propriet\u00e0 di questo esemplare rimane all'azienda che lo espone nel suo museo."}
{"id": "1101316", "revid": "1855146", "url": "https://it.wikipedia.org/wiki?curid=1101316", "title": "Ministri di grazia e giustizia del Regno d'Italia", "text": "I ministri di grazia e giustizia del Regno d'Italia si sono avvicendati dal 1861 (proclamazione del Regno d'Italia) al 1946 (nascita della Repubblica Italiana)."}
{"id": "1101320", "revid": "1543377", "url": "https://it.wikipedia.org/wiki?curid=1101320", "title": "Imposta sulle societ\u00e0 del Regno Unito", "text": "L'imposta sulle societ\u00e0 (\"corporation tax\") \u00e8 un'imposta applicata nel Regno Unito sugli utili realizzati da societ\u00e0 e associazioni che sono residenti ai fini fiscali, nonch\u00e9 sugli utili delle stabili organizzazioni di societ\u00e0 e associazioni non residenti nel Regno Unito che svolgono un'attivit\u00e0 commerciale nell'UE. Anteriormente all'entrata in vigore dell'imposta il 1\u00ba aprile 1965, societ\u00e0 e individui pagavano la stessa imposta sul reddito, con un'imposta addizionale sugli utili applicata alle societ\u00e0. Il \"Finance Act\" (\u00abLegge finanziaria\u00bb) del 1965 sostitu\u00ec questa struttura per le societ\u00e0 e le associazioni con un'unica imposta societaria, che prendeva in prestito la struttura e le regole di base dal sistema dell'imposta sul reddito. Il \"Tax Law Rewrite project\" (\u00abprogetto di Riforma della Legislazione fiscale\u00bb) del Regno Unito ha modernizzato la legislazione fiscale del Regno Unito, a cominciare dall'imposta sul reddito, mentre la legislazione che prevedeva l'imposta sulle societ\u00e0 \u00e8 stata essa stessa modificata; le norme che governano l'imposta sul reddito e quella sulle societ\u00e0 si sono pertanto discostate. L'imposta sulle societ\u00e0 \u00e8 governata dallo \"Income and Corporation Taxes Act\" (\u00abLegge delle imposte sui redditi e sulle societ\u00e0\u00bb) del 1988 (come modificato).\nOriginariamente introdotta come un sistema classico, in cui le societ\u00e0 erano assoggettate alla tassazione sui loro utili e gli azionisti erano anch'essi soggetti all'imposta sul reddito per i dividendi percepiti, la prima significativa modifica all'imposta sulle societ\u00e0 vide il passaggio nel 1973 ad un sistema ad imputazione, in base al quale un individuo che percepiva un dividendo acquisiva il diritto ad un credito per l'imposta sul reddito, che rappresentava l'imposta sulle societ\u00e0 gi\u00e0 versata dalla societ\u00e0 che erogava il dividendo. Il sistema classico fu reintrodotto nel 1999, con l'abolizione dell'\u00abacconto sull'imposta sulle societ\u00e0\u00bb (\"advance corporation tax\") e dei crediti fiscali rimborsabili sui dividendi. Un altro cambiamento vide suddividersi in tre l'aliquota principale unica delle imposte. La concorrenza fiscale tra le giurisdizioni ha ridotto al 30% l'aliquota principale, che si prevede scenda ulteriormente al 28% dall'aprile 2008.\nIl Governo del Regno Unito ha affrontato una serie di problemi con la struttura della sua imposta societaria, comprese le sentenze della Corte di Giustizia Europea secondo le quali aspetti di essa risultano incompatibili con i trattati dell'Unione europea. Anche gli schemi di elusione fiscale immessi sul mercato dal settore finanziario si sono rivelati un motivo di irritazione, e sono stati contrastati mediante una complicata normativa anti-elusione.\nLa complessit\u00e0 del sistema dell'imposta sulle societ\u00e0 \u00e8 una questione riconosciuta. Il Governo laburista, sostenuto dai partiti dell'opposizione, ha portato a termine una riforma su vasta scala a partire dal progetto di Riforma della Legislazione fiscale, sfociato nel \"Corporation Tax Act\" (\u00abLegge dell'imposta sulle\nsociet\u00e0\u00bb) del 2010. L'imposta \u00e8 andata lentamente integrando la pratica contabile generalmente accettata, dato che il sistema dell'imposta societaria in vari settori specifici si basa direttamente sul trattamento contabile.\nStoria.\nPrima del 1965, le societ\u00e0 erano assoggettate all'imposta sul reddito sui loro utili, con la stessa aliquota applicata agli individui. Esisteva un sistema ad imputazione, in cui l'imposta sul reddito pagata dalla societ\u00e0 era compensata con il debito dell'imposta sul reddito dell'azionista che percepiva dividendi dalla stessa societ\u00e0. Con l'aliquota ordinaria dell'imposta sul reddito al 50% nel 1949, una societ\u00e0 che avesse fatto \u00a31.000 di utile avrebbe pagato \u00a3500 di tasse. Se la societ\u00e0 poi avesse scelto di pagare un dividendo di \u00a3100, il percettore sarebbe stato trattato come se avesse guadagnato \u00a3200 e avesse pagato su di esse \u00a3100 di imposta sul reddito \u2014 l'imposta pagata dalla societ\u00e0 copriva pienamente l'imposta dovuta dall'individuo sul dividendo percepito. Se, tuttavia, l'individuo fosse stato assoggettato ad imposta per un'aliquota pi\u00f9 alta (nota come \"surtax\" o \u00abimposta addizionale\u00bb), lui (non la societ\u00e0) avrebbe dovuto versare l'imposta addizionale.\nIn aggiunta all'imposta sul reddito, le societ\u00e0 erano assoggettate anche a un'imposta sugli utili, introdotta dal Cancelliere laburista Sir Stafford Cripps, che veniva dedotta dagli utili societari quando si determinava il debito dell'imposta sul reddito. Era un'imposta diffenziale, con una tassazione pi\u00f9 elevata sui dividendi (utili distribuiti agli azionisti) che sugli utili trattenuti all'interno della societ\u00e0. Penalizzando la distribuzione degli utili, si sperava che le societ\u00e0 avrebbero trattenuto gli utili per gli investimenti, il che era ritenuto una priorit\u00e0 dopo la Seconda guerra mondiale. L'imposta non ebbe l'effetto desiderato, e cos\u00ec dal governo laburista del dopo guerra furono introdotti drastici aumenti nelle aliquote della tassazione sugli utili distribuiti, nel tentativo di costringere le societ\u00e0 a trattenere una parte maggiore dei loro utili. All'epoca del Bilancio del 1951 di Hugh Gaitskell, l'imposta sugli utili era del 50% per gli utili distribuiti e del 10% per quelli non distribuiti.\nUna serie di riduzioni dell'imposta sugli utili furono introdotte dal 1951 in poi dal nuovo governo conservatore. Le aliquote scesero al 22,5% sugli utili distribuiti, e al 2,5% sugli utili non distribuiti verso il 1957, sebbene l'imposta sugli utili non fosse pi\u00f9 detraibile da quella sul reddito.\nIl Bilancio del 1958 di Derick Heathcoat-Amory sostitu\u00ec l'imposta differenziale sugli utili con un'unica misura fiscale sugli utili stessi, applicabile sia a quelli trattenuti che a quelli distribuiti. La diminuzione graduale, e l'abolizione finale, delle imposte sulle distribuzioni di capitale riflettevano differenze ideologiche tra il Partito Conservatore e quello Laburista: l'approccio conservatore era di distribuire gli utili ai detentori del capitale per investirli altrove, mentre il Partito laburista cercava di obbligare le societ\u00e0 a trattenere gli utili per reinvestirli nella societ\u00e0, nella speranza che questo beneficiasse la forza lavoro della stessa azienda.\n\"Finance Act\" del 1965.\nSotto il Cancelliere dello Scacchiere James Callaghan, il \"Finance Act\" (\u00abLegge Finanziaria\u00bb) del 1965 sostitu\u00ec dal 1\u00ba aprile 1965 il sistema dell'imposta sui redditi e dell'imposta sugli utili con un'unica misura, la \"corporation tax\" o \u00abimposta sulle societ\u00e0\u00bb, che reintrodusse aspetti del vecchio sistema. L'imposta sulle societ\u00e0 fu applicata con un'aliquota uniforme su tutti gli utili, ma vi erano poi imposte addizionali da pagare se gli utili erano distribuiti come dividendo agli azionisti. In realt\u00e0 gli utili subivano una doppia imposizione. Questo metodo dell'imposta sulle societ\u00e0 \u00e8 noto come sistema classico ed \u00e8 simile a quello usato negli Stati Uniti. L'effetto del tributo era di ritornare all'imposta sulla distribuzione dei dividendi in vigore dal 1949 al 1959: i pagamenti dei dividendi erano assoggettati ad una tassazione pi\u00f9 alta degli utili trattenuti all'interno della societ\u00e0.\nLa Legge Finanziaria del 1965 introdusse anche l'\u00abimposta sui guadagni in conto capitale\u00bb (\"capital gains tax\"), con un'aliquota del 30%. Si trattava di un'imposta addebitata sui \"capital gain\", ossia i guadagni derivanti dalla cessione di attivit\u00e0 in conto capitale effettuata da individui. Mentre le societ\u00e0 erano esentate dall'imposta sui guadagni in conto capitale, esse erano assoggettate all'imposta sulle societ\u00e0 per i loro \u00abguadagni imputabili\u00bb, che erano calcolati nello stesso modo dei guadagni in conto capitale degli individui. L'imposta si applicava alle azioni della societ\u00e0 come pure alle altre attivit\u00e0. Prima del 1965, i guadagni in conto capitale non erano tassati, ed era vantaggioso per il contribuente sostenere che\nun'entrata era \u00abcapitale\u00bb non tassabile piuttosto che \u00abricavo\u00bb tassabile.\nAcconto sull'imposta sulle societ\u00e0.\nLa struttura di base dell'imposta, dove gli utili delle societ\u00e0 erano tassati come tali, e i pagamenti dei dividendi erano poi tassati come reddito, rimase immutata fino al 1973, quando fu introdotto un sistema ad imputazione parziale per i pagamenti dei dividendi. Diversamente dal precedente sistema ad imputazione, il credito fiscale per l'azionista era inferiore all'imposta sulle societ\u00e0 versata (l'imposta sulle societ\u00e0 era pi\u00f9 alta dell'aliquota ordinaria dell'imposta sul reddito, ma l'imputazione, o compensazione, riguardava solo l'imposta ad aliquota ordinaria). Quando le societ\u00e0 facevano distribuzioni di utili, pagavano anche l'\u00abacconto sull'imposta sulle societ\u00e0\u00bb (\"advance corporation tax\", ACT), che poteva essere compensato con il debito principale dell'imposta sulle societ\u00e0, subordinatamente a certi limiti (l'importo totale dell'ACT versato non avrebbe potuto essere recuperato ove fossero stati distribuiti importi significativamente elevati di utili). Gli individui e le societ\u00e0 che percepivano un dividendo da una societ\u00e0 del Regno Unito ricevevano un credito d'imposta che rappresentava l'ACT versato. Gli individui potevano compensare il credito d'imposta con il loro debito ai fini dell'imposta sul reddito.\nAl momento dell'introduzione, l'ACT era fissato al 30% del dividendo lordo (l'effettivo importo pagato pi\u00f9 il credito d'imposta). Se una societ\u00e0 avesse pagato un dividendo di \u00a370 a un individuo, avrebbe versato un acconto sull'imposta delle societ\u00e0 pari a \u00a330. L'azionista avrebbe percepito il pagamento in contanti di \u00a370, pi\u00f9 un credito d'imposta di \u00a330; cos\u00ec si sarebbe considerato come se l'individuo avesse guadagnato \u00a3100 e avesse gi\u00e0 pagato su di esse l'imposta di \u00a330. L'ACT pagato dalla societ\u00e0 sarebbe stato deducibile dal suo conto finale dell'imposta sulle societ\u00e0 di tipo \"convenzionale\". Nella misura in cui l'imposta dell'individuo sul dividendo fosse stata inferiore al credito fiscale - ad esempio, se il suo reddito fosse stato troppo basso per pagare le imposte (al di sotto delle \u00a3595 nel 1973\u20131974) - egli avrebbe potuto chiedere la restituzione di parte o di tutta l'imposta di \u00a330 pagata dalla societ\u00e0. La compensazione era solo parziale dal momento che la societ\u00e0 avrebbe pagato il 52% d'imposta (le piccole societ\u00e0 avevano aliquote inferiori, ma ancora pi\u00f9 alte dell'aliquota dell'ACT), e cos\u00ec le \u00a370 percepite dall'individuo rappresentavano effettivamente utili prima delle tasse di \u00a3145,83. Di conseguenza, solo parte della doppia imposizione era stata alleggerita.\nL'ACT non era dovuto sui dividendi pagati da una societ\u00e0 del Regno Unito ad un'altra (a meno che la societ\u00e0 pagatrice non scegliesse di versare l'acconto). Inoltre, la societ\u00e0 percipiente non veniva tassata per l'incasso di quel dividendo, fatta eccezione per gli operatori in titoli azionari e le societ\u00e0 di assicurazione sulla vita relativamente ad una parte dei loro utili. Poich\u00e9 la societ\u00e0 pagatrice avrebbe subito la tassazione sui pagamenti che effettuava, la societ\u00e0 che percepiva il dividendo riceveva anche un credito che poteva utilizzare per ridurre l'importo dell'ACT che essa stessa pagava, o, in certi casi, poteva fare domanda per farsi rimborsare il credito d'imposta.\nFra il 1973 e il 1993 il livello dell'ACT fu legato all'aliquota di base dell'imposta sul reddito. Il Bilancio di Norman Lamont del marzo 1993 tagli\u00f2 l'aliquota dell'ACT e il credito d'imposta al 22,5% dall'aprile 1993, e al 20% dall'aprile 1994. Questi cambiamenti furono accompagnati da un taglio dell'imposta sul reddito applicata sui dividendi al 20%, mentre l'aliquota di base dell'imposta rimaneva al 25%. Le persone assoggettate all'imposta furono influenzate lievemente dal cambiamento, perch\u00e9 il debito dell'imposta sul reddito era ancora compensato dal credito d'imposta percepito, sebbene i contribuenti ad aliquota pi\u00f9 alta pagassero un'imposta addizionale del 25% sull'importo del dividendo effettivamente percepito (netto), in confronto al 20% di prima del cambiamento.\nIl cambiamento ebbe effetti maggiori sulle pensioni e sui non contribuenti. Un fondo pensione che percepisse un reddito da dividendi di \u00a31,2 milioni anteriormente al cambiamento avrebbe potuto chiedere la restituzione di \u00a3400.000 di imposte, che dava un reddito totale di \u00a31,6 milioni. Dopo il cambiamento, potevano essere reclamate solo \u00a3300.000, riducendo il reddito a \u00a31,5 milioni, un calo del 6,25%.\nIl Bilancio estivo di Gordon Brown del 1997 mise fine alla capacit\u00e0 dei fondi pensione e di altre societ\u00e0 esenti da imposta di chiedere la restituzione dei crediti d'imposta con effetto immediato, e per gli individui dall'aprile 1999. A questo furtivo aumento di tasse \u00e8 stata attribuita la colpa del pessimo stato degli accantonamenti delle pensioni britanniche, con critici come il deputato Frank Field che lo descriveva come un \u00abcolpo di maglio\u00bb, e il Sunday Times di Murdoch che lo descriveva come una truffa,) e con l'ipotetico reddito di \u00a31,5 milioni descritto sopra che calava a \u00a31,2 milioni (un calo del 20%), perch\u00e9 nessuna imposta sarebbe stata recuperabile.\nAbolizione dell'acconto sull'imposta sulle societ\u00e0.\nDal 6 aprile 1999 l'ACT fu abolito, e il credito d'imposta sui dividendi fu ridotto al 10%. Vi fu una corrispondente riduzione al 10% dell'aliquota di base dell'imposta sui dividendi, mentre fu introdotta una nuova aliquota pi\u00f9 elevata del 32,5%. Questo fu un altro aumento furtivo delle tasse da parte di Gordon Brown: significava che il reddito lordo presunto per un contribuente ad aliquota ordinaria veniva ridotto, e non vi era nessun cambiamento complessivo del debito per un contribuente assoggettato ad aliquota pi\u00f9 elevata, ma un non contribuente non poteva pi\u00f9 chiedere la restituzione di alcuna imposta.\nL'ACT subito anteriormente al 1999 poteva ancora essere compensato con il debito d'imposta di una societ\u00e0, purch\u00e9 quest'ultima fosse stata in grado di compensarlo in base al vecchio sistema ad imputazione. Al fine di mantenere il flusso di pagamenti collegato al versamento dell'acconto sull'imposta sulle societ\u00e0, le \u00abgrandi\u00bb societ\u00e0 (che comprendevano la maggior parte degli introiti dell'imposta sulle societ\u00e0) furono assoggettate ad un piano di rate trimestrali per i pagamenti fiscali.\nAliquote.\nAl momento della sua introduzione nel 1965, l'imposta sulle societ\u00e0 era applicata al 40%, salendo al 45% nel Bilancio del 1969. L'aliquota scese poi al 42,5% nel secondo Bilancio del 1970 e al 40% nel 1971. Nel 1973, accanto all'introduzione dell'\u00abacconto sull'imposta sulle societ\u00e0\u00bb (\"advance corporation tax\", ACT), il cancelliere conservatore Anthony Barber cre\u00f2 un'aliquota principale del 52%, insieme ad un'aliquota del 42% sulle societ\u00e0 minori. Questo apparente aumento era annullato dal fatto che i dividendi, in base allo schema dell'ACT, non erano pi\u00f9 assoggettati all'imposta sul reddito.\nIl Bilancio conservatore di Geoffrey Howe del 1979 tagli\u00f2 l'aliquota delle piccole societ\u00e0 al 40%, seguito da un ulteriore taglio al 38% nel Bilancio del 1982. I Bilanci del 1983-1988 videro tagli netti sia nell'aliquota principale che in quella delle societ\u00e0 minori, che calarono rispettivamente al 35% e al 25%. I Bilanci tra il 1988 e il 2001 portarono ulteriori cali al 30% nell'aliquota principale e al 19% in quella delle piccole societ\u00e0. Dall'aprile 1983 al marzo 1997 l'aliquota sulle piccole societ\u00e0 fu stabilizzata al livello dell'aliquota di base dell'imposta sul reddito. Durante gli anni 80 vi fu, per un breve periodo, un'aliquota fiscale pi\u00f9 alta imposta sugli utili in conto capitale.\nIl Bilancio del 1999 del cancelliere Gordon Brown introdusse un'aliquota iniziale del 10% per gli utili da \u00a30 a \u00a310.000, in vigore dall'aprile 2000. Si applicava lo sgravio marginale, che significava che le societ\u00e0 con utili tra \u00a310.000 e \u00a350.000 pagavano un'aliquota compresa tra quella iniziale e quella delle piccole societ\u00e0 (19% nel 2000).\nIl Bilancio del 2002 tagli\u00f2 l'aliquota iniziale a zero, con lo sgravio marginale che si applicava nello stesso modo. Ci\u00f2 caus\u00f2 una vasta impennata di costituzioni di societ\u00e0 di capitali, in quanto le imprese che fino ad allora avevano operato in qualit\u00e0 di lavoratori autonomi, pagando l'imposta dei redditi sugli utili immediatamente superiori a \u00a35.000, erano attratte dall'aliquota dell'imposta sulle societ\u00e0 dello 0% sui redditi fino a \u00a310.000. Gli individui in precedenza lavoratori autonomi potevano ora distribuire gli utili come pagamenti di dividendi piuttosto che come stipendi. Per le societ\u00e0 con utili al disotto di \u00a350.000 l'aliquota dell'imposta sulle societ\u00e0 variava tra lo 0% e il 19%. Poich\u00e9 i pagamenti dei dividendi sono accompagnati da un credito d'imposta con aliquota di base, purch\u00e9 il percepiente non guadagnasse pi\u00f9 della detrazione con aliquota di base, non si sarebbe pagata nessuna ulteriore imposta. Il numero di nuove societ\u00e0 formate nel 2002\u20132003 raggiunse 325.900, un aumento del 45% rispetto al 2001\u20132002.\nIl fatto che gli individui operanti in questa maniera potessero potenzialmente non pagare alcuna tassa fu ritenuto dal Governo elusione fiscale scorretta, e il Bilancio del 2004 introdusse un'\u00abaliquota per la distribuzione non societaria\u00bb (\"Non-Corporate Distribution Rate\"). Questo faceva s\u00ec che, ove una societ\u00e0 pagasse al disotto dell'aliquota delle piccole societ\u00e0 (19% nel 2004), i pagamenti di dividendi fatti a soggetti non societari (ad esempio, individui, fondi e rappresentanti personali di persone decedute) sarebbero stati assoggettati all'imposta addizionale sulle societ\u00e0, portando l'imposta pagata fino al 19%. Ad esempio, una societ\u00e0 che realizzasse \u00a310.000 di utile, e facesse una distribuzione di dividendi di \u00a36.000 ad un individuo e di \u00a34.000 ad un'altra societ\u00e0, avrebbe pagato un'imposta sulle societ\u00e0 del 19% sulle \u00a36.000. Sebbene questa misura riducesse sostanzialmente il numero di piccole imprese che si costituivano in societ\u00e0 di capitali, il Cancelliere nel Bilancio del 2006 afferm\u00f2 che l'elusione fiscale delle piccole imprese attraverso la costituzione in societ\u00e0 di capitali era ancora un problema notevole, e smantell\u00f2 completamente l'aliquota iniziale.\nUtili imponibili e utili contabili.\nIl punto di partenza per calcolare gli utili imponibili sono gli utili prima delle imposte (tranne che per una compagnia di assicurazione sulla vita). Le norme per calcolare l'imposta sulle societ\u00e0 generalmente correvano in parallelo a quelle dell'imposta sul reddito fino al 1993, quando fu introdotta la prima norma di legge per mettere il rendiconto degli utili in linea con la pratica contabile generalmente accettata, sebbene i tribunali si stessero gi\u00e0 orientando per richiedere che gli utili di esercizio fossero calcolati usando le norme di contabilit\u00e0 generale.\nLa Legge Finanziaria del 1993 introdusse norme per far s\u00ec che l'imposta sui guadagni e le perdite di borsa nella maggior parte dei casi ricalcasse il loro trattamento nel bilancio societario. La Legge Finanziaria del 1994 previde norme simili per gli strumenti finanziari, e nella Legge Finanziaria del 1996 anche il trattamento fiscale della maggior parte dei rapporti passivi fu allineato al trattamento contabile. La Legge Finanziaria del 1997 previde qualcosa di simile con i premi da locazione. Un anno pi\u00f9 tardi, la Legge Finanziaria del 1998 and\u00f2 ancora oltre, chiarendo che gli utili di esercizio imponibili (a parte quelli facenti capo a una ragione sociale dei Lloyd's o una compagnia di assicurazione sulla vita) e gli utili da attivit\u00e0 di locazione sono uguali agli utili calcolati in base alla pratica contabile generalmente accettata (\"generally accepted accounting practise\", GAAP), a meno che non vi sia in senso contrario una specifica norma di legge o giurisdizionale. A ci\u00f2 fece seguito la Legge Finanziaria del 2004, che stabil\u00ec che ove una societ\u00e0 con attivit\u00e0 d'investimento potesse fare deduzioni per spese gestionali, esse erano calcolate con riferimento alle cifre nel bilancio.\nPrincipi contabili internazionali.\nDal 2005, tutte le societ\u00e0 quotate dell'Unione europea devono preparare i loro bilanci usando i \u00abprincipi contabili internazionali\u00bb (\"International Financial Reporting Standards\", IFRS, o anche \"International Accounting Standards\", IAS), come modificati dalla UE. Le altre societ\u00e0 del Regno Unito possono scegliere di adottare gli IFRS. La legislazione dell'imposta sulle societ\u00e0 sta cambiando in modo che, nel futuro, siano largamente rispettati gli utili contabili degli IFRS. L'eccezione riguarda certi strumenti finanziari e certe altre misure per impedire l'arbitraggio fiscale tra le societ\u00e0 che applicano gli IFRS e quelle che applicano i GAAP del Regno Unito.\nElusione.\nL'elusione fiscale \u00e8 la legittima riduzione dell'imposta mediante la pianificazione fiscale e/o l'uso di disposizioni giuridiche. Diversamente dalla maggior parte degli altri paesi, la maggioranza dei professionisti fiscali del Regno Unito sono per formazione dei contabili piuttosto che degli avvocati. I principali promotori degli schemi di elusione fiscale sono le grandi imprese di contabilit\u00e0 e quelle legali, e i grandi gruppi di servizi finanziari, che immettono sul mercato investimenti fiscalmente efficienti.\nNon vi \u00e8 mai stata una \u00abnorma generale antielusione\u00bb (\"general anti-avoidance rule\", GAAR) per l'imposta sulle societ\u00e0. Tuttavia, quest'ultima eredit\u00f2 una regola antielusione dall'imposta sul reddito relativa alle transazioni in titoli, e da allora ha avuto varie \u00abmini-GAAR\u00bb aggiunte ad essa. La \u00abmini-GAAR\u00bb pi\u00f9 conosciuta impedisce una deduzione per interessi passivi quando il prestito a cui questi si riferiscono \u00e8 fatto per una \u00abfinalit\u00e0 indeducibile\u00bb.\nLa Legge Finanziaria del 2004 introdusse norme sulla divulgazione di informazioni che richiedevano ai promotori di certi schemi di elusione fiscale che siano collegati alla finanza o all'occupazione di divulgare gli schemi in questione. I contribuenti che utilizzino questi schemi devono divulgare il loro utilizzo anche quando presentano le proprie dichiarazioni dei redditi. Questa \u00e8 la prima disposizione del suo genere nel Regno Unito, e la Legge Finanziaria del 2005 ha mostrato che numerosi schemi di elusione fiscale venivano bloccati pi\u00f9 presto di quanto ci si sarebbe aspettati anteriormente alle norme sulla divulgazione di informazioni.\nNecessit\u00e0 di maggiori entrate.\nRecentemente, il Governo ha cercato di riscuotere pi\u00f9 entrate dall'imposta sulle societ\u00e0. Nel 2002 introdusse un addebito supplementare separato del 10% sugli utili derivanti dalle imprese di estrazione di petrolio e di gas, e la Legge Finanziaria del 2005 conteneva misure per accelerare il momento in cui le suddette imprese di estrazione devono pagare le imposte. Invece di pagare le loro imposte in quattro rate uguali nel settimo, decimo, tredicesimo e sedicesimo mese dopo l'inizio del periodo contabile, si chieder\u00e0 loro di consolidare il terzo e il quarto pagamento e di versarli nel tredicesimo mese, creando un vantaggio in termini di flusso di cassa per il Governo.\nLa Legge Finanziaria (n. 2) del 2005 conteneva misure relative specificamente alle compagnie di assicurazione sulla vita. Quando fu annunciato ufficialmente (in base al disegno di Legge Finanziaria (n. 3) del 2005), la Legal &amp; General dichiar\u00f2 alla Borsa che dal suo valore erano stati cancellati \u00a3300 milioni, e l'Aviva (Norwich Union) annunci\u00f2 che i cambiamenti fiscali sarebbero costati ai detentori delle sue polizze \u00a3150 milioni.\nMetodo di applicazione.\nL'imposta sulle societ\u00e0 deve essere approvata annualmente dal Parlamento britannico, altrimenti non sussiste l'autorit\u00e0 per riscuoterla. In precedenza, l'applicazione per l'anno fiscale (che inizia il 1\u00ba aprile di ogni anno) era imposta dalla Legge finanziaria approvata in quell'anno solare. La Legge finanziaria del 1998 cambi\u00f2 questa situazione, imponendo l'applicazione per gli esercizi 1998 e 1999, con la Legge finanziaria del 1999 che impose poi l'applicazione per l'esercizio 2000, e cos\u00ec via. L'imposta \u00e8 applicata con riferimento al periodo contabile della societ\u00e0, che \u00e8 normalmente il periodo di 12 mesi per il quale la societ\u00e0 prepara la sua contabilit\u00e0.\nL'imposta sulle societ\u00e0 \u00e8 amministrata dal \u00abServizio per la riscossione e le dogane di Sua Maest\u00e0\u00bb (\"Her Majesty's Revenue and Customs\", HMRC), che fu creato il 18 aprile 2005 dalla fusione del \u00abFisco interno\u00bb (\"Inland Revenue\", che in precedenza amministrava l'imposta sulle societ\u00e0) e delle \u00abDogane e accise di Sua Maest\u00e0\u00bb (\"Her Majesty's Customs and Excise\").\nAccertamento.\nL'imposta sulle societ\u00e0 \u00e8 applicata sugli utili netti di una societ\u00e0. Ad eccezione di certe compagnie di assicurazione sulla vita, \u00e8 sopportata dalla societ\u00e0 come un'imposta diretta.\nFino al 1999 non era dovuta nessuna imposta sulle societ\u00e0, a meno che l\"'HM Revenue &amp; Customs\" (HMRC) non svolgesse un accertamento (\"assessment\") su una determinata societ\u00e0. Le societ\u00e0 erano, tuttavia, obbligate a riferire certi dettagli all'HMRC affinch\u00e9 si potesse calcolare l'esatto importo. Questa situazione cambi\u00f2 per i periodi contabili che terminavano il o dopo il 1\u00ba luglio 1999, quanto fu introdotto l'\u00abautoaccertamento\u00bb (\"self-assessment\"). L'autoaccertamento significa che alle societ\u00e0 si richiede di accertare s\u00e9 stesse \"e di assumersi la piena responsabilit\u00e0 per quell'accertamento\". Se l'autoaccertamento \u00e8 sbagliato per negligenza o avventatezza, la societ\u00e0 pu\u00f2 essere passibile di sanzioni.\nLa dichiarazione fiscale per autoaccertamento deve essere consegnata all'HMRC 12 mesi dopo la fine del periodo di rendiconto in cui cade il periodo contabile (sebbene l'imposta debba essere versata prima di tale data). Se una societ\u00e0 omette di presentare una dichiarazione entro quel termine, \u00e8 passibile di sanzioni. L'HMRC pu\u00f2 allora emettere una determinazione delle imposte da versare, verso la quale non si pu\u00f2 proporre appello: tuttavia, in pratica attendono finch\u00e9 non siano decorsi ulteriori sei mesi. Inoltre, i reclami e le opzioni pi\u00f9 comuni che possono essere esercitati da una societ\u00e0 devono essere inseriti nella sua dichiarazione fiscale, con un limite temporale di due anni dopo la fine del periodo contabile. Questo significa che una societ\u00e0 che presenti la sua dichiarazione con pi\u00f9 di un anno di ritardo sconta non solo le sanzioni per la ritardata presentazione, ma anche l'impossibilit\u00e0 di esercitare questi reclami ed opzioni.\nDal 2004 c'\u00e8 stata la richiesta per le nuove societ\u00e0 di notificare all\"'HM Revenue &amp; Customs\" la loro costituzione, sebbene l'HMRC riceva le notifiche delle registrazioni delle nuove societ\u00e0 dalla \"Companies House\". Le societ\u00e0 riceveranno poi un avviso CT603 annuale, approssimativamente 1-2 mesi dopo la fine del periodo finanziario della societ\u00e0, che le notifica di completare una dichiarazione annuale. Questa deve includere anche il bilancio annuale e possibilmente altri documenti, come le relazioni dei revisori, che sono richiesti per certe societ\u00e0.\nSistema analitico.\nNel Regno Unito si applica la \u00abregola della fonte\u00bb (\"source rule\"), in base alla quale qualcosa viene tassato solo se vi \u00e8 una specifica disposizione che ne prevede l'imputazione ad una determinata imposta. Si tratta del cosiddetto \"schedular tax system\" o \u00absistema fiscale analitico\u00bb, basato sugli \"schedules\" o \u00abcategorie\u00bb d'imposta. In pratica, il reddito da fonti diverse viene tassato separatamente (sotto diverse intestazioni). Di conseguenza, gli utili sono imputati all'imposta sulle societ\u00e0 solo se ricadono entro una delle seguenti categorie, e non sono altrimenti esentate da un'esplicita disposizione della legislazione fiscale:\nNote:\nLa Categoria D \u00e8 divisa essa stessa in una molteplicit\u00e0 di casi:\nNote:\nSgravio per le spese.\nLa maggior parte delle spese dirette sono deducibili quando si calcolano il reddito imponibile e i guadagni imputabili. Le eccezioni importanti includono qualsiasi costo di rappresentanza sostenuto per i clienti. Le societ\u00e0 che svolgono attivit\u00e0 di invetmento possono detrarre certe spese indirette note come \"spese di gestione\" (\"expenses of management\") quando calcolano i loro utili imponibili. Uno sgravio analogo \u00e8 disponibile per le spese di una societ\u00e0 di assicurazioni sulla vita tassata sulla \"base I meno S\" (\"I minus E basis\"): in pratica, con questo metodo la societ\u00e0 viene tassata sul rendimento dell'investimento I meno le spese di gestione S. Affinch\u00e9 le spese possano essere detratte, devono essere riferite all'\"attivit\u00e0 di assicurazioni sulla vita base e di rendite vitalizie generali\" (\"basic life assurance and general annuity business\") svolta dalla societ\u00e0. Anche le donazioni fatte agli enti di beneficenza sono normalmente detratte nel calcolo del reddito imponibile.\nAliquote e pagamenti.\nIl Bilancio dello Stato 2007 ha annunciato un taglio dell'aliquota principale dal 30% al 28%, effettivo dall'aprile 2008. Al tempo stesso, l'aliquota per le piccole societ\u00e0 \u00e8 stata aumentata dal 19% al 20% dall'aprile 2007, al 21% nell'aprile 2008 e al 22% nell'aprile 2009, al fine di impedire \"agli individui di registrarsi artificiosamente come piccole societ\u00e0 per evitare di pagare la quota di imposte dovute, una pratica che se lasciata priva di correzioni costerebbe al resto della popolazione dei contribuenti miliardi di sterline\".\nL'aliquota dell'imposta sulle societ\u00e0 \u00e8 determinata dall'anno finanziario (AF), che va dal 1\u00ba aprile al 31 marzo dell'anno successivo. Ad esempio, l'anno finanziario 2007 (AF07) \u00e8 iniziato il 1\u00ba aprile 2007 e si concluder\u00e0 il 31 marzo 2008. Ove il periodo contabile di una societ\u00e0 sia a cavallo di un anno finanziario in cui l'aliquota dell'imposta sulle societ\u00e0 \u00e8 cambiata, gli utili della societ\u00e0 per quel periodo vengono suddivisi. Ad esempio, una societ\u00e0 che paga l'aliquota per le piccole societ\u00e0 con il suo periodo contabile che va dal 1\u00ba gennaio al 31 dicembre, e che fa \u00a3100.000 di utile nel 2007, sarebbe considerata aver fatto 90/365*\u00a3100.000 = \u00a324.657,53 nell'AF06 (ci sono 90 giorni tra il 1\u00ba gennaio e il 31 marzo), e 275/365*\u00a3100.000=\u00a375,342,47 nell'AF07, pagando cos\u00ec il 19% sulla porzione dell'AF06 e il 20% sulla porzione dell'AF07.\nNote:\nLa maggior parte delle societ\u00e0 sono tenute a pagare l'imposta nove mesi e un giorno dopo la fine di un periodo contabile. Le societ\u00e0 pi\u00f9 grandi, invece, sono tenute a versare rate trimestrali nel settimo, decimo, tredicesimo e sedicesimo mese dopo l'inizio di un periodo contabile completo. Questi tempi si modificano laddove un periodo contabile duri meno di dodici mesi. Dal 2005 in poi, per l'imposta dovuta sugli utili derivanti dall'estrazione di petrolio e gas, la terza e la quarta rata trimestrale sono fuse, compreso l'addebito supplementare del 10%.\nNell'anno finanziario 2004\u20132005, approssimativamente 39.000 societ\u00e0 hanno versato l'imposta sulle societ\u00e0 con l'aliquota principale. Questo 4,7% delle societ\u00e0 attive \u00e8 responsabile del 75% di tutte le entrate dell'imposta sulle societ\u00e0. Circa 224.000 societ\u00e0 hanno pagato l'aliquota delle piccole societ\u00e0, con 34.000 che beneficiavano dello sgravio marginale. 264.000 erano nell'aliquota iniziale, con 269.000 che beneficiavano della fascia inferiore dello sgravio marginale. The total revenue was \u00a341.9bn from 831,885 companies. Solo 23.480 societ\u00e0 hanno avuto un debito d'imposta in eccesso di \u00a3100.000.\nVerifica dell'Agenzia delle entrate.\nL'Agenzia delle entrate britannica (HM Revenue and Customs, HMRC) ha un anno di tempo dalla data normale di presentazione, che \u00e8 essa stessa un anno dopo la fine del periodo contabile, per aprire un'indagine sulla dichiarazione dei redditi del contribuente. Questo periodo viene esteso se la dichiarazione \u00e8 presentata in ritardo. L'indagine prosegue finch\u00e9 non vengono affrontate tutte le questioni che l'HMRC desidera indagare riguardo alla dichiarazione. Tuttavia, una societ\u00e0 pu\u00f2 ricorrere in appello ai funzionari della Commissione tributaria competente, i cosiddetti \"Commissari dell'imposta sul reddito\" (\"Commissioners of Income Tax\") per chiudere un'indagine qualora ritenga che vi sia un indebito ritardo.\nSe una delle parti contesta l'ammontare delle imposte dovuto, possono presentare appello ai Commissari dell'imposta sul reddito o generali o speciali. I ricorsi in appello per questioni di legittimit\u00e0 si possono fare all'Alta Corte (Corte di Sessione in Scozia), poi alla Corte d'Appello, e infine, con autorizzazione, alla Camera dei Lord. Tuttavia, le decisioni sono di fatto vincolanti e possono essere appellate solo per manifesta irragionevolezza (ovvero, solo se \"nessun Commissario ragionevole\" avrebbe potuto assumere quella decisione).\nUna volta che un'indagine \u00e8 chiusa, o che il tempo per aprirla \u00e8 decorso, l'HMRC pu\u00f2 riaprire un anno precedente solo se viene a conoscenza di una questione di cui non avrebbe potuto ragionevolmente sapere all'epoca, ovvero in casi di dolo o negligenza. In tali situazioni, infatti, pu\u00f2 riaprire casi fino a 20 anni prima.\nDopo che si chiude un'indagine dell'HMRC, o dopo la decisione definitiva di una controversia da parte dei tribunali, il contribuente ha 30 giorni per correggere la sua dichiarazione e presentare reclami e opzioni aggiuntive, se appropriate, prima che l'accertamento divenga definitivo e conclusivo. Se non c'\u00e8 indagine, l'accertamento diviene definitivo e conclusivo una volta decorso il periodo in cui l'Agenzia pu\u00f2 aprire l'indagine stessa.\nSgravio dalla doppia imposizione.\nVi \u00e8 un rischio di doppia imposizione ogni qual volta che una societ\u00e0 percepisce redditi che sono gi\u00e0 stati tassati. Questi ultimi potrebbero essere redditi da dividendi, che sono stati pagati dagli utili dopo le tasse di un'altra societ\u00e0 e che potrebbero aver subito la ritenuta d'acconto (\"withholding tax\"). O potrebbe essere che la stessa societ\u00e0 abbia subito una tassazione all'estero, forse perch\u00e9 conduce parte della sua attivit\u00e0 commerciale attraverso una stabile organizzazione straniera, o perch\u00e9 precepisce altri tipi di redditi dall'estero.\nPer la maggior parte delle societ\u00e0 la doppia imposizione per i dividendi prodotti nel Regno Unito si evita esentandoli dalle imposte: solo gli intermediari in azioni subiscono la tassazione su di essi. Laddove la doppia imposizione sorge a causa di imposte pagate all'estero, lo sgravio \u00e8 disponibile sotto forma o di deduzione di spesa o di deduzione di credito. La deduzione di spesa consente all'imposta estera di essere trattata come onere deducibile nel calcolo fiscale. La deduzione di credito \u00e8 concessa come deduzione dal debito d'imposta del Regno Unito, ma \u00e8 limitata all'ammontare delle imposte del Regno Unito pagate sui redditi esteri. C'\u00e8 un sistema di cumulo interno (\"onshore pooling\"), in modo che la tassazione estera subita in territori ad alta imposizione possa essere compensata con il reddito imponibile derivante da territori a bassa imposizione.\nDetrazione per perdite.\nRegole dettagliate e distinte si applicano sul modo in cui tutti i diversi tipi di perdite possono essere compensati all'interno di una societ\u00e0. Una spiegazione dettagliata al riguardo si pu\u00f2 trovare nell'articolo della Wikipedia di lingua inglese: \"United Kingdom corporation tax loss relief\".\nDetrazione di gruppo.\nIl Regno Unito non consente il consolidamento fiscale, in cui le societ\u00e0 di un gruppo sono trattate ai fini fiscali come se fossero un'unica entit\u00e0. Uno dei principali benefici del consolidamento fiscale \u00e8 che le perdite fiscali di un'entit\u00e0 del gruppo sono automaticamente detraibili dagli utili fiscali di un'altra. Invece, il Regno Unito consente una forma di sgravio per perdite chiamata \"detrazione di gruppo\".\nOve una societ\u00e0 subisca perdite che sorgono in un determinato periodo contabile (diverse da perdite di capitale o da perdite che rientrano nel Caso V o VI della Categoria D), in eccedenza rispetto ai suoi altri utili imponibili di quel periodo, pu\u00f2 cedere queste perdite a un membro del gruppo che abbia sufficienti utili imponibili nel medesimo periodo contabile.\nLa societ\u00e0 che riceve le perdite pu\u00f2 compensarle con i propri utili imponibili. Le eccezioni prevedono che una societ\u00e0 nell'industria estrattiva del petrolio e del gas possa non accettare la detrazione di gruppo a fronte degli utili che derivano dalla sua attivit\u00e0 estrattiva, e che una societ\u00e0 di assicurazioni sulla vita possa accettare la detrazione di gruppo solo per la quota dei suoi utili assoggettabili a tassazione in base all'aliquota normalmente applicabile agli azionisti di quella societ\u00e0. Regole distinte si applicano per le societ\u00e0 con doppia residenza.\nLa detrazione di gruppo completa \u00e8 permessa tra societ\u00e0 assoggettate all'imposta sulle societ\u00e0 del Regno Unito che siano nello stesso gruppo al 75%, in cui le societ\u00e0 hanno una madre finale comune e almeno il 75% delle azioni in ciascuna societ\u00e0 (diversa dalla madre finale) sono possedute da altre societ\u00e0 del gruppo. Le societ\u00e0 che costituiscono un gruppo al 75% non devono essere tutte residenti nel Regno Unito o assoggettate alla detrazione dell'imposta sulle societ\u00e0. Una societ\u00e0 di investimento a capitale variabile non pu\u00f2 far parte di un gruppo.\nLa detrazione per i consorzi \u00e8 permessa laddove una societ\u00e0 soggetta all'imposta sulle societ\u00e0 del Regno Unito sia posseduta da un consorzio di societ\u00e0, le quali detengano ciascuna almeno il 5% delle azioni e insieme almeno il 75%. Una societ\u00e0 del consorzio pu\u00f2 cedere o accettare perdite solo in proporzione alla quota di quella societ\u00e0 detenuta da ciascun gruppo del consorzio.\nEsempio di calcolo.\nQuesto \u00e8 un esempio di calcolo riguardante una societ\u00e0 che ha un socio da cui riceve una detrazione di gruppo di \u00a350.000.\nNote:\nInterazione con la legge europea.\nSebbene non vi sia alcuna direttiva dell'Unione Europea che si occupa di imposte dirette, le leggi del Regno Unito debbono conformarsi alla legislazione europea. In particolare, la normativa locale non dovrebbe essere discriminatoria in base al trattato dell'Unione Europea.\nNumerosi casi in cui si ritiene che le leggi del Regno Unito siano discriminatorie sono stati portati davanti alla Corte di Giustizia Europea, di solito in relazione alla libert\u00e0 di stabilimento e alla libert\u00e0 di movimento dei capitali. I casi principali che sono stati decisi includono:\nInoltre, il caso di \"ICI v Colmer\" indusse il Regno Unito a modificare la sua definizione di gruppo, ai fini della detrazione di gruppo. Precedentemente, infatti, la definizione richiedeva che tutte le societ\u00e0 interessate e quelle madri intermedie fossero residenti nel Regno Unito.\nVi sono anche numerosi altri casi che, lentamente, si stanno facendo strada fino alla Corte Europea. In particolare:\nSviluppi recenti.\nRiforma dell'imposta sulle societ\u00e0.\nVi sono state numerose proposte di riforma dell'imposta sulle societ\u00e0, sebbene solo alcune siano state promulgate in legge. Nel marzo 2001, il Governo pubblic\u00f2 una nota tecnica, \"A Review of Small Business Taxation\" (\u00abUna revisione della tassazione sulle piccole societ\u00e0\"), che prendeva in considerazione la semplificazione dell'imposta societaria per le piccole societ\u00e0 mediante il pi\u00f9 stretto allineamento dei loro utili ai fini fiscali con quelli riportati nei loro bilanci. Nel luglio di quell'anno, il Governo pubblic\u00f2 anche un documento di consultazione, \"Large Business Taxation: the Government's strategy and corporate tax reforms\" (\u00abLa tassazione delle grandi imprese: la strategia del Governo e le riforme delle imposte societarie\u00bb). Esso fissava la strategia per modernizzare le imposte societarie e le proposte per gli sgravi per i guadagni in conto capitale sulle partecipazioni azionarie sostanziali detenute dalle societ\u00e0.\nNell'agosto 2002, fu pubblicato \"Reform of corporation tax \u2014 A consultation document\" (\u00abRiforma dell'imposta sulle societ\u00e0 \u2014 Un documento di consultazione\u00bb), che delineava le proposte iniziali per l'abolizione del sistema analitico. Questo fu seguito nell'agosto 2003 da \"Corporation tax reform \u2014 A consultation document\" (\u00abRiforma dell'imposta sulle societ\u00e0 \u2014 Un documento di consultazione\u00bb), che discuteva ulteriormente la possibile abolizione del sistema analitico, e se dovesse essere abolito anche il sistema delle detrazioni in conto capitale (ammortamento fiscale). Il documento avanzava anche proposte che furono infine promulgate nella legge Finanziaria del 2004. (Le prime due delle modifiche sotto elencate erano in risposta alle minacce alla base imponibile del Regno Unito derivanti da recenti sentenze della Corte di Giustizia Europea.) I cambiamenti riguardavano:\nNel dicembre 2004, fu pubblicato \"Corporation tax reform \u2014 a technical note\" (\u00abRiforma dell'imposta sulle societ\u00e0 \u2014 una nota tecnica\u00bb). Esso delineava la decisione del Governo di abolire il sistema analitico, sostituendo le numerose categorie e casi con due aggregati: un aggregato commerciale e uno locatizio; e un aggregato per \u00abtutto il resto\u00bb. Il Governo aveva deciso che le detrazioni in conto capitale sarebbero rimaste, riguardando principalmente l'industria del \"leasing\" (o locazione finanziaria).\nAltre promulgazioni.\nAltre riforme principali promulgate in legge comprendono:"}
{"id": "1101323", "revid": "1555966", "url": "https://it.wikipedia.org/wiki?curid=1101323", "title": "Bla Bla", "text": "La Bla Bla \u00e8 stata un'etichetta discografica indipendente fondata da Pino Massara nel 1970 e attiva fino al 1976, con sede in Galleria del Corso, 4 a Milano. Aveva una propria casa editrice musicale, omonima.\nIl suo logo consiste in un cerchio con all'interno due curve che, partendo a sinistra dalla linea diametrale, procedono verso destra, allontanandosi. Il diametro \u00e8 tracciato con una linea seghettata, che prosegue a destra fuori dal cerchio, interrotta dalle due parole \"bla bla\".\nStoria.\nLa fondazione e le prime uscite.\nPino Massara, autore e produttore di successo nel panorama della musica leggera italiana degli anni '60, decise nel 1970 di fondare un'etichetta discografica. Il suo obiettivo era di creare un ambiente dove gli artisti fossero liberi di esprimere le loro qualit\u00e0, fuori dai canoni che solitamente imponevano le case discografiche di punta. Il nome Bla Bla fu scelto per risultare informale e al contempo indicare che gli artisti coinvolti avevano qualcosa da dire.\nInizialmente l'etichetta non seguiva un corso preciso, infatti le prime pubblicazioni conosciute sono piuttosto eterogenee. Nicola Arigliano fu tra i primi a incidere per la Bla Bla. Era gi\u00e0 legato artisticamente a Massara, che nel 1959, quand'era ancora un autore agli esordi, aveva scritto per lui il successo \"I Sing \"Ammore\"\". Uno dei primi LP pubblicati fu un disco di poesie recitate dal paroliere milanese Luciano Beretta, intitolato \"Il poeta e l'amore.\" In questo periodo la distribuzione dei dischi era affidata alla Phonogram.\nUn altro disco pubblicato agli esordi dell'etichetta fu \"In una sera/Fiore\", inciso da \"I Migrants\", gruppo formatosi a Forl\u00ec nel 1968 con Giuliano Capacci come leader. Nel 1971 pubblicarono un secondo singolo, cantato in inglese: \"Run Billy Run/Come Around\", sotto il nome \"Well's Fargo\". In entrambi c'\u00e8 il coinvolgimento di Fausto Leali, autore di \"Fiore\" e di \"Run Billy Run\". Leali interpret\u00f2, inoltre, la seconda canzone nel suo album \"Run... Fausto, Run...\". Nel 1972 fu ristampato il primo singolo de \"I Migrants\" come 45 giri promozionale, accreditandolo, per\u00f2, al gruppo dei Capsicum Red, sebbene le incisioni fossero quelle originali.\nNel corso del 1971 la Bla Bla pubblic\u00f2 quasi esclusivamente brani cantati in inglese, poi raccolti nella compilation \"Tarzan\" l'anno seguente. Massara desiderava infatti presentare i suoi artisti emergenti come se fossero delle band anglofone affermate all'estero. Questa strategia funzion\u00f2 particolarmente con il singolo \"Ocean/She's a Stranger\", inciso dai Capsicum Red, che risult\u00f2 il maggiore successo commerciale conseguito dalla Bla Bla.\nIl coinvolgimento di Battiato e della Al.Sa..\nTra i primi artisti a firmare un contratto con l'etichetta ci fu anche il cantautore Franco Battiato, che aveva gi\u00e0 lavorato con Massara nel 1969 alla realizzazione del singolo \"Lume di candela\" per la cantante Daniela Ghibli. Inizialmente entr\u00f2 a far parte del gruppo degli Osage Tribe come voce solista, insieme a Bob Callero (basso), Marco Zoccheddu (chitarra) e Nunzio Favia (batteria). Questa formazione incise il singolo \"Un falco nel cielo/Prehistoric Sound,\" lo stesso brano con testo in italiano e in inglese.\nMassara apprezzava particolarmente le doti di Battiato, sia come autore che come interprete, e capit\u00f2 spesso che i due collaborassero alla scrittura e alla produzione di lavori pubblicati dalla Bla Bla. A volte Massara si firmava con pseudonimi, come \"Ed de Joy\" e \"Colonnello Musch\". Anche sua moglie, Maria Rosa \"Rossella\" Conz, fu un'importante autrice dell'etichetta, scrivendo molti testi delle canzoni pubblicate.\nIl singolo del 1971 \"Hot Rock/Madness\" dei Black Sunday Flowers, formazione jazz con Ghigo Agosti, segn\u00f2 due novit\u00e0 per la Bla Bla. Da questo disco in poi, infatti, la distribuzione venne svolta dalle Messaggerie Musicali e fu anche l'inizio della collaborazione con l'agenzia di grafica pubblicitaria Al.Sa. di Sergio Albergoni e Gianni Sassi, che cur\u00f2 la copertina del singolo. Essa raffigurava un cervello trafitto da una siringa, un'immagine molto trasgressiva per l'epoca, che defin\u00ec lo stile utilizzato nelle copertine pi\u00f9 famose dei successivi dischi della Bla Bla.\nLa fase progressive.\nDopo aver concluso l'esperienza come membro degli Osage Tribe, Battiato decise di dedicarsi alla musica elettronica, realizzando, con l'ausilio del pionieristico sintetizzatore VCS3, l'album \"Fetus\", pubblicato all'inizio del 1972. Quest'uscita rappresent\u00f2 una svolta per l'etichetta, che da l\u00ec in avanti produsse principalmente dischi di rock progressivo e musica d'avanguardia. Si raggiunse cos\u00ec un discorso musicale di maggiore qualit\u00e0, anche se di difficile collocazione commerciale.\nGli artisti di punta di questo secondo periodo furono:\nLa Bla Bla pubblic\u00f2 anche i primi lavori di Roberto \"Juri\" Camisasca e alcuni 45 giri incisi dal cabarettista Gino Bramieri e dalla cantante affermata Betty Curtis. Per il singolo \"Donna/Innamorarsi no!\" di quest'ultima, fu utilizzato un numero di catalogo apposito, ripreso dalle sue iniziali: BC 201. Tuttavia questa rimase l'unica uscita della \"serie\", visto che Curtis non incise altri dischi per l'etichetta.\nL'accordo con la Ricordi e gli ultimi anni.\nNel gennaio del 1974 Pino Massara si rec\u00f2 alla fiera musicale Midem di Cannes. L\u00ec incontro Frank Zappa a cui regal\u00f2 l'album \"Pollution\" di Battiato. Zappa ne rimase entusiasta e si prodig\u00f2 a parlarne bene nel corso della fiera, definendo Battiato un genio. Questa buona pubblicit\u00e0 attir\u00f2 l'attenzione della Dischi Ricordi che decise di occuparsi da allora in poi della distribuzione dei dischi di Battiato e quindi della sua etichetta. L'accordo per\u00f2 si rivel\u00f2 sfavorevole per la Bla Bla, visto che poco dopo averlo siglato ci fu un lungo sciopero nei magazzini della Ricordi, che blocc\u00f2 le nuove uscite discografiche per tre mesi. Questo provoc\u00f2 grosse perdite economiche per l'etichetta di Massara, che non riusc\u00ec pi\u00f9 a risollevarsi completamente.\nLo stesso anno venne stretto anche un accordo con l'etichetta internazionale Island Records, che nel 1975 pubblic\u00f2 in Inghilterra e in Spagna l'album \"Clic\" di Battiato, con una selezione di brani diversa dall'edizione italiana. In cambio la Bla Bla pubblic\u00f2 un LP del catalogo della Island: \"Tibetan Bells\" di Henry Wolff, Nancy Hennings e Drew Gladstone, album antesignano del genere new age, originariamente uscito nel 1972.\nNel 1976 la Bla Bla, a causa di un continuo bilancio in perdita, dovette cessare ogni attivit\u00e0 relativa a nuove produzioni o uscite, anche se alcuni dischi gi\u00e0 in catalogo continuarono a essere stampati per qualche tempo e rimasero reperibili come fondi di magazzino. La Ricordi stipul\u00f2 quindi un contratto con Battiato e pubblic\u00f2 i suoi tre album successivi. Ristamp\u00f2, inoltre, all'interno della serie economica Orizzonte il suo album \"M.elle le \"Gladiator\"\" e il doppio vinile antologico \"Feed Back\", suddividendolo nei due volumi \"1972 Fetus/Pollution\" e \"1974 Sulle corde di Aries/Clic\".\nNei primi anni '90 la Artis Records pubblic\u00f2 per la prima volta su CD molti degli album della Bla Bla, registrando l'audio dai vecchi vinili, poich\u00e9 l'etichetta non era in possesso dei master originali. Negli anni successivi uscirono nuove ristampe, spesso con una qualit\u00e0 audio migliore, edite dalle etichette BMG Ricordi, BTF-VM2000 e GDR.\nIl marchio Bla Bla venne riutilizzato, con un nuovo logo, da Massara per pubblicare il suo album \"Quest'anno voglio navigare\" del 1995.\nProduzione e grafiche.\nCome tutte le piccole case discografiche, anche la Bla Bla era poco pi\u00f9 che un'etichetta. Esternalizzava, infatti, tutto il ciclo produttivo del disco: dall'incisione in studio, fino alla distribuzione nei negozi, ogni fase, compresa la creazione della grafica, lo stampaggio di vinili e copertine, era affidata a soggetti e aziende esterne, diverse nel tempo. L'incisione degli acetati di prova avveniva in studi specializzati, quale all'epoca lo studio Regson di via Ludovico il Moro 57 a Milano.\nAlcune copertine furono realizzate da Gianni Sassi e dalla sua agenzia Al.Sa., impiegando immagini dal forte impatto visivo (un feto su carta da macellaio per \"Fetus\" o degli scarafaggi su un fiore di magnolia per il singolo di Springfield), incorniciate da decori ispirati allo stile Liberty. Per la stampa dei dischi e delle copertine ci si affidava a laboratori esterni, fra i quali il reparto tipografico della CBS e della Sugar. Molti dei singoli presentavano copertine apribili, con all'interno lo spartito del brano principale o di entrambi.\nFurono in uso due grafiche d'etichetta. La prima, con colori giallo-arancioni sfumati, ricordava vagamente un sole al tramonto e fu in uso su tutte le emissioni, LP e 45 giri, del 1970/71. Dal 1972 entr\u00f2 in uso una seconda etichetta, con colori verdi e una grafica di gusto floreale. Le due etichette sui singoli si alternavano senza una logica precisa: non tutte le uscite prog o d'avanguardia erano in verde e non tutte le uscite di musica leggera erano in giallo-arancio. Talvolta entrambe le etichette venivano usate per stampe diverse dello stesso disco (ad esempio \"La convenzione/Paranoia\" di Battiato).\nI dischi pubblicati.\nAlbum.\nAlbum pi\u00f9 vicini alla musica d'avanguardia.\nAlbum pi\u00f9 vicini al rock progressivo."}
{"id": "1101327", "revid": "123861401", "url": "https://it.wikipedia.org/wiki?curid=1101327", "title": "Geologia della zona del Grand Canyon", "text": "La geologia della zona del Grand Canyon espone una delle sequenze di roccia pi\u00f9 complete di qualsiasi altro luogo, rappresentando un periodo di quasi due miliardi di anni della storia della Terra in quella parte del Nord America. I principali strati di roccia sedimentaria esposti nel Grand Canyon e nella zona del Parco nazionale del Grand Canyon oscillano per et\u00e0 da duecento milioni a quasi due miliardi di anni. La maggior parte furono depositati in mari caldi e poco profondi e vicino a coste marine antiche e da tempo scomparse. Sono rappresentati sia sedimenti marini che terrestri, incluse dune sabbiose fossilizzate derivanti da un deserto estinto.\nIl sollevamento della regione inizi\u00f2 circa settantacinque milioni di anni fa nell'orogenesi laramide, un evento di formazione montuosa che \u00e8 in gran parte responsabile della creazione delle Montagne Rocciose a est. Il sollevamento accelerato inizi\u00f2 diciassette milioni di anni fa quando si stavano formando gli Altopiani del Colorado (sui quali \u00e8 situata la zona). In totale si stima che questi strati furono sollevati di 3.000\u00a0m, il che permise al fiume Colorado di scavare il suo canale nei quattro altopiani che costituiscono la zona. Ma il canyon non inizi\u00f2 a formarsi fino a 5,3 milioni di anni fa quando il Golfo di California si apr\u00ec e abbass\u00f2 cos\u00ec il livello di base del fiume (il suo punto inferiore) da quello dei grandi laghi interni al livello del mare.\nClimi pi\u00f9 umidi portati dalle ere glaciali a partire da due milioni di anni fa aumentarono molto l'escavazione del Grand Canyon, che entro 1,2 milioni di anni fa era profondo quasi come ora. Inoltre circa due milioni di anni fa l'attivit\u00e0 vulcanica inizi\u00f2 a depositare cenere e lava sulla zona. Almeno tredici grandi colate di lava fecero da diga al Colorado, formando enormi laghi profondi fino a 600\u00a0m e lunghi 160\u00a0km. I quasi 40 strati rocciosi identificati e le quattordici principali discontinuit\u00e0 (intervalli nella serie\ngeologica) del Grand Canyon formano una delle sequenze di roccia pi\u00f9 studiate del mondo.\nDeposizione di sedimenti.\nAlcuni termini importanti: una formazione geologica \u00e8 un'unit\u00e0 di roccia che ha uno o pi\u00f9 letti sedimentari, e un membro \u00e8 un'unit\u00e0 minore di una formazione. I gruppi sono serie di formazioni collegate in modi significativi, e un supergruppo \u00e8 una sequenza di gruppi e di formazioni solitarie collegati verticalmente. I vari tipi di discontinuit\u00e0 sono intervalli nella serie geologica. Tali intervalli sono dovuti ad un'assenza di deposizione o ad un'erosione successiva che rimuove le unit\u00e0 di roccia.\nGruppo di Visn\u00f9.\nIl Gruppo di Visn\u00f9 (\"Vishnu Group\") ebbe i suoi inizi circa 2 miliardi di anni fa nell'eone precambriano quando centinaia di metri di cenere, fango, sabbia e silt furono deposte in un bacino di avantarco poco profondo, simile al moderno Mar del Giappone. Durante questo periodo temporale il bacino era tra la Laurentia (proto-Nord America/Europa) e una cintura orogenetica di montagne e vulcani in un arco insulare non dissimile dall'odierno Giappone. Da 1,8 a 1,6 miliardi di anni fa gli archi insulari dello Yavapai e poi del Mojave si scontrarono e si aggregarono al cratone del Wyoming del proto-continente nordamericano. Questo processo di tettonica a zolle compresse e aggreg\u00f2 i sedimenti marini sulla Laurentia. Essenzialmente gli archi insulari urtarono contro il continente in crescita e i sedimenti marini nel mezzo furono schiacciati insieme e sollevati fuori dal mare.\nQuesta \u00e8 la roccia metamorfica ora esposta in fondo al canyon nella Gola Interna (\"Inner Gorge\"). I geologi chiamano questo strato di colore scuro, tempestato di granato, lo Scisto di Visn\u00f9 (\"Vishnu Schist\"). Combinato con gli altri scisti di questo periodo, il Brahma e il Rama, costituisce il Gruppo di Visn\u00f9 (vedi 1a nella ). Non sono stati trovati fossili identificabili in questi strati, ma le lenti di marmo ora visibili in queste unit\u00e0 erano probabilmente derivate da colonie di alghe primitive.\nIl Gruppo di Visn\u00f9 fu intruso da bolle di magma che risalirono da una zona di subduzione al largo della costa non pi\u00f9 tardi di 1,66 miliardi di anni fa. Questi plutoni si raffreddarono lentamente per formare il Granito di Zoroastro (\"Zoroaster Granite\") (visibile come fasce di color chiaro nello Scisto di Visn\u00f9, pi\u00f9 scuro; vedi 1b nella figura 1). Una parte di questa roccia alla fine fu metamorfosata in gneiss. L'intrusione del granito avvenne in tre fasi: due durante l'iniziale metamorfismo del Visn\u00f9, e una terza intorno a 1,5 miliardi di anni fa. Questa terza fase fu accompagnata dalla formazione di faglie geologiche su larga scala, in particolare lungo faglie nord-sud che causarono la formazione di una serie di fratture (\"rifting\"), e una probabile disgregazione del continente.\nStudi della sequenza di rocce mostrano che il Gruppo di Visn\u00f9 sub\u00ec almeno due periodi di formazione di montagne per orogenesi. Queste orogenesi crearono i Monti Mazatzal alti da 8 a 10\u00a0km (orogenesi Yavapai-Mazatzal). Questa era una catena montuosa altissima, probabilmente alta quanto o pi\u00f9 della moderna Himalaya. Poi, per oltre 500 milioni di anni, l'erosione strapp\u00f2 via gran parte dei sedimenti esposti e delle montagne. Ci\u00f2 ridusse quest'altissima catena a piccole colline alte poche decine di metri, lasciando una notevole discontinuit\u00e0 angolare. Le pendici della montagna, un tempo sepolte in profondit\u00e0, erano tutto ci\u00f2 che rimaneva dei Monti Mazatzal quando il mare invase di nuovo.\nDurante il tardo periodo cretacico o il primo periodo terziario la zolla tettonica di Farallon sub\u00ec una subduzione sotto la costa occidentale della placca nordamericana causando una forza compressiva in tutta la regione, che si risolse in un sollevamento e nella formazione dell'Altopiano del Colorado.\nSupergruppo del Grand Canyon.\nNel tardo periodo precambriano, l'estensione da una grande zolla tettonica o da zolle pi\u00f9 piccole che si allontanavano dalla Laurenzia assottigli\u00f2 la sua crosta continentale, formando grandi bacini di \"rift\" (questa formazione di fratture in definitiva non riusc\u00ec a spaccare il continente). Alla fine, una regione della Laurenzia che andava almeno dall'attuale Lago Superiore al Glacier National Park nel Montana fino al the Grand Canyon e ai Monti Uinta fu invasa da un braccio di mare poco profondo, il \"Sundance Sea\". Il risultante Supergruppo del Grand Canyon di unit\u00e0 sedimentarie \u00e8 composto di nove variegate formazioni, che furono deposte in questo mare da 1.250 a 825 milioni di anni fa. Lo spessore totale del sedimento e della lava depositati era di ben oltre 3\u00a0km. Gli affioramenti del Supergruppo del Grand Canyon appaiono in parti della Gola Interna e in alcuni dei canyon tributari pi\u00f9 profondi.\nLa sezione pi\u00f9 antica del supergruppo \u00e8 il Gruppo di Unkar (\"Unkar Group\") (un gruppo \u00e8 una serie di due o pi\u00f9 formazioni che sono collegate in modi rilevanti). Fu deposto in un ambiente al largo della costa.\nLa Formazione di Nankoweap (\"Nankoweap Formation\") ha un'et\u00e0 media di 1.050 milioni di anni e non fa parte di un gruppo. Questa unit\u00e0 di roccia \u00e8 fatta di arenaria a grana grossa, e fu depositata in un mare poco profondo in cima alla superficie erosa della Lava di Cardenas. Il Nankoweap \u00e8 esposto solo nella parte orientale del canyon. Un intervallo nella serie geologica, una discontinuit\u00e0, segue il Nankoweap.\nTutte le formazioni del Gruppo di Chuar (\"Chuar Group\") (et\u00e0 circa da 1.000 a 825 milioni di anni) furono depositati in ambienti di mare costiero e poco profondo.\nCirca 800 milioni di anni fa il supergruppo fu inclinato di 15\u00b0 e il blocco fagli\u00f2 nell'orogenesi del Grand Canyon. Alcune unit\u00e0 del blocco si spostarono verso il basso e altre verso l'alto, mentre il movimento di faglia cre\u00f2 delle catene montuose a blocchi fagliati con direzione nord-sud. Ebbero luogo circa 100 milioni di anni di erosione che spazz\u00f2 via la maggior parte del Gruppo di Chuar insieme a parte del Gruppo di Unkar (esponendo la Quarzite di Shinumo come spiegato in precedenza). Le catene montuose furono ridotte a colline e, in alcuni luoghi, tutti i 3.700\u00a0m del supergruppo furono interamente rimossi, esponendo il sottostante Gruppo di Visn\u00f9. Questo cre\u00f2 ci\u00f2 che il geologo John Wesley Powell chiam\u00f2 la Grande Discontinuit\u00e0 (\"Great Unconformity\"), essa stessa uno dei migliori esempi al mondo di non conformit\u00e0 (una discontinuit\u00e0 con unit\u00e0 stratificate di roccia che riposano sopra rocce ignee o metamorfiche). In tutto circa 250 milioni di anni della storia geologica della zona furono persi nella Grande Discontinuit\u00e0. Buoni affioramenti del Supergruppo del Grand Canyon e della Grande Discontinuit\u00e0 si possono vedere nella porzione a monte della Gola Interna.\nGruppo del Tonto.\nQuando l'oceano inizi\u00f2 a ritornare nella zona 550 milioni di anni fa nel Cambriano, cominci\u00f2 contestualmente a depositare le tre formazioni del Gruppo del Tonto (\"Tonto Group\") mentre la linea di costa si spostava verso est:\nQueste tre formazioni furono deposte lungo un periodo di 30 milioni di anni dal primo al medio periodo cambriano. Fossili di trilobiti e vermi scavatori sono comuni in queste formazioni. Sappiamo che la linea di costa stava trasgredendo (avanzando sulla terra) perch\u00e9 materiale di qualit\u00e0 pi\u00f9 fine fu depositato in cima a sedimenti di grana pi\u00f9 grossa. Oggi il Gruppo del Tonto costituisce la Piattaforma del Tonto (\"Tonto Platform\") vista in precedenza e che segue il Colorado con l'Arenaria di Tapeats e il Calcare di Muav che formano strapiombi, e l'Argillite di Bright Angel che forma pendii. Diversamente dalle unit\u00e0 paleozoiche sottostanti, i letti del Gruppo del Tonto riposano fondamentalmente nella loro originaria posizione orizzontale. L'Argillite del Bright Angel nel gruppo forma un aquiclude (barriera al filtraggio della falda acquifera verso il basso), e cos\u00ec raccoglie e indirizza l'acqua attraverso il sovrastante Calcare di Muav per alimentare le sorgenti nella Gola Interna.\nTemple Butte, Redwall, e Surprise Canyon.\nI successivi due periodi della storia geologica, l'Ordoviciano e il Siluriano, sono mancanti dalla sequenza geologica del Grand Canyon. I geologi non sanno se i sedimenti furono depositati in questi periodi e furono pi\u00f9 tardi rimossi dall'erosione o se non furono mai depositati fin dall'inizio. In un modo o nell'altro, questa interruzione nella storia geologica della zona segna una discontinuit\u00e0 di circa 165 milioni di anni.\nI geologi sanno che durante questo periodo furono scavati dei profondi canali in cima al Calcare di Muav. La causa probabile furono dei torrenti, ma la colpa potrebbe essere del dilavamento marino. In un modo o nell'altro, queste depressioni furono riempite di calcare d'acqua dolce circa 350 milioni di anni fa nel Medio Devoniano, in una formazione che i geologi chiamano il Calcare di Temple Butte (vedi 4a nella ). Il Marble Canyon nella parte orientale del parco mostra bene questi canali riempiti dal colore purpureo. Il Calcare di Temple Butte \u00e8 un \"cliff-former\" nella parte occidentale del parco dove \u00e8 costituito da dolomite con colori che vanno dal grigio al crema. In questa formazione si trovano fossili di animali con colonne vertebrali, squame ossee di pesci d'acqua dolce nella parte orientale e numerosi fossili di pesci marini nella parte occidentale. Una discontinuit\u00e0 segna la cima di questa formazione. Il Temple Butte \u00e8 spesso da 80 a 120\u00a0m.\nLa successiva formazione nella colonna geologica del Grand Canyon \u00e8 il Calcare di Redwall, che forma pendii ed \u00e8 spesso da 140 a 160\u00a0m, (vedi 4b nella figura 1). Il Redwall \u00e8 composto di calcare e dolomite a letti spessi, dal marrone scuro al grigio bluastro, con noduli di selce bianchi mescolati all'interno, e fu deposto in un mare tropicale poco profondo che si stava ritirando vicino all'equatore tra il primo e il medio periodo mississippiano (circa 335 milioni di anni fa). Nel Redwall sono stati trovati molti crinoidi, brachiopodi, briozoi, coralli rugosi, nautiloidi e spugne fossilizzati, insieme ad altri organismi marini quali grandi e complessi trilobiti. Sono state inoltre trovate caverne e archi naturali. Dopo che fu depositata questa formazione, la regione del Grand Canyon venne lentamente sollevata e parte del Redwall superiore fu erosa nel tardo Mississippiano. La superficie esposta del Redwall prende il suo caratteristico colore dall'acqua piovana che gocciola dai suoli rossi del Supai e dell'Argillite di Hermit sovrastanti.\nLa Formazione del Surprise Canyon (\"Surprise Canyon Formation\") \u00e8 uno strato sedimentario di argillite rosso-purpurea che fu deposto in letti discontinui sopra il Redwall (vedi 4c nella figura 1). Fu creato da estuari di marea che evolsero nel tardissimo periodo mississippiano e probabilmente nel primissimo pennsylvaniano. Questa formazione, che esiste solo in lenti isolate spesse fino a 12\u00a0m, si pu\u00f2 raggiungere solamente in elicottero. Rimase ignota alla scienza fino agli anni 80. Una discontinuit\u00e0 segna la cima della Formazione del Surprise Canyon e nella maggior parte dei luoghi questa discontinuit\u00e0 ha interamente rimosso il Surprise Canyon ed esposto il sottostante Redwall.\nGruppo del Supai.\nIl Gruppo del Supai (\"Supai Group\") fu depositato nel periodo pennsylvaniano e nel primo permiano in ambienti paludosi e ripariali da sedimento clastico per lo pi\u00f9 derivato dalle Montagne Rocciose Ancestrali (l'et\u00e0 media di questo gruppo e di 285 milioni di anni). Il Supai nella parte occidentale del canyon contiene calcare, indicativo di un mare caldo, poco profondo, mentre la parte orientale era probabilmente un delta di fiume fangoso. Questa formazione consiste di siltiti e di argilliti rosse coperte da letti di arenaria di colore marrone rossiccio, che insieme raggiungono uno spessore da 180 a 210\u00a0m. Le argilliti nelle formazioni del primo Permiano in questo gruppo furono ossidate in un colore rosso brillante. I Fossili includono impronte di anfibi, rettili, e parecchio materiale vegetale nella parte orientale e quantit\u00e0 crescenti di fossili marini nella parte occidentale. Le formazioni del Gruppo del Supai Group sono (dalla pi\u00f9 antica alla pi\u00f9 giovane; una discontinuit\u00e0 \u00e8 presente sulla cima di ciascuna di esse):\nUna discontinuit\u00e0 segna la cima del Gruppo del Supai.\nHermit, Coconino, Toroweap e Kaibab.\nCome il sottostante Gruppo del Supai, l'Argillite di Hermit (\"Hermit Shale\") fu depositata in un ambiente paludoso (vedi 6a nella ). L'ossido di ferro, il fango e il silt a letti sottili alternati furono depositati mediante corsi d'acqua dolce in un ambiente semiarido in media 265 milioni di anni fa. In quiesta formazione si trovano fossili di insetti alati, piante conifere e felci, come pure tracce di anfibi e di rettili. Nel canyon \u00e8 uno \"slope-former\" di scisto e mudstone teneri, di colore rosso cupo, il cui spessore va da 49 a 53\u00a0m. Lo sviluppo di pendii minaccer\u00e0 periodicamente le formazioni soprastanti e blocchi di quella roccia, di dimensioni che vanno da quelle di un'automobile a quelle di una casa, crolleranno sulla Piattaforma del Tonto. Una discontinuit\u00e0 segna la cima di questa formazione.\nL'Arenaria di Coconino (\"Coconino Sandstone\") si form\u00f2 quando la zona s'inarid\u00ec e dune sabbiose, fatte di sabbia di quarzo puro, invasero un deserto crescente circa 260 milioni di anni fa (vedi 6b nella figura 1). Oggi, \u00e8 un \"cliff-former\" vicino al bordo del canyon, con colori dal bianco dorato al crema, spesso da 115 a 200\u00a0m. Nelle sue dune di sabbia fossilizzate si possono vedere modelli eolici (creati dal vento) a laminazione incrociata della sabbia congelata, ben selezionata e arrotondata. Fossilizzate sono anche le tracce di artropodi e di rettili primitivi insieme ad alcune tane. Una discontinuit\u00e0 segna la cima di questa formazione.\nSuccessivamente nella colonna geologica vi \u00e8 la Formazione di Toroweap (\"Toroweap Formation\"), spessa da 60 a 75\u00a0m (vedi 6c nella figura 1). Essa consiste di arenaria rosso e gialla e di calcare scistoso grigio interstratificato con gesso che furono depositati in un mare caldo e poco profondo quando il suo litorale trasgred\u00ec (invase) e regred\u00ec (si ritir\u00f2) sulla terraferma (l'et\u00e0 media della roccia \u00e8 di circa 250 milioni di anni). Nei tempi moderni si tratta di un \u00abformatore di cornici e pendii\u00bb che contiene fossili di brachiopodi, coralli e molluschi, insieme ada altri animali e varie piante terrestri. Il Toroweap \u00e8 diviso nei seguenti tre membri:\nUna discontinuit\u00e0 segna la cima di questa formazione.\nUna delle pi\u00f9 elevate, e perci\u00f2 delle pi\u00f9 giovani, formazioni visibili nella zona del Grand Canyon \u00e8 il massiccio Calcare di Kaibab (\"Kaibab Limestone\"), spesso da 80 a 110\u00a0m (vedi 6d nella figura 1). Importante formatore di pendii a cornice, il Calcare di Kaibab fu deposto nel medio periodo permiano (una media di circa 225 milioni di anni fa) nelle parti pi\u00f9 profonde dello stesso mare in fase di avanzamento, caldo e poco profondo, che deposit\u00f2 la sottostante Formazione di Toroweap. Il Kaibab \u00e8 fatto tipicamente di calcare sabbioso seduto in cima ad uno strato di arenaria, ma in alcuni luoghi l'arenaria e l'argillite sono vicine o in cima alla vetta. Si tratta della roccia tra il bianco crema e il bianco grigiastro sulla quale stanno fermi i visitatori del parco mentre si godono le spettacolari vedute del canyon da entrambi i bordi (alcuni lo chiamano \u00abl'orlo della vasca da bagno del Grand Canyon\u00bb, a causa del suo aspetto). \u00c8 anche la superficie rocciosa che copre gran parte dell'Altopiano di Kaibab (\"Kaibab Plateau\") appena a nord del canyon e dell'Altopiano di Coconino (\"Coconino Plateau\") immediatamente a sud. In questa formazione sono stati trovati denti di squalo nonch\u00e9 abbondanti fossili di invertebrati marini come brachiopodi, coralli, molluschi, crinoidi e vermi. Una discontinuit\u00e0 segna la cima di questa formazione.\nDeposizione mesozoica.\nI sollevamenti segnarono l'inizio del Mesozoico e i corsi d'acqua cominciarono a incidere la terra nuovamente arida. Valli ampie e basse depositarono sedimenti erosi dagli altopiani vicini nel periodo triassico creando la Formazione di Moenkopi (\"Moenkopi Formation\") un tempo spessa 300\u00a0m. La formazione \u00e8 fatta di arenaria e argillite con strati di gesso in mezzo. Questa formazione facilmente erosa potrebbe essere stata depositata sopra il bordo del Grand Canyon. Gli affioramenti del Moenkopi si trovano lungo il fiume Colorado nel Marble Canyon, sul Monte Cedar (\"Cedar Mountain\") (una mesa vicino al confine sudorientale del parco) e nel Red Butte (localizzato a sud del Grand Canyon Village). Resti del Conglomerato di Shinarump (\"Shinarump Conglomerate\"), esso stesso un membro della Formazione di Chinle (\"Chinle Formation\"), sono al di sopra della Formazione di Moenkopi, vicino alla cima del Red Butte, ma sotto una colata lavica molto pi\u00f9 giovane.\nFormazioni che raggiungevano oltre 1.500\u00a0m di spessore furono depositate nella regione nel Mesozoico e nel Cenozoico, ma furono quasi interamente rimosso dalla sequenza del Grand Canyon sequence dall'erosione successiva (vedi sotto). Per approfondimenti su questi strati vedi \"Geologia della zona di Zion e Kolob\" e \"Geologia della zona del Bryce Canyon\". Tutte queste unit\u00e0 di rocce insieme formano una supersequenza di roccia nota come la Grande Scalinata (\"Grand Staircase\").\nCreazione del Grand Canyon.\nSollevamento ed estensione circostante.\nL'orogenesi laramide interess\u00f2 tutto il Nord America occidentale contribuendo a formare la Cordigliera americana (di cui le Montagne Rocciose sono una parte principale). Questo importantissimo evento di formazione di montagne inizi\u00f2 vicino alla fine del Mesozoico (intorno a 75 milioni di anni fa) e dur\u00f2 fino al primo Cenozoico inoltrato. Un secondo periodo di sollevamenti inizi\u00f2 17 milioni di anni fa, creando gli Altopiani del Colorado (\"Colorado Plateaus\") (gli altopiani del Kaibab, delKanab e dello Shivwits delimitano la parte settentrionale del canyon e il Cococino quella meridionale). Tuttavia, per ragioni scarsamente comprese, i letti degli Altopiani del Colorado rimasero per la maggior parte orizzontali durante entrambi gli eventi, anche se si stima che furono sollevati di 2.700\u00a0m. Un'ipotesi suggerisce che l'intero altopiano si sia spostato ruotando in senso orario durante il sollevamento e che questo abbia contribuito a mantenerne la stabilit\u00e0. Prima del sollevamento la regione dell'altopiano era a circa 300\u00a0m sul livello del mare ed era delimitata da alte montagne a sud e ad ovest.\nNel medio periodo terziario (circa 20 milioni di anni fa) forze tensionali (allungamento della crosta) crearono ed espansero faglie nella zona e causarono una qualche moderata attivit\u00e0 vulcanica. Ad ovest, queste forze crearono la provincia di Basin and Range formando lunghe faglie in direzione nord-sud lungo le quali i bacini (\"graben\") si abbassarono e le catene montuose (\"horst\") furono sollevate. L'estrema parte occidentale del parco \u00e8 interessata da una di queste faglie, la Grande Erosione (\"Grand Wash\").\nIl fiume Colorado nasce e scava verso il basso.\nI continui sollevamenti degli Altopiani del Colorado crearono monoclinali e aumentarono anche l'elevazione degli stessi altopiani. Questo accrebbe la pendenza del gradiente dei corsi d'acqua che scorrevano nella provincia degli Altopiani del Colorado. Fino a 5,3 milioni di anni fa il Colorado ancestrale era un fiume senza sbocco sul mare (vedi sotto). Prima di ci\u00f2 ebbe una serie di livelli base (punti pi\u00f9 bassi) temporanei in grandi laghi sugli Altopiani del Colorado nel primo Terziario e probabilmente nel Basin and Range entro il medio Terziario.\nL'apertura di un braccio del Golfo di California 5,3 milioni di anni fa cambi\u00f2 la direzione dei corsi d'acqua vicini verso la regione, che si andava piegando e spaccando. Il sollevamento a monte e il piegamento a valle fecero s\u00ec che i corsi d'acqua che fluivano nel golfo scorressero e scavassero in basso molto pi\u00f9 velocemente. Ben presto (geologicamente parlando) la cattura delle sorgenti consolid\u00f2 questi corsi d'acqua in un unico fiume principale e nei canali tributari associati - il moderno sistema di drenaggio del Colorado. Il consolidamento pi\u00f9 importante avvenne quando un preesistente fiume separato, che si stava scavando un canale nella Faglia di Sant'Andrea e fino al golfo, cattur\u00f2 probabilmente il Colorado che era privo di sbocchi. L'escavazione della parte orientale del Grand Canyon cominci\u00f2 anteriormente a tali eventi ma in seguito fu grandemente accelerata e si espanse verso ovest.\nLe ere glaciali durante il Pleistocene portarono un pi\u00f9 freddo e umido clima pluviale nella regione a partire da 2 a 3 milioni di anni fa. Le accresciute precipitazioni aumentarono il ruscellamento e la capacit\u00e0 erosiva dei fiumi (specialmente a causa dell'acqua di fusione in primavera e delle inondazioni improvvise in estate). Con un volume di flusso notevolmente accresciuto, un gradiente aumentato e un livello di base inferiore, il Colorado scav\u00f2 pi\u00f9 velocemente di quanto avesse mai fatto prima e inizi\u00f2 rapidamente a scavare il Grand Canyon due milioni di anni prima di adesso, raggiungendo quasi la profondit\u00e0 moderna entro 1,2 milioni di anni fa.\nL'attivit\u00e0 vulcanica sbarra il nuovo canyon.\nNel periodo pi\u00f9 tardo del Pleistocene, intorno a due milioni di anni fa, la lava basaltica copr\u00ec parte della zona e in alcuni luoghi scese come una cascata lungo i canyon laterali, sbarrando addirittura con una diga la parte occidentale del canyon tra 286 and 302\u00a0km nella zona del Monte Trumbull. Il fiume fu sbarrato in questo modo almeno 13 volte da 1,8 milioni a 400.000 anni fa.\nTre di queste dighe di lava erano alte oltre 300\u00a0m, formando laghi simili a serbatoi come il Lago Mead o il Lago Powell. Alcuni dei laghi furono per molti anni lunghi oltre 160\u00a0km e profondi da 60 a 600\u00a0m, prima di scavalcare infine la diga e di eroderne via una gran parte formando massicce cascate a precipizio (occorsero circa 20.000 anni dall'inizio della formazione di ciascuna diga sino alla sua distruzione). I coni di cenere e i resti delle colate laviche sono visibili nella zona del Toroweap, mentre i resti di alcune delle dighe oggi esistono sotto forma di rapide come le Lava Falls.\nLa geologia recente, l'impatto umano e il futuro.\nLa fine delle ere glaciali del Pleistocene e l'inizio dell'Olocene cominciarono a cambiare il clima della zona da quello pluviale, fresco e umido, a condizioni semi-aride pi\u00f9 asciutte simili a quelle odierne (sebbene gran parte del bordo allora, come ora, ricevesse abbastanza precipitazioni da sostenere grandi foreste). Con meno acqua per scavare, la capacit\u00e0 erosiva del Colorado fu grandemente ridotta (le rocce della Gola Interna inoltre sono relativamente resistenti all'erosione). I processi di movimenti franosi cominciarono cos\u00ec a divenire relativamente meno importanti di quanto fossero prima, creando strapiombi pi\u00f9 ripidi e ampliando ulteriormente il Grand Canyon e il suo sistema di canyon tributari.\nIn tempi moderni, la costruzione della Diga del Glen Canyon (\"Glen Canyon Dam\") e di altre dighe ancora pi\u00f9 a monte hanno regolato il flusso del fiume Colorado e hanno sostanzialmente ridotto la quantit\u00e0 di acqua e sedimenti che esso trasporta. Ci\u00f2 ha diminuito la capacit\u00e0 del fiume di erodere le rocce, e la domanda di acqua \u00e8 cos\u00ec grande che nella maggior parte degli anni il Colorado non raggiunge il suo delta nel Golfo di California.\nLa diga ha cambiato anche il carattere dell'acqua del fiume. Un tempo caldo e insieme fangoso, con soltanto il fondo in grado di alimentare i pesci, il fiume \u00e8 ora limpido e freddo e mantiene trote trapiantate. Ci\u00f2 a sua volta ha mutato gli schemi migratori delle aquile calve, che in precedenza erano solite attraversare il canyon dirette verso siti di pesca favorevoli a valle del fiume, ma che ora usano il fiume come loro sito stagionale di alimentazione.\nCirca 45 terremoti avvennero nel o vicino al Grand Canyon negli anni novanta. Di questi, cinque registrarono tra il 5,0 e il 6,0 sulla Scala Richter. Dozzine di faglie attraversano il canyon, di cui almeno parecchie attive negli ultimi 100 anni.\nIl gradiente fluviale del Colorado \u00e8 ancora abbastanza ripido da suggerire che il fiume potrebbe scavare ancora da 400 a 600\u00a0m, assumendo che nel futuro geologico non vi sia alcun sollevamento addizionale. Ci\u00f2 non tiene conto dell'impatto umano, che tenderebbe a rallentare il tasso di erosione."}
{"id": "1101328", "revid": "110157", "url": "https://it.wikipedia.org/wiki?curid=1101328", "title": "EMusic", "text": "eMusic \u00e8 un negozio di musica di internet che opera tramite iscrizione. Ha sede a New York ed \u00e8 di propriet\u00e0 di Dimensional Associates, LLC. Dal marzo 2007 \u00e8 il secondo pi\u00f9 grande negozio di musica in internet con oltre 300.000 iscritti."}
{"id": "1101331", "revid": "6923", "url": "https://it.wikipedia.org/wiki?curid=1101331", "title": "Shimmer (musica)", "text": "Lo shimmer \u00e8 un effetto per chitarra ottenuto inviando parte del segnale in una catena di effetti quali delay, pitch shifter, harmonizer e riverbero. Il risultato \u00e8 una sorta di pad di tastiere che fa da sottofondo alle note emesse dalla chitarra. Questa tecnica \u00e8 stata messa a punto dal chitarrista degli U2, The Edge, in collaborazione con il produttore Brian Eno, e si pu\u00f2 averne un esempio in brani come \"With or Without You\", \"Mothers of the Disappeared\", \"4th of July\" e City of Blinding Lights.\nUn pedale \"all-in-one\" che riproduce lo shimmer \u00e8 il Verbzilla, prodotto dalla Line 6 oppure il Blue Sky della Strymon. Un esempio software di riverbero shimmer \u00e8 invece prodotto dalla Valhalla."}
{"id": "1101334", "revid": "119655730", "url": "https://it.wikipedia.org/wiki?curid=1101334", "title": "Hard trance", "text": "L'hard trance \u00e8 un genere musicale nato in Germania nella primi anni 1990, e fu una delle prime forme di trance.\n\u00c8 uno dei pi\u00f9 famosi sottogeneri, caratterizzato da forti kick, con un suono secco e forte.\nNella techno, \u00e8 una delle pi\u00f9 famose forme stereotipate di musica dance elettronica ed \u00e8 messa molto in discussione nella cultura popolare per i suoi suoni molto forti. Ora \u00e8 molto pi\u00f9 comparata ad altre forme di musica trance e house, ha ancora fan in Giappone, Germania e altre zone d'Europa.\nCaratteristiche.\nIl \"sound\" della hard trance \u00e8 un derivato della trance classica, nel quale vengono accentuati i suoni pi\u00f9 acidi e pesanti. Il ritmo \u00e8 pi\u00f9 coinvolgente ed i suoni sintetizzati sono meno articolati, tuttavia il genere mantiene la natura prettamente melodica della madre. Il tipico \"effetto sottovuoto\" fu reso famoso dagli Human Resource nel loro album Dominator; in seguito questo effetto venne usato in maniera discontinua, lasciando quindi pieno spazio alle parti melodiche sintetizzate.\nEuropean Hard Trance.\nPer via di una differenza tecnica nei metodi di produzione, il termine Hard Trance ha assunto anche un connotato differente rispetto a quello originale. Oggi per Hard Trance si intende anche quel genere musicale meglio conosciuto come \"european hard trance\", contenente elementi pi\u00f9 \"dark\" del normale, e che condivide in buona parte le caratteristiche dell'hardstyle (come, ad esempio, il basso fuori tempo e le rullate molto veloci). Il tempo varia da 140 a 145 battute al minuto. Il brano \"The First Rebirth\" del duo Jones &amp; Stephenson fu uno dei primi brani hard trance della storia, anche se, per via della sua velocit\u00e0 superiore alla media, potrebbe sembrare a prima impressione hardcore."}
{"id": "1101335", "revid": "209456", "url": "https://it.wikipedia.org/wiki?curid=1101335", "title": "Geologia del Grand Canyon", "text": ""}
{"id": "1101336", "revid": "324090", "url": "https://it.wikipedia.org/wiki?curid=1101336", "title": "CCTV-4", "text": "CCTV-4 () \u00e8 il canale internazionale in cinese della rete televisiva cinese CCTV. \u00c8 uno dei tre canali cinesi dedicato al pubblico estero, gli altri due sono CCTV-9, CGTN-Espa\u00f1ol e CGTN-Fran\u00e7ais.\nQuesto canale trasmette vari contenuti, tra cui documentari, musica, notizie, film, sport e cartoni animati.\nL'emittente \u00e8 ricevibile in Europa via satellite attraverso la flotta Hotbird, sui 13\u00b0 Est."}
{"id": "1101337", "revid": "767487", "url": "https://it.wikipedia.org/wiki?curid=1101337", "title": "Banda Osiris", "text": "La Banda Osiris \u00e8 un gruppo musicale italiano fondato a Vercelli nel 1980 dai fratelli Gianluigi e Roberto Carlone, da Giancarlo Macr\u00ec e Mario Sgotto. Il nome \u00e8 un omaggio a Wanda Osiris.\nBiografia.\nSgotto abbandoner\u00e0 nel 1986, venendo sostituito dal toscano Sandro Berti.\nIl gruppo \u00e8 famoso, oltre che per la partecipazione al programma di Rai 3 \"Parla con me\" e al programma su Rai 1 \"Pista!\" anche per i suoi spettacoli teatrali, e per aver composto le sigle dei programmi di Rai Radio Due \"Caterpillar\" e \"Catersport\". Su Radio Rai hanno condotto \"Una finestra sul mondo della musica\" (1988) e \"Banda Osiris gran turismo\" (1992).\nNell'ottobre 2006 \u00e8 uscito il loro CD \"Banda.25\", a cui hanno partecipato Petra Magoni, Fiorello, Tiziano Scarpa, Riccardo Tesi, Monica Demurru, Stefano Bollani, Ska-J e Frankie hi-nrg mc.\nRiconoscimenti.\nCon la colonna sonora del film \"Primo amore\" di Matteo Garrone ricevono diversi premi e riconoscimenti:"}
{"id": "1101340", "revid": "123582835", "url": "https://it.wikipedia.org/wiki?curid=1101340", "title": "Lago di Canterno", "text": "Il lago di Canterno \u00e8 un lago di origine carsica che si trova nel cuore dei Monti Ernici e lambisce i comuni di Ferentino, Fiuggi, Fumone e Trivigliano.\nDescrizione.\nIl lago originariamente si riempiva quando l'inghiottitoio Pertuso, attraverso il quale le acque defluivano nel terreno, era ostruito da detriti; la crescente pressione dell'acqua provocava quindi la riapertura dell'inghiottitoio e il lago tornava a svuotarsi. Per tale motivo veniva definito da molti il 'lago fantasma', a causa dei suoi repentini mutamenti. La sua formazione \u00e8 fatta risalire ai primi anni dell'Ottocento, quando vennero inondati i campi coltivati presenti nel luogo. La sua instabilit\u00e0 portava a dei periodi di piena e periodi di secca, parziale o completa. Nel 1943 a seguito di una perlustrazione del Pertuso si scopr\u00ec il collegamento con una grotta sotterranea, una cavit\u00e0 carsica dove confluiva l'acqua nei periodi di secca. Tale ciclo naturale \u00e8 stato interrotto con la chiusura artificiale dell'inghiottitoio per la produzione di energia elettrica. Ad oggi si registrano, a causa del fenomeno carsico, piccoli mutamenti nel livello delle acque che \u00e8 possibile rilevare osservando l'alberello solitario. Quest'ultimo si trova a circa quaranta metri dalla costa, nei periodi di piena \u00e8 sommerso dall'acqua, mentre \u00e8 completamente visibile quando c'\u00e8 siccit\u00e0.\nIl lago non \u00e8 balneabile e il livello delle acque dipende molto dalla piovosit\u00e0 del periodo. La sua profondit\u00e0 \u00e8 compresa tra i 13 e i 25 metri ed ha una forma allungata.\nLa flora e la fauna del luogo sono molto ricche e varie. \nSono presenti Polygonum amphibium L., Herniaria incana Lam., Pulicaria vulgaris, Cyperus michelianus e molte altre specie vegetali erbacee molto rare, dovute alle particolari condizioni ambientali del luogo. A ridosso dei fossi naturali sono presenti giunchi, cannucce, ranuncoli acquatici. Sono presenti salici, pioppi, castagni, ginepri rossi, pini domestici, d'aleppo e marittimi. Le siepi presenti fungono da riparo per gli animali selvatici e per la deposizione delle uova dei volatili, queste sono presenti anche sugli isolotti presenti nel lago e sono in grado di resistere ai cambiamenti del livello dell'acqua, con fasi di immersione ed emersione. Ci\u00f2 avviene anche nella penisola presente nella parte orientale del lago.\nPer quanto riguarda la fauna sono presenti l'airone cenerino, l'airone bianco, la gallinella d'acqua, il germano reale e molti altri tra gli acquatici. Tra i rapaci il gufo, l'allocco, la poiana, il falco pecchiaiolo ecc., mentre per i mammiferi sono presenti in abbondanza la volpe, la faina, lo scoiattolo, l'istrice, la lepre, il riccio, il cinghiale ed innumerevoli roditori ed insettivori.\nArea protetta.\nNel 1997 sul gruppo del Monte Porciano La Monna \u00e8 stata istituita la Riserva naturale del Lago di Canterno, che si estende su 1.824 ettari nei comuni di Ferentino, Fiuggi, Fumone, Torre Cajetani e Trivigliano. La riserva, caratterizzata dalla zona umida costituita dal lago, \u00e8 gestita dall'Azienda Speciale Consortile Riserva Naturale Lago di Canterno."}
{"id": "1101346", "revid": "499531", "url": "https://it.wikipedia.org/wiki?curid=1101346", "title": "Santals", "text": "I Santals sono la pi\u00f9 grande comunit\u00e0 tribale dell'India, si trova negli stati occidentali del Bengala, Bihar, Jharkhand e Orissa. Vi \u00e8 anche una significativa minoranza Santals nel vicino Bangladesh.\nLingua.\nLa lingua santali fa parte del ceppo Austro-Asiatico, collegata al vietnamita e alla lingua Khmer.\nCultura.\nLa cultura di questo popolo ha attirato per decenni gli antropologi.\nIl primo tentativo di conoscere questa popolazione fu fatto dai missionari cristiani e in particolare dal norvegese Paul Olaf Bodding.\nLa loro cultura \u00e8 stata influenza da quella indiana e da quella occidentale ma le musiche e le danze tradizionale sono rimaste intatte.\nIniziano ad avere una forma scritta dal ventesimo secolo e un alfabeto misto di caratteri indiani e latini."}
{"id": "1101351", "revid": "53508", "url": "https://it.wikipedia.org/wiki?curid=1101351", "title": "Cultura Paracas", "text": "La cultura Paracas fu un'importante societ\u00e0 andina tra il 700 a.C. e il 200 d.C. che si svilupp\u00f2 nella penisola di Paracas, situata in quello che oggi \u00e8 il distretto di Paracas della provincia di Pisco nella regione Ica, in Per\u00f9.\nLa maggior parte delle informazioni sulla vita dei Paracas proviene dagli scavi della necropoli di Paracas, per primo esplorata dall'archeologo peruviano Julio Tello negli anni '20 del XX secolo.\nLa cultura Paracas \u00e8 nota per gli straordinari e variopinti tessuti ricamati di lana e cotone. Furono trovati per la prima volta nella necropoli scoperta Julio Tello che conteneva 420 corpi mummificati e avvolti in tessuti ricamati del 200-300 a.C.\nDi questa civilt\u00e0 si sa molto poco, anche a causa del fatto che non vengono mai menzionati nelle cronache incaiche: ad esempio non se ne conosce nemmeno l'endoetnonimo (cio\u00e8 il nome con cui una certa popolazione definisce s\u00e9 stessa). La cultura Paracas era diffusa in una zona desertica e vicina al mare. I reperti che ci sono pervenuti provengono soprattutto dalle caverne e dalle profonde stanze sotterranee usate come necropoli. Per mummificare i corpi dei defunti venivano usate le sabbie naturali del deserto. La pi\u00f9 ammirevole produzione artistica di questo popolo \u00e8 costituita dai prodotti tessili, considerati tra i migliori mai realizzati a telaio: i corpi rinvenuti erano avvolti in scialli, turbanti e vesti di eccellente fattura e riccamente decorati con ricami policromi. La variet\u00e0 e la qualit\u00e0 dei reperti denotano una grande maestria dell'arte tessile che doveva essere estremamente sviluppata: erano note diverse tecniche di tessitura e soprattutto di tintura, al punto che si possono distinguere fibre colorate di 190 tonalit\u00e0 differenti. Nelle tombe sono stati rinvenuti anche dei lama mummificati, appartenenti a variet\u00e0 talmente antiche da presentare ancora cinque dita anzich\u00e9 due.\nScoperta.\nLa cultura Paracas fu scoperta dall'archeologo peruviano Julio C\u00e9sar Tello nell'estate del 1925 di fronte alla baia di Paracas al sud di Pisco. In seguito Tello install\u00f2 un campo archeologico nella zona. La gran parte dei reperti fu ritrovata in necropoli o siti tumulari nelle dirette vicinanze degli scavi."}
{"id": "1101357", "revid": "767487", "url": "https://it.wikipedia.org/wiki?curid=1101357", "title": "Pisco", "text": "Pisco \u00e8 una citt\u00e0 del Per\u00f9 centro-meridionale, capoluogo dell'omonimo distretto e provincia della regione di Ica in Per\u00f9.\nFondata nel 1640, si chiam\u00f2 inizialmente San Gall\u00e1n, e quindi Magdalena de Pisco.\nImportante centro vitivinicolo, \u00e8 stato severamente danneggiato dal terremoto del 15 agosto 2007.\n\u00c8 anche un centro turistico di un certo rilievo, grazie al patrimonio naturalistico rappresentato dall'Arcipelago delle Islas Ballestas, situate nella Riserva nazionale di Paracas e raggiungibili con poche miglia di navigazione dal porto di Pisco.\nLa cittadina d\u00e0 il nome anche al liquore nazionale peruviano, che sarebbe nato in questa zona, nel dipartimento di Ica, nonostante i Cileni rivendichino a loro volta la paternit\u00e0 del liquore, affermando che la parola pisco non sarebbe di denominazione di origine protetta ma piuttosto una voce generica (come il vino o la birra).\nL'ospedale pi\u00f9 celebre della citt\u00e0 \u00e8 il San Juan de Dios."}
{"id": "1101359", "revid": "122886487", "url": "https://it.wikipedia.org/wiki?curid=1101359", "title": "Nestore (fiume)", "text": "Il Nest\u00f2re (\"pr. Nest\u00f2re; N\u00ecst\u00f2re in dialetto marscianese\") \u00e8 un fiume dell'Umbria, affluente in destra idrografica del Tevere. Con una lunghezza di circa 42 chilometri ed un bacino idrografico di \u00e8, dopo il Paglia, il maggior tributario in destra idrografica. Nasce a 559 m s. l.m. nel comune di Monteleone d'Orvieto, in provincia di Terni. Bagna poi i comuni di Citt\u00e0 della Pieve, Panicale, Piegaro, Perugia e Marsciano, in provincia di Perugia. Si getta nel Tevere in localit\u00e0 Ammeto, nel comune di Marsciano, a 184 m s. l.m.\nOrigini del nome.\nIl nome del fiume deriva da Nestore, re di Pilo, figura della mitologia greca. Secondo la tradizione il re acheo avrebbe fatto un bagno nel fiume umbro.\nStoria.\nLungo le sue sponde sono stati rinvenuti oggetti e resti appartenenti al Neolitico. Il corso del Nestore \u00e8 risultato di grande importanza durante il VI secolo, per il Corridoio Bizantino, una rotta di pellegrinaggio. Decisivo il ruolo del fiume durante le lotte tra i comuni di Perugia e Todi tra XII E XIII secolo. Durante la seconda guerra mondiale lungo il suo corso furono sganciate mine anti-uomo dalle forze dell'asse (tra 1943 e il 1945), per impedire l'avanzata degli Alleati e delle forze partigiane. Durante il Secondo Novecento la presenza del fiume \u00e8 stata importante per lo sviluppo agricolo ed industriale.\nUno storico perugino del 1638 ne descrive il percorso: \nIl corso del Nestore si sviluppa nel settore centro-occidentale della regione. Circa sei chilometri a valle della sorgente entra per due chilometri nel comune di Citt\u00e0 della Pieve. Successivamente si addentra nel territorio comunale di Panicale dove riceve da destra il torrente Rigalto e da sinistra il fosso Ierna. Dopo aver ricevuto decine di fossi entra nel comune di Piegaro dove \u00e8 collegato artificialmente al Lago di Pietrafitta. Dopo aver lambito Tavernelle entra nel comune di Perugia e a Mugnano riceve da sinistra il Cestola. Prosegue il suo corso verso il comune di Marsciano. Dopo aver superato Castiglione della Valle riceve, a Pieve Caina, da sinistra il torrente Caina, suo maggior affluente. Poco oltre Mercatello riceve da sinistra il torrente Genna e da destra il Rigo. Dopo aver lambito Compignano e Morcella riceve da sinistra il Fosso del Patollo e il Fosso di Sant'Andrea, e da destra il Fersinone e il Calvana. \nProcede quindi verso Marsciano dividendo la cittadina in due e dopo averla attraversata riceve il Fossatone da destra. Riceve altri piccoli rivoli d'acqua e si getta nel Tevere.\nAffluenti.\nLa portata abbastanza consistente \u00e8 dovuta proprio alla presenza di numerosi tributari rilevanti. In totale il Nestore conta l'apporto di ben 27 affluenti, 12 da destra e 15 da sinistra.\nIn sinistra idrografica i quattro di maggior importanza sono:\nIn destra idrografica i quattro di maggior importanza sono:\nAltri tributari di rilievo sono: \"F.so delle Lame, F.so dei Pagani, F.so del Conte, F.so Nestorello, F.so Romignano, Fosso di San Pietro, Fosso del Patollo, F.so delle Fornaci, F.so Ierna, S. Margherita e Fosso di Sant'Andrea\".\nFlora e fauna.\nLa flora \u00e8 costituita principalmente da:\nLa fauna che si presenta lungo il fiume \u00e8 costituita principalmente da:\nFauna Ittica.\nLa fauna ittica del fiume Nestore comprende le seguenti specie: \"(in corsivo quelle scomparse o quasi assenti).\"\nPortata.\nRegime idraulico.\nLa portata media annua \u00e8 variabile in base alle stagioni, e si attesta intorno ad 8 m\u00b3/s (8000 litri); un dato considerevole data la lunghezza esigua del fiume. Circa il 60% di questa \u00e8 concentrato per\u00f2 tra i mesi di novembre e gennaio. \u00c8 da sottolineare quindi, il regime torrentizio del Nestore, tipico dei tributari provenienti dalla sponda destra del Tevere. In autunno-inverno si tiene facilmente sopra ai 20 m\u00b3/s di media; Tra i mesi tardo primaverili ed estivi conta soltanto l'apporto dei torrenti Caina e Genna, dato che quasi la totalit\u00e0 dei restanti affluenti risulta in secca. Questi due affluenti di sinistra sono ricchi per\u00f2 di acque reflue, e invece il Fersinone ed il Calvana, da destra, presentano un ambiente pressoch\u00e9 incontaminato. \nPortata media mensile.\n\"Dati portata Fiume Nestore.\"\nAlluvioni.\nDurante le piene ordinarie il Nestore presso Marsciano porta da 200 a 300 m\u00b3/s. In casi eccezionali la portata raggiunge i 600/700 m\u00b3/s (come nel 1896 e nel 1937). Straordinario l'evento del 2012, ben al di sopra di qualsiasi altro evento precedente.\nDal 1866, anno di annessione dell'Umbria al Regno d'Italia, si registrano sette piene significative:\nGalleria d'immagini.\nImmagini del fiume; sotto ad ognuna specificata la localit\u00e0 (o l'evento).\nPonti.\nIl Nestore \u00e8 attraversato da undici ponti:\nAltri progetti.\nDal 2009 \u00e8 stato istituito un percorso verde nel comune di Marsciano, detto anche \"Anello del Nestore\" che si trova in prossimit\u00e0 delle localit\u00e0 di Mercatello, Pieve Caina, Castiglione della Valle e Sant'Apollinare. Con un percorso lungo 13 chilometri, pu\u00f2 essere praticato a piedi od in Montain Bike."}
{"id": "1101361", "revid": "371529", "url": "https://it.wikipedia.org/wiki?curid=1101361", "title": "Blood Money (Tom Waits)", "text": "Blood Money \u00e8 il quattordicesimo album in studio del cantautore statunitense Tom Waits.\nTracce.\nTutte le canzoni sono state scritte da Tom Waits e Kathleen Brennan."}
{"id": "1101362", "revid": "729019", "url": "https://it.wikipedia.org/wiki?curid=1101362", "title": "Nicobare", "text": "Le Isole Nicob\u00e0re sono un arcipelago dell'oceano indiano orientale, situate a sud-est del subcontinente indiano, 150 km a sud delle isole Andamane con le quali formano il Territorio indiano delle Andamane e Nicobare.\nGeografia.\nA 1.300 km a sud-est dalle coste del Bengala e a 189 km a nord di Sumatra, le Nicobare, per complessivi 1.841 km\u00b2 sono un distretto dell'India. Le Nicobare, assieme al vicino distretto delle Isole Andamane costituisce un Territorio dell'Unione indiana di complessivi 8.249 km\u00b2.\nTra il Canale dei Dieci Gradi e il Gran Canale a sud, le Nicobare si sviluppano nel Mare delle Andamane secondo una catena che si svolge da nord a sud/sud-est.\nLe 22 isole si possono dividere in 3 gruppi:\nGruppo settentrionale:\nGruppo centrale:\nGruppo meridionale:\nStoria.\nI primi coloni della compagnia danese delle Indie Orientali (in lingua danese: \"Asiatiske Kompagni af den Dansk \u00d8stindien\") giunsero sulle isole Nicobare il 12 dicembre 1755. Il 1\u00ba gennaio 1756, le Isole Nicobare divennero una colonia danese, inizialmente con il nome di Nuova Danimarca, e dal dicembre 1756 con quello di Isole Federico (\"Frederiks\u00f8erne\"). Negli anni 1754\u20131756 vennero amministrate da Tranquebar, nell'India danese continentale. Le isole vennero ripetutamente abbandonate per via delle epidemie di malaria dal 14 aprile 1759 al 19 agosto 1768, dal 1787 al 1807/09, dal 1814 al 1831, dal 1830 al 1834 e infine dal 1848.\nTra il 1\u00ba giugno 1778 e il 1783 l'Austria, ritenendo erroneamente che la Danimarca avesse rinunciato al possesso delle Isole Nicobare, avvi\u00f2 un tentativo di colonizzazione, rinominandole Isole Teresa.\nIl Regno d'Italia tent\u00f2 di acquistare le Isole Nicobare dalla Danimarca tra il 1864 e il 1865. Il ministro italiano per l'agricoltura e il commercio Luigi Torelli inizi\u00f2 una negoziazione che sembr\u00f2 inizialmente promettente, ma che fall\u00ec per via della fine prematura del secondo governo La Marmora, del quale Torelli faceva parte. Le negoziazioni furono cos\u00ec interrotte e mai pi\u00f9 riprese.\nIl possesso danese del territorio termin\u00f2 formalmente il 16 ottobre 1868, quando la Danimarca vendette i diritti di possesso delle Isole Nicobare alla Gran Bretagna, che le annesse all'India britannica nel 1869.\nNel 1872 le isole Andamane e Nicobare vennero riunite in un unico comando di polizia a Port Blair.\nLe isole Nicobare sono state pesantemente investite dallo tsunami del 2004: l'arcipelago, situato in prossimit\u00e0 dell'epicentro del terremoto, \u00e8 stato raggiunto, dopo circa 30 minuti dall'evento tellurico, da onde alte oltre 15 m, che hanno sommerso intere regioni, causando migliaia di vittime e grossi danni, in particolare sulle isole di Katchall, Car Nicobar e Gran Nicobar; a seguito dei fenomeni di subsidenza del terreno, ampie aree costiere sono rimaste sommerse dalle acque anche dopo il ritiro delle onde. L'evento ha avuto un grosso impatto sull'equilibrio dell'ecosistema ed in particolare sulle mangrovie, sommerse per oltre il 97% della loro superficie.\nAmministrazione.\nLa capitale delle Isole Andamane e Nicobare \u00e8 Port Blair nell'isola di Andaman Meridionale."}
{"id": "1101365", "revid": "287204", "url": "https://it.wikipedia.org/wiki?curid=1101365", "title": "Punto Indira", "text": "Il punto Indira o Indira Point (conosciuto in precedenza come Pygmalion Point e anche per un breve periodo India Point) \u00e8 situato sull'isola di Gran Nicobar nelle isole Nicobare, nell'Oceano Indiano orientale, e rappresenta il punto pi\u00f9 a sud di terra nel territorio indiano. \u00c8 stato chiamato cos\u00ec in onore di Indira Gandhi.\n\u00c8 contrassegnato dalla presenza di un faro alto 37\u00a0m, con un raggio di azione di circa 16 miglia nautiche, che \u00e8 un importante punto di riferimento per le rotte commerciali che attraversano lo stretto di Malacca.\nIn seguito allo tsunami del 2004, che colp\u00ec pesantemente le isole Nicobare, e ai fenomeni di subsidenza che ne derivarono, la base del faro fu parzialmente sommersa dalle acque."}
{"id": "1101366", "revid": "125647737", "url": "https://it.wikipedia.org/wiki?curid=1101366", "title": "Black Widow Records", "text": "La Black Widow Records \u00e8 una casa discografica italiana, fondata a Genova da Massimo Gasperini nel 1990. Il nome \u00e8 un omaggio all'omonima band di rock progressivo.\nL'etichetta \u00e8 conosciuta nell'underground per aver rispolverato artisti e gruppi misconosciuti dell'ambiente progressive, psichedelico, heavy metal, hard rock e sperimentale degli anni settanta. Dopo un inizio come negozio di dischi usati e da collezione cominci\u00f2 a pubblicare produzioni proprie, comprendenti sia nuove uscite di band contemporanee che la pubblicazione di opere musicali, rimaste del tutto inedite o molto rare, degli anni passati.\nLa produzione discografica.\nLe produzioni dell'etichetta ligure hanno spesso interessato un contesto progressive rock, fra cui si possono citare realt\u00e0 importanti come \nDelirium, Latte e Miele, Jacula e Antonius Rex, il Tempio delle Clessidre, Il Cerchio d'Oro, Sophya Baccini, i Malombra e la Universal Totem Orchestra.\nLa prima uscita targata Black Widow \u00e8 stata l'album di debutto omonimo dei Crystal Phoenix, \"one woman band\" piemontese a met\u00e0 tra rock progressivo, folk, epic metal, doom ed heavy metal classico, ristampato in quanto di difficile reperibilit\u00e0, seguito immediatamente dalla prima produzione propria: l'esordio omonimo dei genovesi Malombra. Da allora nel catalogo sono comparse altre produzioni heavy &amp; doom metal, come Pentagram, L'Impero delle Ombre, Abysmal Grief, Bedemon, sinfoniche (Dunwich), la psichedelia dei californiani Spirits Burning e il folk di Gian Castello. \nNell'autunno del 2011 l'etichetta genovese ha pubblicato un vecchio album italiano inedito, registrato dai toscani Spettri nel 1971 ma mai pubblicato in precedenza. Successivamente alla sua pubblicazione, la band \u00e8 rientrata in attivit\u00e0, producendo nuovo materiale per conto della stessa Black Widow, fino alla morte di Vincenzo Ponticiello, sopraggiunta a causa del covid-19. Qualcosa di simile era avvenuto qualche anno prima anche con gli americani Bedemon che, ormai sciolti da decenni e avendo sub\u00ecto, nel 2002, la scomparsa del chitarrista originario, si riformarono durante gli anni 2000 e, dopo la pubblicazione da parte della Black Widow della raccolta , contenente brani registrati negli anni '70 (ma del tutto inediti), registrarono e pubblicarono poi il loro primo album nel 2012.\nLa Black Widow distribuisce in esclusiva le uscite della Blood Rock Records, piccola casa discografica genovese."}
{"id": "1101371", "revid": "2186696", "url": "https://it.wikipedia.org/wiki?curid=1101371", "title": "Il gioco continua", "text": "Il gioco continua \u00e8 un EP di Edoardo Bennato pubblicato nel 1988.\nIl disco.\nFu pubblicato nel 1988, sulla scia del precedente doppio \"Edoardo live\". Il disco contiene alcuni pezzi gi\u00e0 editi appositamente ri-arrangiati pi\u00f9 due cover di pezzi esteri una delle quali \u00e8 la title track, versione italiana del classico di Joe South del 1969, \"Games people play\", che aveva gi\u00e0 conosciuto una cover italiana dal titolo \"Avevo una bambola\". Tutto fa pensare a un lavoro nato per soddisfare le pressanti richieste della casa discografica Virgin Dischi pi\u00f9 che le urgenze creative di Bennato: il testo de \"Il gioco continua\" infatti descrive come un artista sia continuamente vessato dalle case discografiche, che per aumentare i guadagni, chiedono di pubblicare nuovi dischi, sottraendo tempo libero da dedicare alla propria amata. Da \"Il gioco continua\" e da \"Napule Napule\" vengono tratti due video che ottengono un discreto successo.&lt;br&gt;\n\"Una ragazza\" e \"Cinque secoli fa\" sono nuove versioni di brani gi\u00e0 comparsi rispettivamente negli album \"\u00c8 arrivato un bastimento\" e \"Kaiwanna\"; in particolare, \"Cinque secoli fa\" presenta alcune modifiche nel testo. \"Chiss\u00e0 chiss\u00e0\" \u00e8 l'inedita versione di studio di un brano che Bennato gi\u00e0 eseguiva nella tourn\u00e9e del 1987, pubblicandolo quindi nel doppio \"Edoardo live\". La traccia conclusiva \u00e8 una ripresa della title-track."}
{"id": "1101373", "revid": "88740", "url": "https://it.wikipedia.org/wiki?curid=1101373", "title": "Cholanaikkan", "text": "I Cholanaikkans sono una delle pi\u00f9 primitive trib\u00f9 del sud dell'India, con 360 unit\u00e0 nel 1991.\nFanno parte delle comunit\u00e0 indigene dello stato di Kerala.\nSono una delle ultime trib\u00f9 di cacciatori dell'India e vivono nel Silent Valley National Park (Parco Nazionale della Vallata Silente).\nLa scoperta della trib\u00f9, negli anni sessanta, ne ha determinato rapidamente un'alterazione nello stile di vita.\nParlano la lingua Cholanaikkan, ma la met\u00e0 di loro ha anche una conoscenza di base del Malayalam. Attualmente solo alcuni di loro vivono come cacciatori."}
{"id": "1101374", "revid": "1543377", "url": "https://it.wikipedia.org/wiki?curid=1101374", "title": "Dacia Logan", "text": "La Dacia Logan \u00e8 una autovettura berlina a 3 volumi prodotta a partire dall'autunno del 2004 dalla casa automobilistica rumena Dacia; dal 2012 ne \u00e8 in vendita la seconda serie.\nIl contesto.\nLa sua uscita ha suscitato scalpore, in quanto essa \u00e8 forse la prima vera auto low cost europea. A differenza di altre concorrenti dal prezzo bassissimo, la Logan \u00e8 l'unica ad essere un nuovo progetto, e non un'auto destinata a paesi in via di sviluppo riciclata, come la Volkswagen Fox, nonch\u00e9 l'unica disponibile pure in versione con carrozzeria station wagon (denominata \"Logan MCV\").\nLe serie.\nPrima serie (2004-2012).\nInizialmente concepita per costare 5000 \u20ac, ha mantenuto tale prezzo solo nella madre patria Romania, mentre nell'Europa occidentale aveva un prezzo di partenza sul modello base di poco superiore ai 7500\u00a0\u20ac, senza rinunciare ad ABS e doppio airbag. Al momento del suo lancio \u00e8 stata oggetto di forti critiche da parte di una nota rivista tedesca (Der Spiegel), che per dimostrare che, secondo loro, con 7500\u00a0\u20ac era meglio acquistare una Volkswagen Golf di seconda mano, riprese un test dell'alce truccato, facendo volutamente ribaltare la macchina rumena. Tuttavia in seguito all'intervento di una nota rivista italiana i tedeschi ritrattarono, mostrando che il test era avvenuto installando una ruota di scorta di dimensione diversa dalle altre, ed un altro pneumatico volutamente sgonfio. In seguito a tale spiacevole evento la casa madre Renault decise di equipaggiare tutte le Logan destinate al mercato occidentale con pneumatici prodotti in occidente e non in Romania, a scanso di ulteriori equivoci.\nLe polemiche per\u00f2 continuano, in seguito alla notizia di un richiamo di alcuni esemplari di Logan prodotti nel 2007 per presunta possibilit\u00e0 di ruggine, causata dalla modalit\u00e0 di assemblaggio utilizzata negli stabilimenti rumeni e russi, dove un'imperfetta unione delle varie parti dei lamierati avrebbe favorito infiltrazioni d'acqua, che avrebbe poi causato la ruggine.\nSotto il punto di vista della sicurezza automobilistica \u00e8 stata sottoposta ai crash test dell'Euro NCAP nel 2005 ottenendo il risultato di 3 stelle.\nIl segreto della Logan sta non solo nell'utilizzo di fabbriche situate in paesi dove costa poco la manodopera (che comunque \u00e8 una strategia utilizzata da molti marchi non \"low cost\"), ma anche in una progettazione computerizzata che ha permesso di realizzare molti meno prototipi, con un considerevole risparmio. La vettura ha poi ereditato una svariata parte di componenti gi\u00e0 progettati (e collaudati) per le cugine Renault Clio e M\u00e9gane, tra cui l'intera meccanica.\nOltre che nella storica fabbrica del marchio rumeno a Pite\u0219ti, la Logan viene costruita anche in Brasile, Marocco, Russia e Colombia.\nIn America latina \u00e8 venduta col marchio Renault come modello d'ingresso.\nDalla Logan \u00e8 stata derivata in gran parte la Dacia Sandero, che consiste sostanzialmente in una versione a 2 volumi della Logan.\nNel 2008 sulla Logan \u00e8 stato effettuato un restyling, che interessa principalmente il frontale, con nuova mascherina e nuovi gruppi ottici (tutti stilisticamente ripresi dalla Sandero), e in misura minore gli interni (nuovi optional).\nNel marzo 2009 sono state anche introdotte due versioni commerciali della Logan: una versione pick-up e una versione furgonetta, denominata \"Logan Furgovan\", che consiste in una Logan MCV senza sedili posteriori e con finestrini posteriori lastrati e serratura per ogni porta. Contemporaneamente la versione berlina quattro porte viene tolta dal mercato italiano.\nLe motorizzazioni, di origine Renault, sono fin dall'inizio due, una a benzina e una diesel: un 1.6 MPI da 90\u00a0CV ed un 1.5 dCi da 68\u00a0CV. L'ABS e il servosterzo sono di serie, mentre tra le opzioni ci sono l'airbag passeggero, il climatizzatore manuale, la radio con lettore CD e la vernice metallizzata. La garanzia \u00e8 di 3 anni o 100.000\u00a0km. \nSeconda serie (dal 2012).\nIn occasione del salone dell'automobile di Parigi del 2012 ne \u00e8 stata presentata la nuova serie inizialmente disponibile solo in versione berlina; l'anno successivo \u00e8 stata presentata la versione familiare ed entrambe condividono parte dei componenti con la contemporanea Dacia Sandero. La nuova versione \"MCV\" perde in parte le caratteristiche della versione precedente: la carrozzeria \u00e8 pi\u00f9 bassa che in passato, perdendo la somiglianza con le monovolume e non \u00e8 pi\u00f9 disponibile la versione a 7 posti.\nDal catalogo della nuova versione spariscono anche le versioni furgonate e pick-up sostituite da altri modelli della casa.\n\u00c8 disponibile con tre livelli di allestimento e con propulsori di varie cilindrate e tipi di alimentazione. Viene prodotta sia in Romania che in Marocco.\nNel 2014 la versione familiare \u00e8 stata nuovamente sottoposta ai crash test Euro NCAP, ottenendo anche in questo caso il risultato di 3 stelle.\nNel 2015 la casa costruttrice ha dichiarato di aver raggiunto la produzione totale di 1.500.000 esemplari."}
{"id": "1101375", "revid": "120464112", "url": "https://it.wikipedia.org/wiki?curid=1101375", "title": "Lingua attivo-stativa", "text": "In linguistica si parla di lingua attivo-stativa, o pi\u00f9 brevemente di lingua attiva, se l'argomento di un verbo intransitivo pu\u00f2 essere a volte marcato come l'agente di un verbo transitivo (ossia come il soggetto in italiano) e a volte come un complemento oggetto. In breve, il caso dell'argomento di un verbo intransitivo (spesso indicato con \"S\") varia in base a criteri linguospecifici. Questi criteri tendono a dipendere dall'intensit\u00e0 con cui l'azione pu\u00f2 essere controllata dal soggetto.\nSi pu\u00f2 definire una suddivisione in due gruppi di lingue attive-stative:\nSe il linguaggio presenta un sistema di casi morfologici, allora il soggetto di un verbo transitivo \u00e8 contrassegnato col caso agentivo e il complemento oggetto col caso pazientivo, mentre l'argomento di un verbo intransitivo pu\u00f2 essere indicato a seconda dei casi con l'uno o con l'altro.\nI linguaggi che non utilizzano le declinazioni possono indicare il caso con un particolare ordine delle parole, usando per esempio apposizioni. Per esempio l'agente pu\u00f2 seguire il verbo e il paziente pu\u00f2 precederlo.\nPer lo pi\u00f9, ad essere contrassegnato in qualche modo tende ad essere l'argomento agentivo, mentre il pazientivo tende a non esserlo. Se un caso non \u00e8 contrassegnato da una flessione morfologica, tende ad essere un pazientivo."}
{"id": "1101376", "revid": "110157", "url": "https://it.wikipedia.org/wiki?curid=1101376", "title": "Distretto di Guntur", "text": "Guntur \u00e8 un distretto dell'India di 4.465.144 abitanti, che ha come capoluogo Guntur e fa parte dello stato di Andhra Pradesh, nel sud dell'India. A Guntur si trova una delle pi\u00f9 grandi universit\u00e0 dell'India, l'Acharya Nagarjuna University."}
{"id": "1101377", "revid": "17654", "url": "https://it.wikipedia.org/wiki?curid=1101377", "title": "Renault Logan", "text": ""}
{"id": "1101380", "revid": "1718925", "url": "https://it.wikipedia.org/wiki?curid=1101380", "title": "Baby talk", "text": "Il termine baby talk (detto anche \"motherese\" in inglese, in italiano: maternese o madrese) indica la variet\u00e0 linguistica usata dagli adulti nel rivolgersi ai bambini piccoli.\n\u00c8 caratterizzato essenzialmente da due componenti di base:\nNon \u00e8 dimostrato, tuttavia, che la semplificazione ad opera degli adulti sostenga e faciliti il processo di acquisizione del linguaggio. Lo stesso fenomeno del maternese, peraltro, non \u00e8 universalmente riscontrabile in tutte le culture.\nLa dizione \"baby talk\" pu\u00f2 dare adito a equivoci, per cui va specificato che con questo termine si indica soltanto la variet\u00e0 linguistica adottata dalle persone pi\u00f9 grandi che parlano ai bambini in tenera et\u00e0, e non quella parlata dai bimbi agli adulti (a dispetto di eventuali fenomeni di imitazione da parte del beb\u00e8, che restano comunque secondari).\nDescrizione.\nA livello pi\u00f9 specifico, le componenti del \"baby talk\" possono essere cos\u00ec classificate:\nPer quanto riguarda il primo punto, va detto che uno dei caratteri fondamentali del \"baby talk\" consiste nella chiarissima articolazione, che ha lo scopo di rendere riconoscibili al bambino le singole unit\u00e0 distintive dell'enunciato. \n\u00c8 chiaro che l'enunciato \u00e8 semplificato anche dal punto di vista del lessico (poche parole semplici) e della sintassi (stile olofrastico, cio\u00e8 enunciati resi con singole parole). Parole come \"pap\u00e0, mamma, nanna, pappa, pip\u00ec, pop\u00f2\" ecc. indicano l'attitudine ad usare un linguaggio foneticamente semplice e ricco di ripetizioni sillabiche. \nL'enunciato pu\u00f2 essere rafforzato da una forte componente cinesica: si pensi ad esempio agli atti mimico-gestuali da parte del parlante (spesso la madre). A proposito di questo punto, l'altezza dei suoni pu\u00f2 risultare superiore a quella riscontrabile nella lingua standard; vengono messi in risalto elementi prosodici come l'intonazione della frase.\nVoci correlate.\n "}
{"id": "1101393", "revid": "399", "url": "https://it.wikipedia.org/wiki?curid=1101393", "title": "Gente di mare (serie televisiva)", "text": "Gente di mare \u00e8 una serie televisiva italiana andata in onda dal 2005 al 2007, formata da due stagioni.\nPrima stagione.\nLa prima stagione, trasmessa divisa in dodici serate, \u00e8 andata in onda su Rai 1 in prima serata dal 4 dicembre 2005 al 23 gennaio 2006.\nLe riprese sono iniziate il 30 agosto 2004 e ultimate il 29 luglio 2005 e per le varie scene d'azione sono stati utilizzati i mezzi marittimi ed aerei della Guardia Costiera, impiegati 190 attori, 1950 comparse e 230 imbarcazioni.\nSeconda stagione.\nDopo il successo della prima stagione, nel 2007 viene trasmessa sempre in prima serata la seconda stagione, con due episodi da 50 minuti a settimana, tranne per la quinta serata, durante la quale sono andati in onda tre episodi. Le riprese sono iniziate il 6 novembre 2006 e terminate il 7 luglio 2007 mentre le puntate sono state trasmesse in prima visione TV dal 17 settembre al 20 novembre del 2007 su in prima serata su Rai 1.\n30 gli attori principali; 230 gli attori \"secondari\"; pi\u00f9 di 100 le presenze di stunt, impiegati in scene d'azione particolarmente pericolose; 1.504 i generici; pi\u00f9 di 100 le imbarcazioni navi, yacht, barche a vela, pescherecci, motoscafi, gozzi e gommoni utilizzate durante le riprese; e infine aerei, elicotteri, motovedette e ogni tipo di natante in dotazione alla Guardia Costiera, compreso un pattugliatore di 52 metri.\nTrama.\nNell'episodio numero 1, una voce fuori campo annuncia che la narrazione riprende 6 mesi dopo la conclusione della prima stagione.\nFervono i preparativi per il matrimonio tra Angelo Sammarco e Margherita Scan\u00f2. Sammarco fa venire a Tropea il suo migliore amico, il pari grado Salvatore Terrasini, perch\u00e9 sia il suo testimone di nozze. I tre sono sereni, ma il ritrovamento del relitto di una nave sulla spiaggia di Tropea sconvolge la situazione di equilibrio. Angelo e Margherita indagano, ma il segreto che si cela dietro quel relitto \u00e8 talmente grande che quando Margherita riesce a scoprire qualcosa, viene brutalmente assassinata, proprio pochi minuti dopo la celebrazione delle nozze con Angelo.Quest'ultimo \u00e8 sconvolto, e vuole a tutti i costi fare luce sull'efferato omicidio di sua moglie, e per farlo decide di lasciare il circomare. I suoi uomini, che ne hanno sempre apprezzato l'onest\u00e0 e la lealt\u00e0, sono molto dispiaciuti, ma comprendono la sua decisione. A sostituire Angelo sar\u00e0 proprio Salvatore, che si trover\u00e0 ad affrontare casi molto difficili in una realt\u00e0 a lui nuova.\nI fratelli Sofia e Tony Amitrano, nonostante la morte del padre Carmine, continuano nell'attivit\u00e0 mafiosa, tenendo all'oscuro di tutto la madre Viviana. I due vorrebbero estromettere dai loro affari il boss Tommaso Nicotera, detenuto, ma quest'ultimo non ha alcuna intenzione di farsi sottomettere dai figli di Carmine Amitrano, che era stato suo inseparabile socio e amico. Nonostante questo, il rischio che scoppi una faida tra le due cosche \u00e8 molto alto.\nCritiche.\nDurante le riprese di \"Gente di mare 2\", iniziate il 6 novembre del 2006 e terminate il 7 luglio del 2007, vi sono state delle polemiche riguardo alla prematura uscita di scena di Lorenzo Crespi. Il suo personaggio, infatti, Angelo Sammarco, che era stato l'apprezzato protagonista dell'intera prima stagione, esce di scena nella settima puntata, assassinato dalla 'ndrangheta. Crespi afferm\u00f2 che la decisione di abbandonare la serie era dovuta a delle minacce anonime ricevute sul set; la produzione, invece, replic\u00f2 sostenendo che l'attore non aveva tenuto un comportamento professionale durante la lavorazione. Nell'ottava puntata entra in scena il nuovo protagonista, Fabio Fulco, che interpreta Davide Ruggeri, anch'egli ufficiale della Guardia Costiera.\nAll'estero.\nLa serie televisiva \u00e8 stata trasmessa anche nei seguenti paesi in ordine alfabetico:\nMezzi impiegati dall'Arma dei carabinieri nella 1\u00aa e 2\u00aa stagione.\nNavali.\nMotovedetta d'altura CC 812\nProduzione.\nLe due stagioni hanno in comune la location principale, Tropea, citt\u00e0 marittima della Calabria, e l'argomento centrale, quello della Guardia Costiera e dei Carabinieri che lottano quotidianamente contro la 'ndrangheta. La serie \u00e8 girata in alta definizione. Questa serie \u00e8 stata realizzata in collaborazione con la Guardia Costiera e con la Regione Calabria. Sono presenti vari generi: azione, giallo, drammatico, avventura. Il titolo della seconda stagione \u00e8 \"Gente di mare 2\". Lo spin-off di questa serie \u00e8 \"L'isola\", regia di Alberto Negrin."}
{"id": "1101394", "revid": "33689", "url": "https://it.wikipedia.org/wiki?curid=1101394", "title": "Visuale isometrica", "text": ""}
{"id": "1101396", "revid": "2186696", "url": "https://it.wikipedia.org/wiki?curid=1101396", "title": "Le ragazze fanno grandi sogni", "text": "Le ragazze fanno grandi sogni \u00e8 il 15\u00ba album in studio del cantautore italiano Edoardo Bennato, pubblicato nel 1995 come primo disco per l'etichetta discografica EMI Italiana e distribuito dalla Edizioni musicali Cinquantacinque. \u00c8 stato inciso anche su disco in vinile a 33 giri in tiratura limitata numerata di 1700 esemplari.\nDescrizione.\nIn seguito alla morte della sua compagna per incidente stradale, ed a quella della madre Adele pochi mesi dopo, Bennato, con l'aiuto degli amici di sempre, Aldo Foglia, Franco De Lucia, Giorgio Darmanin, Massimo Tassi, Gigi De Rienzo, Bob Fix ed i fratelli Giorgio ed Eugenio, nel settembre del 1995 pubblica questo nuovo disco, il cui sottotitolo non dichiarato \u00e8 \"un omaggio al mondo femminile\".&lt;br&gt;\nNonostante contenga due brani, tra i migliori del Bennato degli anni novanta, \"Le ragazze fanno grandi sogni\" e \"Afferrare una stella\", \u00e8 un album dal sound pessimistico e malinconico, privo di quell'ironia che aveva contraddistinto il Bennato degli anni precedenti."}
{"id": "1101401", "revid": "36426", "url": "https://it.wikipedia.org/wiki?curid=1101401", "title": "Terme alessandrine", "text": ""}
{"id": "1101402", "revid": "1921867", "url": "https://it.wikipedia.org/wiki?curid=1101402", "title": "Danny Lohner", "text": "Nel 2020 \u00e8 stato inserito nella Rock and Roll Hall of Fame, in quanto ex membro dei Nine Inch Nails.\nBiografia.\nHa lavorato con Trent Reznor in numerose occasioni, sia con i Nine Inch Nails di cui \u00e8 stato il chitarrista/bassista dal 1994 al 2002, che per il progetto mai nato Tapeworm. Ha inoltre suonato nei Killing Joke e nei Methods of Mayhem. Nel passato \u00e8 stato tra i fondatori del gruppo industrial thrash ormai sciolto Skrew e tra i membri del gruppo thrash metal Angkor Wat.\nHa inoltre collaborato con i Marylin Manson in occasione dell'uscita dell'album Antichrist Superstar, grazie anche al supporto di Trent Reznor che ha fortemente supportato il gruppo allora agli esordi.\nInoltre Lohner produce diversi remix per vari artisti sotto lo pseudonimo di Renhold\u00ebr (anagramma di \"re:d.lohner\"), nome che ha anche una canzone degli A Perfect Circle presente nell'album \"Mer de Noms\". \u00c8 apparso in tutti gli album degli A Perfect Circle, ed \u00e8 apparso sul palco pi\u00f9 volte con loro.\nNel 2002 partecip\u00f2 come programmatore in \"Fallen\" dall'omonimo album dei Thirty Seconds to Mars.\nNel 2003 Lohner \u00e8 stato uno dei pochi musicisti selezionati per un'audizione coi Metallica e lo si vede suonare il basso con loro nel documentario \"\" (2004).\nNel 2003 Lohner lavor\u00f2 con Richard Patrick dei Filter, Wes Borland dei Limp Bizkit, From First dei Last e Josh Freese degli A Perfect Circle in un progetto chiamato The Damning Well. Il gruppo ha registrato un totale di 14 tracce, ma solo una di queste \u00e8 stata pubblicata (\"Awakening\") ed \u00e8 apparsa nella colonna sonora del film \"Underworld\". Al momento non ci sono intenzioni di pubblicare le altre canzoni.\nNel 2005 e nel 2006 Lohner \u00e8 stato impegnato con Wes Borland nel progetto Black Light Burns nel ruolo di produttore, bassista e programmatore. Il progetto \u00e8 una sorta di successore del precedente \"The Damning Well\", dato che vede partecipare la maggior parte dei suoi membri e che parte del materiale su cui hanno lavorato veniva da questo progetto. Gli altri membri dei Black Light Burns sono Josh Eustis dei Telefon Tel Aviv e Josh Freese dei Nine Inch Nails. L'uscita di \"Cruel Melody\", il loro primo album, \u00e8 prevista per il 5 giugno 2007, seguita da un tour a cui Lohner non potr\u00e0 partecipare a causa del suo impegno attuale per il progetto Puscifer.\nAttualmente \u00e8 in studio insieme a Kat Von D per la produzione del primo album della tatuatrice."}
{"id": "1101404", "revid": "33151", "url": "https://it.wikipedia.org/wiki?curid=1101404", "title": "Renhold\u00ebr", "text": ""}
{"id": "1101406", "revid": "1573940", "url": "https://it.wikipedia.org/wiki?curid=1101406", "title": "Sula leucogaster", "text": "La sula fosca (Sula leucogaster ) \u00e8 un uccello marino della famiglia dei Sulidi.\nDescrizione.\nLa sula fosca \u00e8, come gli altri uccelli della sua famiglia, un uccello marino di medie dimensioni. La lunghezza varia dai 64 centimetri ai 76 centimetri, il peso dai 700 grammi al chilo e mezzo, l'apertura alare dai 137 ai 145 centimetri a seconda della sottospecie. Le livree sono simili nei due sessi. Il dorso, la coda, la parte alta del petto, la parte superiore e i bordi inferiori delle ali e il capo sono marroni scuro, mentre il ventre e le zona centrale inferiore delle ali sono bianche. Le zampe e i piedi sono gialli nelle femmine e grigio-verdastri nei maschi, come il becco, che per\u00f2 tende al grigio anche nelle femmine. Le ali hanno speciali sacchi aerei che, insieme al corpo lungo e stretto, attenuano gli impatti con l'acqua. Il becco \u00e8 conico, lungo e robusto, adatto ad afferrare i pesci.\nBiologia.\nAlimentazione.\nQuesti uccelli sono piscivori. Cacciano nei dintorni degli scogli, ma possono allontanarsi anche per 80 chilometri in cerca dei banchi. Si nutrono principalmente di sardine, acciughe, calamari, pesci volanti, carangidi e altri pesci che catturano lanciandosi ad alte velocit\u00e0 da oltre i trenta metri di altezza e scendendo in profondit\u00e0 per inseguire i banchi.\nRiproduzione.\nQuesta specie di sula \u00e8 l'unica che si esibisce in volo per suscitare interesse nelle femmine. Ampi volteggi si alternano a brevi picchiate e planate. Il nido viene costruito sulle scogliere dove si affollano centinaia di individui. Solitamente il nido \u00e8 una leggera depressione del terreno circondata da ramoscelli. La femmina depone uno o pi\u00f9 spesso due uova di colore bianco. L'incubazione dura quarantatr\u00e9 giorni, dopo i quali il piccolo che nasce per primo caccia il fratello pi\u00f9 gracile. Il piumaggio dei giovani \u00e8 simile a quello degli adulti tranne che per petto, ventre e parte inferiore delle ali, che sono di un marrone molto chiaro.\nDistribuzione e habitat.\nL'areale della sula fosca \u00e8 molto vasto. La si trova nelle regioni tropicali degli oceani Atlantico, Indiano e Pacifico in una fascia che comprende: Messico, California, Caraibi, le coste del Sudamerica, dell'Africa centro-occidentale e centro-orientale, Medio Oriente, India, Cina, Indocina, Indonesia, Australia e gran parte delle isole del Pacifico. Saltuariamente la si osserva anche nella Penisola Iberica e, ancora pi\u00f9 raramente, anche in Italia.\nLe sule fosche amano il mare aperto e utilizzano scogli solitari come punti di appoggio. Sono migratori parziali che tornano sulla terraferma solo per nidificare. In questo caso prediligono le isole o scogliere inaccessibili, lontane da possibili predatori."}
{"id": "1101408", "revid": "729019", "url": "https://it.wikipedia.org/wiki?curid=1101408", "title": "Hitomi (Dead or Alive)", "text": " \u00e8 un personaggio immaginario della serie \"Dead or Alive\" sviluppata da Tecmo Koei e Team Ninja. Fa la sua prima apparizione nel terzo capitolo prendendo il posto di Hayate/Ein come combattente di karate. Discendente di origine tedesca e giapponese, partecipa regolarmente ai tornei Dead or Alive sia per testare le sue abilit\u00e0 contro combattenti che usano stili di combattimento diversi che per questioni personali. Il personaggio viene ben accolto dalla critica per il suo sex appeal e il suo carattere."}
{"id": "1101411", "revid": "1721238", "url": "https://it.wikipedia.org/wiki?curid=1101411", "title": "A pochi passi dal sole", "text": "A pochi passi dal sole \u00e8 un romanzo di fantascienza del 1983 dello scrittore statunitense Walter Tevis.\nIl titolo \u00e8 tratto da una poesia di William Blake.\nTrama.\nNel 2063, con la crisi dell'energia che sta mettendo in difficolt\u00e0 tutte le attivit\u00e0 produttive della Terra, Benjamin Belson, un ricco magnate del carbone sulla cinquantina, organizza una spedizione nei vicini sistemi solari con una navicella spaziale, che ha chiamato Isabel come la sua fidanzata di New York, per cercare l'uranio indispensabile per una rinascita economica dell'umanit\u00e0.\nAppena atterrato su FBR 793, Benjamin (Ben) d\u00e0 al pianeta il suo cognome e subito dopo si rompe un braccio cadendo dall'astronave. Il dottore a bordo, sistemata la frattura gli somministra della morfina per sopportare il dolore. Per lui l\u00ec comincia la dipendenza dalle sostanze chimiche: \u00abChemical euphoria was my real companion\u00bb. Su Belson gli scienziati dell'equipaggio trovano un'erba che sanguina, riproduce i suoni che producono gli umani, come un'aria da \u00abCos\u00ec fan tutte\u00bb di Mozart che Ben ascolta sulla superficie. La pianta \u00e8 un salicilico, simile a quella da cui si ricava l'aspirina, ma con un effetto antidolorifico molto potente che non lascia postumi e che chiameranno Endolin.\nDopo aver fatto tutti i rilevamenti su Belson, l'equipaggio studia un altro pianeta vicino su cui potrebbe esserci dell'uranio e decide di fare un sopralluogo. Con grande fortuna l\u00e0 trovano uranile, una fonte energetica non radioattiva, e una volta caricatone il possibile sulla navicella, gli scienziati chiedono di tornare sulla terra per mostrare la scoperta e organizzare altre spedizioni, ma Ben Belson, a cui mesi prima dal tribunale degli Usa era arrivata l'ingiunzione di rapido rientro pena l'arresto e la confisca dei beni per violazione del Codice sull'Energia a causa dell'uso della navicella spaziale, sceglie di farsi lasciare su Belson per i sei mesi che impiegheranno a fare andata e ritorno.\nDa solo su Belson, Ben ripensa alla sua vita con l'ex moglie Anna, la figlia Myra che soffre di una grave forma di artrite, conduce una vita da novello Robinson Crusoe, legge Henry James, Blake e pensa di somigliare a Giovanni Battista e riesce a fare a meno della morfina solo grazie all'Endolin che lo nutre, lo disintossica e di cui ne sintetizza una grande quantit\u00e0 che pensa di vendere ad una casa farmaceutica sulla Terra. Dopo sei mesi l'equipaggio della navicella, che non \u00e8 riuscito a scaricare sulla Terra l'uranile per problemi col governo, va a riprenderlo e lo riporta negli USA, a Washington, dove gli \u00e8 stata tolta la cittadinanza e dove \u00e8 accusato di pirateria. Durante il blitz che l'attendeva all'atterraggio Belson riesce a sfuggire agli agenti di polizia e si rifugia dal senatore Baynes, a cui offre met\u00e0 del carico di uranile per riottenere i suoi diritti e il patrimonio, ma quest'ultimo lo denuncia alle forze armate.\nCon una seconda fuga arriva a New York e contatta un'azienda farmaceutica cinese, la Lao-Tzu, per vendergli l'Endolin. Il contratto va a buon fine e la responsabile dell'azienda, Mourning Dove Soong, che \u00e8 anche un'esponente politica della Cina comunista, gli offre la cittadinanza del suo paese. Per ottenerla Ben viene condotto a Pechino dove lo trattengono in una specie di isolamento fino al colloquio faccia a faccia con Mourning Dove, che gli racconta di aver perso quattro figli anni prima in un'esplosione di una centrale nucleare di cui era stata la promotrice. Giungono all'accordo di risolvere i problemi di Benjamin con la giustizia statunitense in cambio dell'uranile. Belson pu\u00f2 cos\u00ec far ritorno a New York e alla festa in suo onore sull'Empire State Building, a lungo disabitato a causa della mancanza di elettricit\u00e0 per gli ascensori, viene salutato come un eroe e l'iniziatore di una nuova era: \u00abYour journey has relighted the world\u00bb , come lo saluta il Presidente degli USA.\nTitolo.\nIl titolo \"The Steps of the Sun\" \u00e8 all'interno di uno dei versi della poesia di William Blake riportata da Tevis come incipit del romanzo e anche all'interno della narrazione, facendola declamare da Ben Belson sul pianeta deserto mentre preparava l'olio estraendolo dai semi di girasole che aveva seminato. La citazione del girasole che ricalca le orme dell'astro solare \u00e8 una metafora dell'uomo che per natura si rivolge al sole, pi\u00f9 in generale al cielo e allo spazio, scrutandolo senza riuscire a comprenderne i misteri e l'unica cosa che pu\u00f2 fare \u00e8 quella di tendere ad esso, come dice Ben Belson nell'ultima pagina: \u00abThere is a beauty in our galaxy that the human mind can only reach out for and brush against before recoiling\u00bb.\nNella traduzione italiana, \"A pochi passi dal sole\" , il riferimento esplicito alla poesia di William Blake non viene riflesso nel titolo come accade per l'originale e al suo posto lascia probabilmente un'interpretazione del frammento \u00abthe steps of the sun\u00bb, di cui per\u00f2 non \u00e8 comprensibile il legame col testo.\nAffinit\u00e0 con le altre opere dell'autore.\nIl romanzo pu\u00f2 inoltre essere considerato una versione ottimistica de \"L'uomo che cadde sulla Terra (The Man Who Fell to Earth)\", in cui il protagonista va in cerca su altri pianeti di quei materiali, l'acqua per l'alieno T.J.Newton e l'uranio per Ben Belson, che permetteranno alla propria comunit\u00e0 la sopravvivenza. Gli uomini trattano entrambi con ostilit\u00e0 e l'arma che usano contro di loro \u00e8 la medesima, l'annullamento della cittadinanza americana, ma mentre sulla Terra l'Antheano non riesce a creare un terreno fertile per accogliere il suo popolo, Belson dopo varie difficolt\u00e0 trova l'appoggio di altri alleati, che gli fanno realizzare il suo progetto."}
{"id": "1101423", "revid": "123118887", "url": "https://it.wikipedia.org/wiki?curid=1101423", "title": "Amigo del Hogar", "text": "L'Amigo del Hogar \u00e8 una rivista dominicana edita in spagnolo dalla congregazione missionaria dei Missionari del Sacro Cuore fondati nell'800 dal padre francese Jules Chevalier.\nNata come bollettino parrocchiale di una parrocchia del Cibao, grazie soprattutto al dinamismo datole dal padre Emiliano Tardif, che ne fu direttore per vari anni, divenne una rivista a tiratura nazionale.\nLa redazione si trova a Santo Domingo, nel quartiere \"Los Prados\".\nEsce mensilmente, 11 numeri all'anno.\nTratta argomenti religiosi, con un'attenzione specifica alla vita della congregazione che la edita, e con un'attenzione particolare ai temi sociali."}
{"id": "1101425", "revid": "46931", "url": "https://it.wikipedia.org/wiki?curid=1101425", "title": "Sacconago (Busto Arsizio)", "text": ""}
{"id": "1101428", "revid": "1573940", "url": "https://it.wikipedia.org/wiki?curid=1101428", "title": "Leptoptilos crumenifer", "text": "Il marab\u00f9 africano (Leptoptilos crumenifer ()) \u00e8 un uccello della famiglia Ciconiidae.\nDescrizione.\nIl marab\u00f9 africano \u00e8 un uccello di grandi dimensioni. Raggiunge circa il metro e mezzo di altezza e un peso che varia dai cinque ai nove chili. L'apertura alare \u00e8 una delle pi\u00f9 grandi tra gli uccelli terrestri raggiungendo quasi i tre metri. Il marab\u00f9 ha le ali e la parte superiore del corpo color grigio-ardesia, a volte nero, mentre petto e ventre sono bianchi. Il collo e il capo sono privi di piume. Il becco \u00e8 un grosso cuneo, tipico delle cicogne. Alla base del becco pende una sacca rossa che pu\u00f2 arrivare anche ai 35 centimetri. I due sessi sono simili. Il marab\u00f9 possiede un volo planato molto elegante e leggero che contrasta notevolmente con la sua camminata goffa e sgraziata.\nDistribuzione e habitat.\nL'areale di questo uccello \u00e8 molto vasto e comprende tutta l'Africa subsahariana. Raramente lo si osserva anche in Spagna e in Israele.\nIl marab\u00f9 africano vive sia nei luoghi aridi sia in ambienti acquatici. Lo si osserva frequentemente nei dintorni dei villaggi di pescatori, o vicino a porti e discariche di rifiuti.\nBiologia.\nAlimentazione.\nIl marab\u00f9 africano \u00e8 principalmente un animale saprofago e, come gli avvoltoi, viene attirato dalle carcasse di animali morti e dalle discariche. Il becco voluminoso serve per lacerare la carne putrefatta e la mancanza di piume su collo e capo gli evita il raggrumarsi del sangue e della carne. Bench\u00e9 abbia un ottimo olfatto, il marab\u00f9 preferisce trovare le carcasse seguendo il volo degli avvoltoi con cui condivide i banchetti. Non \u00e8 raro che si cibi anche di prede vive come rettili, pesci (che arriva a rubare ai pescatori) e grossi insetti. Compie anche razzie nelle colonie di fenicotteri in cerca di uova o pulcini\nRiproduzione.\nIl marab\u00f9 \u00e8 un uccello coloniale che raggiunge la maturit\u00e0 sessuale verso i quattro anni. Il corteggiamento consiste nel mostrare la sacca rossa sul collo e con questa produrre tipici suoni simili a grugniti e gracchiamenti, e nel sbattere il becco. Quando trova una compagna, le rimane fedele per la vita.\nIl nido \u00e8 un piccolo cesto di ramoscelli sotto cui vengono nascoste due o tre uova. Queste sono deposte durante la stagione secca, nei pressi dei corsi d'acqua o dei laghi, in modo che il basso livello delle acque faciliti la caccia delle piccole prede con cui verranno nutriti i piccoli.\nCuriosit\u00e0.\nLe piume della coda, dette appunto marab\u00f9, venivano usate nell'Ottocento per abbellire abiti da sera femminili e cappelli."}
{"id": "1101430", "revid": "1705737", "url": "https://it.wikipedia.org/wiki?curid=1101430", "title": "Regno di Scozia", "text": "Il Regno di Scozia (in gaelico scozzese: \"Rioghachd na h-Alba\"; in scots: \"Kinrick o Scotland\"; in inglese: \"Kingdom of Scotland\") \u00e8 un regno esistito dall'843 al 1707. Occupava il terzo settentrionale dell'isola di Gran Bretagna, confinava con il Regno d'Inghilterra a sud, con il Mare del Nord a est, l'Oceano Atlantico a nord e a ovest, con il Canale del Nord e il Mare d'Irlanda a sud-ovest.\nOltre alla parte situata sull'isola di Gran Bretagna, il regno di Scozia comprendeva oltre 790 isole. Dal 1482, dopo che l'Inghilterra conquist\u00f2 la citt\u00e0 di Berwick-upon-Tweed, il territorio del regno di Scozia si ridusse, corrispondendo a quello della Scozia moderna. Nel 1707 venne unito con il Regno d'Inghilterra formando il Regno di Gran Bretagna, secondo le condizioni previste dall'Atto di Unione.\nPrima di Edimburgo, la pi\u00f9 grande citt\u00e0 del paese, capitali della Scozia sono state le citt\u00e0 di Scone, Dunfermline e Stirling. La popolazione del regno di Scozia nel 1700 era di circa 1,1 milione di persone.\nStoria.\nIl Regno venne fondato nell'843 da re Cin\u00e1ed I. Nel corso dei successivi 850 anni svilupp\u00f2 sistemi legali e di istruzione propri, che ancora non esistevano, cos\u00ec come una diversa valuta e unit\u00e0 di misura. Inizialmente il Regno confinava a Nord con il fiume Forth e il fiume Clyde. Il sud-ovest della Scozia rimaneva sotto il controllo del Regno di Strathclyde. Dal 638 la Scozia sudorientale cadde sotto il controllo del regno proto-Inglese di Bernicia, allora Regno di Northumbria. Questo territorio scozzese venne contestato con l'ascesa di Costantino II, infine nel 1018, cadde in mani scozzesi, quando Malcolm II spost\u00f2 il confine verso il Sud, fino al fiume Tweed, confine che valiado tuttora.\nNel 1263, Scozia e Norvegia combatterono la Battaglia di Largs per il controllo delle isole Ebridi occidentali. Non fu una battaglia decisiva, ma la campagna dimostr\u00f2 una volta per tutte che i norvegesi non potevano mantenere un efficace controllo su isole cos\u00ec distanti. Nel 1266 il re di Norvegia, Magnus VI, firm\u00f2 il Trattato di Perth, che riconobbe la sovranit\u00e0 scozzese su quelle isole. Malgrado il trattato, l'indipendenza di fatto delle isole continu\u00f2 sotto il titolo scozzese, Lord of Isles del clan Donald.\nLa Auld Alliance, o Vecchia alleanza, fra Scozia e Francia in funzione anti-inglese fu la base, per secoli, della politica estera scozzese. Iniziata nel 1295, con il trattato firmato da John Balliol e Filippo IV di Francia, la Auld Alliance, fino al 1560 sub\u00ec modifiche mantenendo comunque il suo importante ruolo negli accordi Franco-Scozzesi, ma anche inglesi. Nel 1512, in virt\u00f9 di un trattato che estendeva la Auld Alliance, a tutti i cittadini scozzesi e francesi inoltre diventarono cittadini anche dell'altro Paese, una condizione non abrogata in Francia fino al 1903, e mai abrogata in Scozia.\nI re di Scozia consideravano di fondamentale importanza strategica la fortezza di Stirling: famose furono, nel corso delle guerre di indipendenza scozzesi, la Battaglia di Stirling Bridge e di Bannockburn, quando emersero le figure storiche di William Wallace e di Robert Bruce. Nel 1320 un reclamo al Papa inviato dai nobili scozzesi, la Dichiarazione di Arbroath, convinse Papa Giovanni XXII ad annullare diversi atti di sottomissione dei re scozzesi agli inglesi, in modo che la sovranit\u00e0 della Nazione potesse essere riconosciuta dalle principali dinastie europee.\nNel 1468 l'ultima grande espansione del territorio scozzese avvenne quando Giacomo III spos\u00f2 Margherita di Danimarca, portando in dote, sia le Isole Orcadi, che le Isole Shetland. Nel 1493 suo figlio, Giacomo IV, riusc\u00ec a risolvere la questione della quasi-indipendenza del Signore delle Isole, ponendo per la prima volta le isole Ebridi occidentali sotto effettivo controllo scozzese.\nIl regno di Giacomo IV di Scozia \u00e8 spesso considerato come un periodo di fioritura culturale, dove anche in questa landa desolata il Rinascimento ha cominciato a penetrare. Nel corso del XV secolo, si sono avuti grandi progressi anche nel campo dell'educazione, grazie alla fondazione delle universit\u00e0 di Saint Andrews nel 1413, di Glasgow nel 1450 e di Aberdeen nel 1494, culminati nel 1496 con l'approvazione dell'Education Act.\nDurante il XVI secolo in Scozia si propag\u00f2 la Riforma protestante. Nella prima parte del secolo, iniziarono a diffondersi gli insegnamenti, prima di Martin Lutero, e poi di Giovanni Calvino. L'esecuzione di un certo numero di predicatori protestanti, soprattutto del luterano Patrick Hamilton nel 1527, e successivamente del calvinista George Wishart nel 1546, condannati per eresia dal cardinale Beaton a Saint Andrews, ma questi fu assassinato subito dopo l'esecuzione di George Wishart.\nLa riforma finale della chiesa scozzese, fu sancita nel 1560 dal Parlamento, durante il regno di Maria Stuarda, quando la maggior parte degli Scozzesi adottarono il calvinismo. La figura pi\u00f9 influente fu quella di John Knox, discepolo, sia di Calvino, che di Wishart, mentre Il cattolicesimo romano rimase particolarmente diffuso nelle Highlands.\nNel 1603 re Giacomo VI di Scozia fu incoronato anche con l'appellativo di re Giacomo I d'Inghilterra, cos\u00ec la Scozia si trov\u00f2 unita sotto lo stesso re, con l'Inghilterra e l'Irlanda, ma non sotto le stesse leggi. Il XVII secolo fu un periodo piuttosto convulso per la Scozia, a causa di un confronto religioso con Carlo I d'Inghilterra, che cerc\u00f2 di imporre la dottrina della preghiera inglese alla chiesa scozzese, tentativo che condusse per reazione alla creazione del National Covenant of the Church of Scotland, successivamente alla Guerre dei Vescovi, alla Guerra civile scozzese e alle Guerre dei tre regni. Dal 1651 al 1660 la Scozia venne occupata dall'esercito di Oliver Cromwell sotto la guida dell'ammiraglio George Monck.\nNel 1689 il principe olandese Guglielmo d'Orange divenne Guglielmo II di Scozia. Bench\u00e9 la \"Gloriosa rivoluzione\" sia stata prevalentemente un evento inglese, ebbe tuttavia un grande effetto anche sulla storia scozzese. Il Parlamento scozzese offr\u00ec la Corona di Scozia a Guglielmo, che accett\u00f2 con le condizioni dell\"'Atto di reclamo dei diritti del 1689\". Molti scozzesi sostennero Guglielmo, ma molti altri, specialmente nelle Highlands, rimasero legati a Giacomo VII di Scozia (Giacomo II d'Inghilterra). La sua causa, anche conosciuta come Giacobitismo, fu alla base di una serie di rivolte unite sotto il nome di Insurrezione giacobita. Una prima \"Giacobite\" si cre\u00f2 sotto John Graham, primo visconte di Dundee (\"Bonnie Dundee\") che sconfisse, nel 1689, le forze di Guglielmo nella Battaglia di Killiecranki, ma Dundee venne ucciso in combattimento, cos\u00ec l'esercito Giacobita venne presto sconfitto nella Battaglia di Dunkeld. La completa sconfitta di Giacomo VII in Irlanda da parte di Guglielmo nella Battaglia del Boyne nel 1690, seguita dal Massacro di Glencoe nel 1692, convinse, allo scopo di restituire valore alle loro posizione, i restanti capi Clan delle Highlands a stringere un'alleanza con Guglielmo. Successivamente ebbero luogo le due rivolte giacobite del 1715 e del 1745, che terminarono soltanto con la sconfitta nella Battaglia di Culloden.\nLa fine del XVII secolo fu economicamente difficile per la Scozia. I pessimi raccolti dei \"\"sette anni malati\" o degli \"anni magri\"\" degli anni novanta, condussero alla carestia e ad un grande spopolamento. Il protezionismo inglese costrinse i commercianti scozzesi fuori dalle nuove colonie e contemporaneamente la politica estera inglese interruppe il commercio con la Francia. Di conseguenza molti scozzesi emigrarono in Irlanda del Nord. Nel 1695 il Parlamento scozzese promulg\u00f2 una serie di leggi per porre rimedio alla disperata situazione economica, compresa la creazione della Banca di Scozia. La Legge per la sedimentazione delle scuole stabil\u00ec un sistema di formazione pubblica basato sulle parrocchie. La \"Compagnia della Scozia\" ricevette una concessione per raccogliere il capitale presso il pubblico per il commercio con l'Africa e le Indie. All'inizio del XVIII secolo la Scozia era un regno in crisi. La sua economia venne pesantemente indebolita a causa di una serie di gravi carestie. Il tentativo di risollevarsi dagli \"anni magri\" del 1690 tramite lo Schema di Dari\u00e9n fall\u00ec, sabotato deliberatamente dagli sforzi congiunti della Compagnia Inglese delle Indie Orientali, dei mercati finanziari internazionali di Amsterdam e da re Guglielmo: venne valutato che quasi 25% del capitale totale della Scozia venne perso nell'impresa di Darien.\nCon l'atto di unione, il 1\u00ba maggio 1707 il Regno di Scozia si un\u00ec al Regno d'Inghilterra, formando il Regno di Gran Bretagna.\nGoverno e politica.\nLa struttura politica della Scozia \u00e8 sempre stata storicamente complessa. Durante la maggior parte dell'esistenza del regno, comunque, si sono riscontrate la presenza di singole monarchie, o di un Alto Re. Sotto la sovranit\u00e0 dell'Alto re, erano presenti, sia capi che piccoli Re, mentre gli uffici vennero riempiti da un'assemblea con un sistema conosciuto chiamato Tanistry, unito ad un elemento ereditario con il consenso dei governatori. Solitamente, il candidato veniva nominato dall'ufficio corrente sul metodo di \"\"morte ed erede\": il re infatti sceglie quello che viene chiamato \"tanist\", da \"t\u00e0naiste\" in gaelico scozzese.\nNel 1057, re Macbeth venne spodestato da Malcolm III. Durante il regno del re Davide I, l'influenza dei coloni Normanni in Scozia fece adottare la primogenitura come regola di successione, come gi\u00e0 avveniva nella gran parte dell'Europa occidentale, testimoniato dallo sviluppo \"di un regno ibrido\"\", una parte della quale venne governata da un mix di governi feudali, e dall'altra, da leggi la cui origine \u00e8 da attribuirsi all'antica tradizione celtica. Questi governi iniziali non potevano essere considerati \"parlamento\" nel senso proprio del termine.\nInizialmente gli scozzesi concedevano la loro fedelt\u00e0 soprattutto al loro capo Clan, o ad un possidente, cos\u00ec, l'Alto re, dovette fare buon viso a cattiva gioco, altrimenti vi era il rischio reale di un conflitto.\nIl Parlamento di Scozia, era delegato a costituire le leggi. I membri, per quasi tutta la storia del Parlamento, erano collettivamente chiamati, le \"\"tre caste\". La prima casta era composta da prelati, vescovi ed abati, la seconda dai signori, duchi, conti e pari parlamentari, mentre la terza, dai commissari dei borghi. Dal XVI secolo, la seconda venne riorganizzata tramite una selezione di commissari della contea. Questa venne modificata per generare \"una quarta casta\", infine si \u00e8 individuata \"una quinta casta\", composta dai titolari degli uffici reali. Fra gli storici parlamentari, comunque, queste identificazioni rimasero altamente controverse.\nIl primo parlamento scozzese di cui si hanno notizie apparve agli inizi del XIII secolo e la prima riunione di cui si hanno prove certe avvenne nel 1235 a Kirkliston, durante il regno di Alessandro II. I due periodi, durante i quali il parlamento scozzese riusc\u00ec ad imporsi, possono essere identificati tra il 1639 e il 1651 e tra il 1689 e il 1707.\nDurante il periodo del Patto nazionale, il Parlamento scozzese emerse come tribuna politica e istituzionale, uno dei pi\u00f9 complessi e potenti in Europa. Tra il 1640 e il 1641 crearono un programma di riforma costituzionale, rinnovato dal 1689, culminato con l'iscrizione dell'\"Atto di reclamo dei diritti\".\nL'ultima sessione si tenne il 25 maggio 1707, dopo di che il Parlamento di Gran Bretagna assunse la responsabilit\u00e0 degli affari scozzesi, in base alle condizioni dell'Atto di Unione, con effetto dal 1\u00ba maggio 1707.\nBandiera.\nLa bandiera della Scozia \u00e8 formata dal \"salterio\" cio\u00e8 una croce decussata bianca, simbolo di Sant'Andrea, il Santo patrono della Scozia, su campo blu.\nNel linguaggio araldico, sarebbe: \"d'azzurro, con decusse d'argento\". La bandiera scozzese \u00e8 una delle pi\u00f9 antiche del mondo; la tradizione la data prima del IX secolo, ed \u00e8 la pi\u00f9 antica bandiera nazionale ancora in uso.\nNel 1603, in seguito all'Unione delle corone, re Giacomo I d'Inghilterra commission\u00f2 un nuovo disegno per uno stendardo che unisse la bandiera del Regno di Scozia e la bandiera del Regno d'Inghilterra. Nel 1606, venne creata l'\"Union Flag\", in due versioni diverse, per rappresentare indipendentemente il proprio regno.\nLa versione \"scozzese\", presenta una croce di Sant'Andrea sopra una croce di San Giorgio, usata solo in Scozia dal 1606 al 1707. Al contrario in Inghilterra, la versione \"inglese\" possedeva la croce di San Giorgio sopra la croce di Sant'Andrea, diventata, del 1707, la bandiera utilizzata per rappresentare l'unificato Regno di Gran Bretagna, prima dell'annessione dell'Irlanda.\nLo Stendardo Reale di Scozia, conosciuto anche come il \"Leone Rampante\" era la bandiera del Regno di Scozia, e vessillo dello Stemma del Regno di Scozia. Rimase lo stendardo personale del re di Scozia, oggi il suo utilizzo \u00e8 riservato a poche alte cariche dello stato che rappresentano ufficialmente il sovrano e sventola sopra le residenze reali in Scozia quando il monarca \u00e8 assente."}
{"id": "1101431", "revid": "1610933", "url": "https://it.wikipedia.org/wiki?curid=1101431", "title": "Marab\u00f9 africano", "text": ""}
{"id": "1101434", "revid": "253269", "url": "https://it.wikipedia.org/wiki?curid=1101434", "title": "Eddie Constantine", "text": "Biografia.\nConstantine nacque a Los Angeles, in California, il 29 ottobre del 1917 da padre russo e da madre polacca, ambedue di origine ebraica. Dopo aver esordito negli Stati Uniti d'America come cantante di musica leggera e aver tentato di intraprendere la carriera cinematografica ad Hollywood, emigr\u00f2 in Francia dove negli anni cinquanta divenne famoso grazie al personaggio dell'agente segreto Lemmy Caution in \"FBI divisione criminale\" (1953), adattamento di una serie \"noir\" di Peter Cheyney, ruolo che interpret\u00f2 in numerosi film. La sua mimica caratteristica e il suo accento americano gli fecero guadagnare la simpatia del pubblico di molti paesi d'Europa. Nel frattempo continu\u00f2 a incidere canzoni di successo.\nSi specializz\u00f2 nel cinema d'azione di serie B, dal tono leggero e con un'immancabile vena di ironia. Negli anni si divise tra il cinema (che non prese mai troppo sul serio) e la sua scuderia di cavalli da corsa.\nQuando il suo successo in Francia cominci\u00f2 ad appannarsi, si trasfer\u00ec in Germania, dove lavor\u00f2 con Rainer Werner Fassbinder in \"Attenzione alla puttana santa\" (1970). Non fu questa la sua unica esperienza di cinema d'autore, dato che gi\u00e0 nel 1965 era stato il protagonista di \"\" di Jean-Luc Godard; nel 1979 recit\u00f2 ne \"La terza generazione\", ancora di Fassbinder, e nel 1991 prese parte ad \"Europa\" di Lars von Trier.\nMor\u00ec per un attacco cardiaco il 25 febbraio 1993.\nNel 1975 pubblic\u00f2 un romanzo intitolato \"Le Proprietaire\"."}
{"id": "1101440", "revid": "438678", "url": "https://it.wikipedia.org/wiki?curid=1101440", "title": "\u00bfCu\u00e1nto cobra una esp\u00eda?", "text": "\u00bfCu\u00e1nto cobra una esp\u00eda? \u00e8 un film del 1984 diretto da Jes\u00fas Franco (come Jess Franco).\nFu girato in Spagna: a Benicasim, nella Provincia di Castell\u00f3n e a Madrid.\nProtagonista del film \u00e8 il direttore della fotografia Juan Soler.\nTrama.\nDue sposi senza un quattrino, Juan e Ana, partono su un'automobile scalcagnata per il viaggio di nozze, diretti a Benicasim. Lei \u00e8 una ragazza estroversa e svagata, lui un uomo timido e silenzioso, compositore di musica elettronica d'avanguardia (gi\u00e0 autore di una \"Sinfonia del silenzio\") che porta in viaggio con s\u00e9 una cassetta con le parti ultimate del suo prossimo capolavoro, intitolato \"Mariposa 2\". Proprio questa cassetta sar\u00e0 al centro di una vicenda di spionaggio.\nGiunti in albergo, infatti, i due sposini trovano una quantit\u00e0 di strani personaggi interessati al loro catorcio, nel cui cruscotto \u00e8 nascosta la cassetta: un arabo di nome Ahmed, una coppia di fidanzati americani (Carla e Albert) e soprattutto una coppia di esotici blasonati: la contessa sovietica Irina Von Karlstein (tra l'altro baronessa de los Barbados) e il principe italo-argentino Albino Radetti. Tutti sono convinti che \"Mariposa 2\" contenga una formula segretissima.\nMantenendo il controllo della cassetta pur senza rendersi conto del significato di quanto sta succedendo, gli sposi non riescono a consumare il matrimonio. In cambio, stramazzato su una panchina sul lungomare a causa del footing cui la moglie lo costringe, Juan conosce un'atletica modella, Marga, che lo soccorre, lo prende in simpatia e si fa fotografare con lui, scatenando le ire di Ana.\nDal canto suo, d'altronde, la sposina si mostra tutt'altro che insensibile alle attenzione del galante Albino Radetti, con il quale trascorre una notte romantica; proprio mentre il marito \u00e8 sedotto dalla passionale contessa Von Karlstein, che la stessa notte uccide Ahmed con una pugnalata alla schiena.\nQuando finalmente ripartono, con la loro automobilina e naturalmente con \"Mariposa 2\", Juan rivela alla moglie il vero contenuto della cassetta, che contiene le parole pronunciate in punto di morte dall'agente Bloody Mary. Solo a questo punto Ana si rende conto che il marito \u00e8 un agente segreto e tenta di ribellarsi. Ma Juan, impassibile, dopo averle confessato di lavorare per l'interpol, le punta una rivoltella imponendole di dirigere la vettura verso le rovine di un antico convento.\nMa gli ospiti dell'albergo non demordono e sono gi\u00e0 sulle loro tracce. Radetti e la contessa giungono alle rovine dopo aver freddato i due sciocchi fidanzati americani, che pretendevano di recarsi nel luogo fatale in autostop. Ad attendere la coppia aristocratica non \u00e8 tuttavia Juan, prudentemente nascosto nella macchia insieme alla moglie terrorizzata, bens\u00ec la bella Marga armata fino ai denti, che scopriamo essere a sua volta un'ex agente segreta cecoslovacca passata al soldo degli americani. Ma i colpi di scena non sono terminati: quando Radetti si dichiara disposto a passare con la CIA, \u00e8 freddato dalla rivoltella dall'astuta contessa sovietica che, dopo aver fatto fuori anche Marga, \u00e8 disarmata da Juan. Per non cadere nelle mani del nemico non le resta che ingoiare una pillola in dotazione alle spie del KGB, che la disintegra all'istante.\nAna ha capito che Juan l'ha usata come copertura. Era tutto finto. O quasi...\nEdizioni DVD.\nNel giugno 2007 il film \u00e8 stato pubblicato in DVD dalla Filmax, in Spagna, nel formato originale 1.85:1."}
{"id": "1101441", "revid": "1632387", "url": "https://it.wikipedia.org/wiki?curid=1101441", "title": "Belanova", "text": "I Belanova sono stati un gruppo synthpop messicano della citt\u00e0 di Guadalajara, Jalisco. I membri del gruppo sono Denisse Guerrero (voce), Edgar Huerta (programmazione e sintetizzatore), e Ricardo \"Richie\" Arriola (basso e chitarra). Hanno duettato con Lena Katina (ex componente del gruppo t.A.T.u.) per la canzone \"Tic-Toc\"."}
{"id": "1101451", "revid": "634494", "url": "https://it.wikipedia.org/wiki?curid=1101451", "title": "Palazzo Giuntini", "text": "Palazzo Giuntini \u00e8 un palazzo di fine Ottocento che si trova a Firenze in piazza Ognissanti 1. \u00c8 sede dell'antico Grand Hotel St. Regis di Firenze.\nStoria e descrizione.\nIn questo luogo esisteva un tempo un edificio della famiglia Giuntini, secondo Giorgio Vasari progettato addirittura da Filippo Brunelleschi, che rimase di propriet\u00e0 della famiglia fino al XVIII secolo, quando venne ceduto ai Popoleschi, famiglia imparentata con i Tornabuoni.\nDalla seconda met\u00e0 dell'Ottocento la piazza visse, al pari di altre zone del centro storico, il periodo degli sventramenti e ricostruzioni, quando anche questo palazzo venne riedificato per farne un albergo, assumendo connotati tipicamente ottocenteschi. Al momento dell'apertura dell'attuale lungarno e dell'urbanizzazione del nuovo quartiere delle Cascine l'immobile, che risultava di propriet\u00e0 Modena Passeri Poggeschi, fu oggetto di un complesso intervento di riduzione e ristrutturazione (si vedano i molti disegni conservati presso l'Archivio storico del Comune di Firenze) su probabile progetto degli architetti Felice Francolini e Giuseppe Del Noce (firmatari delle carte prima ricordate e comunque responsabili dell'esproprio), tanto da risultarne completamente stravolto, anche per il rialzamento del piano della piazza e delle vie limitrofe. L'edificio attuale \u00e8 quindi da considerare una costruzione della seconda met\u00e0 dell'Ottocento (1855 circa), fin dall'origine pensata come struttura alberghiera (si veda l'estensione del lato che guarda l'Arno, di ben undici assi) destinata all'\"\u00e9lite\" internazionale e originariamente denominata Hotel Royal de la Paix.\nNel 1897 l'albergo pass\u00f2 sotto la guida di G\u00e9rard Kraft che intraprese migliorie e ampliamenti (a questo periodo risale il quarto piano) e cambi\u00f2 nome in Grand Hotel. Nel 1957, infine, l'albergo fu acquistato dalla Cigahotel e sottoposto a lungo restauro tra il 1974 e il 1986. Oggi l'hotel ha cinque stelle ed appartiene a una catena internazionale: dal maggio 2011 ha assunto la denominazione di The St. Regis Firenze.\nTra gli ultimi mesi del 2010 e i primi del 2011 l'edificio \u00e8 stato sottoposto a importanti lavori di manutenzione straordinaria (compresi gli interventi di ritinteggiatura delle facciate) su progetto e direzione dei lavori dell'ingegnere Domenico Baudille.\nDescrizione.\nDi rilievo, negli spazi interni, il giardino d'inverno, con un porticato su due lati e un ballatoio, coperto da un lucernario in ferro e vetrate in stile Art D\u00e9co, e un bel pavimento mosaicato alla veneziana, il tutto realizzato tra il 1922 e il 1923 su progetto dell'architetto Ugo Giusti con la collaborazione della bottega di Ulisse De Matteis per le vetrate (altre vetrate furono realizzate fra il 1925 e il 1927 da Ezio Giovannozzi, direttore artistico della stessa bottega De Matteis).\nIl Salone delle Feste si ispir\u00f2 alla Sala Bianca di Palazzo Pitti, con profusione di decorazioni a stucco.\nOspiti illustri.\nFin dalla sua apertura l'albergo ha ospitato importanti personaggi come la Regina Vittoria; qui inoltre mor\u00ec il principe indiano al suo seguito Rajaram Chuttraputti di Kolhapur che venne cremato, secondo il rito braminico, alla confluenza di due fiumi (in questo caso l'Arno e il Mugnone) in fondo al parco delle Cascine, dove \u00e8 ancora in sua memoria un monumento. Esso fin\u00ec per dare il nome al ponte che fu costruito a poca distanza, il ponte all'Indiano.\nNell'albergo mor\u00ec anche, il 13 marzo 1884, il giovane studente californiano Leland Stanford, in memoria del quale i genitori fondarono l'omonima universit\u00e0. A ricordare il fatto \u00e8, sul lato del lungarno, una memoria qui posta nel 1907 dai laureandi dell'ateneo.\nTra i numerosi ospiti del jet set internazionale si pu\u00f2 ricordare il soggiorno nel 2012 della cantante statunitense Madonna per il MDNA Tour; in questa occasione la cantante gir\u00f2 anche il videoclip del singolo \"Turn Up the Radio\", le cui riprese iniziano proprio alla soglia dell'albergo, in piazza Ognissanti, e lungo il lungarno Vespucci."}
{"id": "1101452", "revid": "599013", "url": "https://it.wikipedia.org/wiki?curid=1101452", "title": "Art dec\u00f2", "text": ""}
{"id": "1101453", "revid": "36426", "url": "https://it.wikipedia.org/wiki?curid=1101453", "title": "Grand Hotel (Firenze)", "text": ""}
{"id": "1101455", "revid": "599013", "url": "https://it.wikipedia.org/wiki?curid=1101455", "title": "Cinepanettone", "text": "Cinepanettone (o cine-panettone) \u00e8 un neologismo italiano indicante alcuni film comici di produzione italiana destinati a uscire nelle sale cinematografiche durante il periodo natalizio.\nEtimologia.\nIl neologismo, comparso stabilmente nei media in lingua italiana sul finire del 1997, fu originariamente coniato in senso dispregiativo dai critici cinematografici per indicare quei film natalizi \u2014 da cui il riferimento a uno dei tradizionali dolci italiani per questa festivit\u00e0, il panettone \u2014 di grande diffusione pubblica e ritenuti al tempo a vocazione principalmente commerciale; in special modo le commedie della coppia Boldi-De Sica, che si caratterizzano per una certa tendenza a ripetersi nella trama e nelle situazioni, per il tipo di comicit\u00e0 a buon mercato \u2014 basata prettamente su gag \"slapstick\" e su una volgarit\u00e0 greve \u2014 nonch\u00e9, ciononostante, per i grandi incassi nelle sale italiane. Ben presto, tuttavia, il neologismo \u00e8 diventato di uso comune e ha perso in parte la sua connotazione negativa, al punto che gli stessi attori e autori hanno preso a indicare le loro opere con questo nome.\nIl termine ha avuto poi larga diffusione con gli anni 2000: un periodo in cui la maggior parte dei cinepanettoni ha visto la produzione della Filmauro e la regia di Neri Parenti, con l'uscita nelle sale di una serie di \u00abcommedie generazionali che hanno pi\u00f9 o meno a che fare con le vacanze\u00bb natalizie, ambientate in localit\u00e0 esotiche e con la parola \"Natale\" inserita nel titolo. I critici di settore ne hanno poi esteso il significato, includendo retroattivamente nel filone anche pellicole italiane realizzate nei due decenni precedenti, tutte accomunate da elementi \u2014 registi, attori, tematiche e distribuzione \u2014 che lasciano trasparire la matrice cinepanettoniana; produzioni quali \"I pompieri\" (1985), \"Yuppies - I giovani di successo\" (1986) e relativi sequel, diretti da nomi quali il succitato Parenti e Carlo Vanzina, e sempre con la coppia Boldi-De Sica del cast, ma non strettamente afferenti il tema natalizio-vacanziero.\nSimilmente, la maggior parte della critica tende a non considerare cinepanettoni alcuni film, soprattutto degli anni 1970, che \"a posteriori\", per via delle tematiche trattate, possono essere visti alla radice di questo filone; alcuni titoli della commedia all'italiana o i ruoli comici interpretati da Adriano Celentano, cos\u00ec come opere coeve all'epoca cinepanettoniana quali la saga fantozziana di Paolo Villaggio, nonch\u00e9 i film di Leonardo Pieraccioni o, all'estero, dei fratelli Farrelly, che pure talvolta mostrano dei labili legami con tale universo narrativo.\nSu questa base, sono stati poi coniati termini similari, seppur meno diffusi, quali \"cinecocomero\" (anche \"cinegelato\" o \"cineombrellone\"), per indicare le pellicole italiane realizzate per il periodo estivo; \"cinecolomba\", per quelle realizzate prettamente per il periodo pasquale; \"telepanettone\", per le produzioni italiane afferenti l'universo dei cinepanettoni ma destinate alla televisione; \"libropanettone\", per indicare i \"best seller\" letterari destinati a uscire nelle librerie a ridosso del periodo natalizio; e \"anticinepanettone\", una variet\u00e0 di opere considerate alternative se non espressamente contro i cinepanettoni.\nIl filone.\nStoria.\nSecondo i registi Carlo ed Enrico Vanzina, considerati i padri del genere, la formula del cinepanettone sarebbe nata dopo il successo commerciale del loro \"Sapore di mare\" (girato nel 1982 e distribuito in Italia nel febbraio dell'anno seguente), quando il produttore Aurelio De Laurentiis commission\u00f2 loro un'opera simile, ma ambientata stavolta in una localit\u00e0 sciistica, da mettere in programmazione nei cinema nel periodo natalizio. I due fratelli pensarono quindi a una rilettura contemporanea di un film del 1959 interpretato da Alberto Sordi e Vittorio De Sica (padre di Christian), \"Vacanze d'inverno\", in cui il regista Camillo Mastrocinque aveva tratteggiato, sullo sfondo di Cortina d'Ampezzo, i costumi italici del tempo. Nacque cos\u00ec nel 1983 \"Vacanze di Natale\", girato in meno di due mesi anch'esso a Cortina e che, nel dicembre di quell'anno, si trov\u00f2 a competere in sala proprio con il secondo capitolo di \"Sapore di mare\", diretto stavolta da Bruno Cortini, ma sempre su un soggetto dei Vanzina.\nFu tuttavia necessario attendere gli anni 1990 per assistere alla definitiva affermazione del genere. Nel 1990 usc\u00ec nelle sale \"Vacanze di Natale '90\", diretto questa volta da Enrico Oldoini: il film segn\u00f2 soprattutto l'inizio del sodalizio artistico tra Massimo Boldi e Christian De Sica, poi divenuti gli attori feticcio della saga nei tre lustri a venire; a met\u00e0 degli anni 1980 i due avevano gi\u00e0 preso parte a \"I pompieri\" e a \"Yuppies - I giovani di successo\", rispettivamente firmati da Neri Parenti e dai Vanzina, e, come ricorder\u00e0 in seguito lo stesso Boldi, \u00abfu in quel momento che ci rendemmo conto che i nostri due caratteri, insieme, erano perfetti\u00bb per interagire sul grande schermo.\nBoldi e De Sica bissarono quindi il successo al botteghino con \"Vacanze di Natale '91\", girato ancora da Oldoini, e con \"Vacanze di Natale '95\" per la regia di Parenti. Nel corso di quel decennio i Vanzina avrebbero invece replicato la formula, sempre affidandosi al sodalizio Boldi-De Sica, con \"S.P.Q.R. - 2000 e \u00bd anni fa\" (1994) e \"A spasso nel tempo\" (1996), mentre il filone \"vacanziero-natalizio\" prosegu\u00ec con De Laurentiis, il quale affid\u00f2 stabilmente la regia delle successive pellicole a Neri Parenti. I fratelli Vanzina tornarono a girare un film della serie cinepanettoniana, sempre prodotta dalla Filmauro di De Laurentiis, solo nel 1999 con \"Vacanze di Natale 2000\". Come si intuisce da alcuni di questi titoli, non sempre i film hanno trattato vicende strettamente legate al periodo natalizio o, in generale, alle festivit\u00e0; dal 2001 invece questo accadde regolarmente per diversi anni \u2014 cosa che si riverber\u00f2 anche nella titolazione delle pellicole \u2014, ambientando il Natale nei pi\u00f9 svariati luoghi del pianeta.\nNel 2005 avvenne un primo punto di svolta nella storia della saga, con Massimo Boldi il quale, per divergenze artistiche, ruppe il sodalizio con De Sica e contestualmente lasci\u00f2 le produzioni De Laurentiis per intraprendere un suo personale filone \"apocrifo\" di cinepanettoni, andato a contrapporsi a quello \"ufficiale\" dell'ex partner di scena; le nuove opere di Boldi, prodotte dalla Medusa Film, si segnalarono ben presto per avere la cerimonia delle nozze come tema centrale, tanto da generare a loro volta un nuovo neologismo, quello di \"cinematrimoni\". Con il tempo, il nuovo filone aperto da Boldi vide questi duettare sempre pi\u00f9 spesso davanti alle cineprese con Biagio Izzo, mentre De Sica prosegu\u00ec il proprio percorso artistico a fianco della \"new entry\" Massimo Ghini. Nel frattempo, nello stesso periodo inizi\u00f2 a segnalarsi una certa dilatazione temporale circa le uscite dei cinepanettoni, i quali ora esulavano talvolta dal ristretto ambito natalizio, anticipando o posticipando la loro presenza nelle sale \u2014 \u00e8 ad esempio il caso di \"Matrimonio a Parigi\" (2011) di Claudio Risi, distribuito gi\u00e0 in ottobre \u2014; per dirla nelle parole di Boldi, \u00abnon bisogna di certo aspettare le feste per strappare una risata allo spettatore\u00bb.\nNel 2011 usc\u00ec \"Vacanze di Natale a Cortina\", che rimane l'ultimo capitolo di quella che \u00e8 intesa come la saga cinepanettoniana \"delaurentiisiana\": infatti, visti i sempre pi\u00f9 bassi riscontri al botteghino ottenuti da questo genere di prodotti nel corso degli appuntamenti natalizi, dall'anno seguente la Filmauro decise di non riproporre pi\u00f9 nelle sale questa ormai storica formula narrativa, virando sulla pi\u00f9 classica commedia. Negli anni seguenti vari autori e interpreti del filone hanno comunque ripreso in mano il cinepanettone, affidandosi a diverse produzioni e tentando di aggiornarne la formula, tuttavia senza riuscire a replicare i successi del passato.\nNel 2017 venne prodotto dalla Filmauro \"Super vacanze di Natale\", film di montaggio ad opera di Paolo Ruffini, che celebrava i 35 anni dalla nascita del cinepanettone presentando scene provenienti dai cinepanettoni e dalle commedie natalizie realizzati della casa produttrice nei decenni precedenti. Sia Boldi che De Sica, protagonisti di molte di queste scene, criticarono l'operazione, sostenendo di non essere stati neppure avvertiti della stessa e ritenendola una scorrettezza: lo stesso giorno di uscita del film, il 14 dicembre, era infatti prevista anche l'uscita nelle sale delle commedie natalizie dei due attori, \"Natale da chef\" con la regia di Parenti per Boldi e \"Poveri ma ricchissimi\" con la regia di Brizzi per De Sica. Dei tre film, il prodotto di montaggio si rivel\u00f2 comunque quello con incassi minori.\nNell'ottica della storia del genere, nel 2018 si ricompose dopo quattordici anni la storica coppia Boldi-De Sica per \"Amici come prima\", diretto dallo stesso De Sica coadiuvato (non accreditato) dal figlio Brando: pur essendo uscita nel pediodo natalizio, tuttavia, quest'opera era una classica commedia che, per lo stile e i temi trattati, non solo non sposava i canoni del cinepanettone ma anzi se ne distanziava, ottenendo per questo il generale plauso della critica. \"Amici come prima\" si conferm\u00f2, tra le produzioni italiane, il film con pi\u00f9 incassi della stagione cinematografica 2018-2019 e il terzo come numero di spettatori, rimanendo per\u00f2 ben lontano dal replicare il successo ottenuto dalle opere cinepanettoniane nel loro periodo d'oro.\nAttori.\nAttori ricorrenti dell'intera saga sono stati, oltre ai gi\u00e0 citati Boldi, De Sica e Ghini, anche Diego Abatantuono, Claudio Amendola, Jerry Cal\u00e0, Nino Frassica, Ezio Greggio, Andrea Roncato, Guido Nicheli e Nadia Rinaldi negli anni 1980 e 1990, e Anna Maria Barbera, Nancy Brilli, Elisabetta Canalis, Paolo Conticini, Fabio De Luigi, Sabrina Ferilli, i Fichi d'India, Michelle Hunziker, Biagio Izzo, Paolo Ruffini, Francesco Mandelli, Vincenzo Salemme, Enzo Salvi e Alessandro Siani negli anni 2000 e 2010. Dato il successo commerciale delle pellicole, a queste hanno talvolta preso parte anche personaggi noti a livello mondiale quali Cindy Crawford, Danny DeVito, Carmen Electra, Daryl Hannah, Dean Jones, Ronn Moss, Leslie Nielsen, Luke Perry e Megan Gale.\nCritica.\nSecondo la critica pi\u00f9 benevola, i cinepanettoni non sono in realt\u00e0 tanto diversi dalle commedie prodotte negli anni 1950, come quelle con protagonista Tot\u00f2; nello specifico, vengono visti come film che pi\u00f9 di altri riescono a raccontare l'Italia e gli italiani di oggi. In secondo luogo, viene sottolineato come i cinepanettoni assolvono al compito di far \"girare\" il grosso dell'industria cinematografica italiana che, sovente, solo cos\u00ec riesce a raggiungere il livello di incassi delle pellicole hollywoodiane. Ci\u00f2 nonostante, \u00e8 stato oggetto di dibattito e polemiche la possibilit\u00e0, per questo genere di pellicole, di godere di contributi e agevolazioni fiscali da parte del Ministero per i Beni e le Attivit\u00e0 culturali.\nI detrattori di tali prodotti ne rimarcano \"in primis\" l'effettiva mancanza di vera comicit\u00e0: a lungo andare, quella presente \u00e8 finita per basarsi interamente su volgarit\u00e0 e altre banalit\u00e0 assortite come il linguaggio scurrile, l'umorismo spicciolo e ruoli femminili ridotti a meri oggetti sessuali. Una deriva acuitasi in particolar modo negli anni 2000, e che, a detta degli studiosi del settore, ha fatto del cinepanettone la celebrazione degli \u00abeccessi peggiori\u00bb, delle \u00abbuffonerie carnevalesche\u00bb della coeva Italia \"berlusconiana\". Sul piano pratico, viene infine posto accento negativo sulla costante mancanza di una trama vera e propria, rimpiazzata da una banale \"storiella\" sempre uguale a s\u00e9 stessa, scritta ad arte per le esibizioni dei protagonisti e dei comprimari di turno, spesso personaggi televisivi di grido del momento, privi di adeguate capacit\u00e0 recitative per il grande schermo.\nCitazioni e parodie.\nUna parodia dissacrante del filone dei cinepanettoni \u00e8 ravvisabile nella commedia \"Boris - Il film\" del 2011. La pellicola, ambientata nel dietro le quinte del mondo del cinema, narra per l'appunto la deriva \"cinepanettoniana\" che finisce per assumere un iniziale progetto \"impegnato\", sbeffeggiando in egual misura entrambe le parti. Nello specifico dei cinepanettoni, la satira mette l'accento sulle difficolt\u00e0, nel panorama filmico italiano del tempo, di realizzare una pellicola che esuli dalla becera e greve comicit\u00e0, nonch\u00e9 sull'influenza negativa che questo genere cinematografico ha sull'ambiente attoriale del Paese, reo di cedere al nazionalpopolare in virt\u00f9 di facili guadagni, senza mancare di metterne in risalto l'iniquit\u00e0 della scrittura, riassumibile in pochi e grossolani stereotipi.\nVa segnalato anche il \"fake\" trailer \"Natale al cesso\" (2008) di Maccio Capatonda, che riassume in pochi minuti tutti i peggiori stereotipi affibbiati dalla critica al filone cinepanettoniano, sia come scrittura sia come recitazione; un'operazione satirica che, nella parole di Francesco Specchia, consta di \u00abimmagini [...] esilaranti e al tempo stesso angosciose\u00bb, insomma \u00abl'idea dell'Italia attuale, livida e meschina\u00bb."}
{"id": "1101456", "revid": "486946", "url": "https://it.wikipedia.org/wiki?curid=1101456", "title": "Rostov-on-Don", "text": ""}
{"id": "1101468", "revid": "30909", "url": "https://it.wikipedia.org/wiki?curid=1101468", "title": "Shouryuken", "text": ""}
{"id": "1101477", "revid": "1776051", "url": "https://it.wikipedia.org/wiki?curid=1101477", "title": "Trasporti in Botswana", "text": "Questa voce raccoglie le principali tipologie di trasporti in Botswana.\nTrasporti su rotaia.\nReti ferroviarie.\nIn totale: 888\u00a0km, tutti a scartamento ridotto di 1067\u00a0mm (dati 2002)\nTrasporti su strada.\nRete stradale.\nIn totale: 23.243\u00a0km (dati 1999)\nReti filoviarie.\nAttualmente in Botswana non esistono filobus.\nAutolinee.\nNella capitale, Gaborone, ed in altre zone abitate del Botswana, operano aziende pubbliche e private che gestiscono i trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 86 (dati 2002)\na) con piste di rullaggio pavimentate: 10\nb) con piste di rullaggio non pavimentate: 76"}
{"id": "1101478", "revid": "226458", "url": "https://it.wikipedia.org/wiki?curid=1101478", "title": "Intersfera", "text": "In geometria solida, l'intersfera di un poliedro (o sfera degli spigoli) \u00e8 una sfera che \u00e8 tangente ad ogni spigolo del poliedro. In altre parole, tocca ogni spigolo del poliedro in esattamente un punto. Il raggio dell'intersfera \u00e8 detto interraggio. Il nome deriva dal fatto che l'intersfera \u00e8 \"tra\" la sfera inscritta, tangente a ogni faccia del poliedro, e la sfera circoscritta, passante per ogni vertice del poliedro.\nNon tutti i poliedri sono dotati di una intersfera. Ad esempio, un parallelepipedo con lati di lunghezza distinta non ha una intersfera. Le seguenti classi di poliedri sono dotati di una intersfera:"}
{"id": "1101480", "revid": "1305772", "url": "https://it.wikipedia.org/wiki?curid=1101480", "title": "Abel Paz", "text": "Il suo vero nome era Diego Camacho (Abel Paz era uno pseudonimo letterario). Trasferitosi con la propria famiglia a Barcellona nel 1929, inizi\u00f2 a lavorare, a soli quindici anni (1935), nell'industria tessile e si iscrisse alla \"Confederaci\u00f3n Nacional del Trabajo\" (CNT). Ha vissuto la rivoluzione del 1936 da quel privilegiato punto di osservazione che era la Barcellona delle socializzazioni operaie, ed ha conosciuto di persona la realt\u00e0 delle collettivizzazioni agricole aragonesi. Tenace oppositore della dittatura franchista in patria (dove ha scontato dodici anni di carcere) e dall'esilio francese, \u00e8 autore di numerosi volumi, tradotti in varie lingue. La sua ricca biblioteca (circa a 5400 volumi) e il suo archivio nel 1996 sono andati a far parte del Centro Ascaso Durruti di Montpellier. \nComunicato stampa di Adnkronos e di Radio Klara.\nDa Adnkronos, Radio Klara Valencia e Barcellona, 14 aprile 2009 \nPartecipazione alla guerra civile.\nNel luglio 1936, all'inizio della guerra civile spagnola e della rivoluzione in Spagna si arruola nella Colonna Buenaventura Durruti, formazione anarchica. Combatte prima sul cruento fronte aragonese, poi a Barcellona, all'epoca in cui (maggio 1937) anarchici e comunisti antistalinisti si scontrano, armi in pugno, con i comunisti di osservanza stalinista. In quel periodo vengono assassinati Camillo Berneri e Francesco Barbieri.\nL'esilio.\nDopo la caduta della Catalogna nel gennaio 1939, ha inizio per Abel Paz l'esilio in Francia, dove viene internato. Nel corso degli anni quaranta combatte sia nella resistenza francese contro il nazifascismo che nella resistenza anarchica spagnola contro Franco. Nel 1942 viene arrestato a Barcellona per la sua attivit\u00e0 anti franchista e condannato a sette anni di prigione. Nel 1947, riconquista la libert\u00e0 e continua la sua attivit\u00e0 politica.\nAbel Paz \u00e8 l'autore di numerosi studi sulla storia degli anarchici, il pi\u00f9 importante dei quali \u00e8 la biografia di Buenaventura Durruti, pubblicata in svariate edizioni e numerose traduzioni."}
{"id": "1101482", "revid": "642594", "url": "https://it.wikipedia.org/wiki?curid=1101482", "title": "Tatsumaki Senpu Kyaku", "text": ""}
{"id": "1101483", "revid": "63945", "url": "https://it.wikipedia.org/wiki?curid=1101483", "title": "Tosca d'Aquino", "text": ""}
{"id": "1101487", "revid": "79968", "url": "https://it.wikipedia.org/wiki?curid=1101487", "title": "Apiterapia", "text": "L'apiterapia \u00e8 il \"trattamento delle malattie con prodotti raccolti, trasformati e secreti dalle api, e in particolare: polline, propoli, miele, pappa reale e veleno\".\nNella medicina tradizionale le virt\u00f9 del miele e della propoli sono note da tempi antichissimi.\nNegli ultimi decenni, studi scientifici hanno permesso di confermare e di meglio comprenderne le propriet\u00e0. Essendo recenti le tecniche di raccolta, \u00e8 recente l'uso del polline e della pappa reale, ma molti studi hanno permesso di scoprirne le propriet\u00e0. Tra i nuovi aspetti terapeutici \u00e8 particolarmente rilevante l'uso del veleno d'ape.\nApiterapia e miele.\nIl miele \u00e8 un prodotto alimentare naturale dalle notevoli propriet\u00e0 organolettiche.\n\u00c8 un alimento energetico, di rapida assimilazione, dal potere dolcificante superiore a quello dello zucchero (saccarosio). Contiene in media:\ne inoltre acidi organici e oligoelementi.\nLa sua composizione \u00e8 tale che non vi si sviluppano microrganismi, per cui non richiede conservanti n\u00e9 pastorizzazione.\nAltri elementi costitutivi importanti sono vitamine ed enzimi. Fra questi ultimi particolarmente significativo \u00e8 la perossidasi, presente in tutti i mieli, enzima precursore del perossido di idrogeno che si attiva a seguito della diluizione del miele dopo l'ingestione, agendo sulle prime vie respiratorie.\nLa attribuisce generalmente ai mieli provenienti da piante medicinali le stesse propriet\u00e0 di quelle senza per\u00f2 nessuna validazione scientifica e tantomeno evidenza pratica.\nRecenti ricerche condotte all'universit\u00e0 di Waikato in Nuova Zelanda hanno evidenziato le propriet\u00e0 antibiotiche del miele proveniente da un arbusto detto localmente \"manuka\" (Leptospermum scoparium). Un enzima specifico in esso contenuto, denominato UMF (Unique Manuka Factor), produce periossido di idrogeno, un noto antisettico, ad un tenore 10 volte superiore a quello degli altri mieli. Questo miele \u00e8 efficace contro batteri multiresistenti e sembra avere propriet\u00e0 antinfiammatorie e cicatrizzanti.\nApiterapia e pappa reale.\nLa pappa reale \u00e8 indicata per combattere l'affaticamento, la debolezza, l'astenia, la neuroastenia, la depressione leggera, l'amenorrea e la dismenorrea.\nApiterapia e polline.\nIl polline \u00e8 indicato per trattare le allergie stagionali, migliorare le prestazioni fisiche, migliorare la memoria nelle persone anziane.\nApiterapia e propoli.\nLa propoli ha numerose indicazioni:\nVeleno d'ape.\nIl veleno d'ape \u00e8 utilizzato per curare affezioni reumatiche, artriti croniche, certe malattie infiammatorie e la sclerosi a placche.\nIl veleno \u00e8 somministrato sulle zone da curare sia direttamente, attraverso punture d'ape, sia diluito, con l'aiuto di siringhe.\nVa notato che, quando l'ape punge, il suo dardo resta conficcato nella pelle, e quando essa si ritira strappa via una parte dell'addome, e muore. Oggi si riesce ad estrarre il veleno dall'ape senza provocarne la morte.\nIl veleno d'ape \u00e8 contenuto anche in diverse preparazioni - creme, lozioni, compresse, gocce - utilizzate nel trattamento dell'artrite, delle infiammazioni dei tendini e delle articolazioni, e di affezioni cutanee.\nL'\"apipuntura\" \u00e8 una combinazione di trattamento con il veleno d'ape e di agopuntura. Viene utilizzata nel trattamento dell'epilessia, dell'incontinenza e dei disturbi artritici.\nIl veleno pu\u00f2 essere somministrato sia per deposito nel punto dell'agopuntura, sia per immersione dell'ago stimolatore in una soluzione del medesimo."}
{"id": "1101489", "revid": "869733", "url": "https://it.wikipedia.org/wiki?curid=1101489", "title": "Complimenti per la trasmissione", "text": "Complimenti per la trasmissione fu un programma televisivo italiano di genere game show, andato in onda nel 1988 su Raitre in fascia preserale. Era condotto da Piero Chiambretti, per la prima volta interamente alla guida di una trasmissione, e ideato da Mario D'Alessandro e Antonio Gerotto.\nIl programma.\nIl programma fu trasmesso in diretta dal 4 ottobre al 16 dicembre 1988. Della durata di circa mezz'ora, si svolgeva a casa di una famiglia concorrente, scelta nel corso della stessa giornata tramite una sorta di divertente \"selezione\" in un mercato rionale. Chiambretti si recava in serata a casa della famiglia, rigorosamente abbigliato in smoking e farfallino, munito di una valigetta 24 ore ed un piccolo vassoio di paste offerto dal dr. Voglino (in realt\u00e0 Bruno Voglino, il funzionario Rai che si occupava della produzione del programma). La famiglia doveva allora rispondere all'enfaticamente annunciato \"Domandone\", un quiz dal contenuto piuttosto surreale, la cui busta contenente il testo veniva estratta da Chiambretti dalla 24 ore all'ingresso di casa. L'eventuale (ma immancabile, spesso grazie ai surreali suggerimenti dello stesso Chiambretti) risposta corretta al Domandone comportava la possibilit\u00e0 di partecipare alla trasmissione, che consisteva nello svolgere alcune prove ludiche sullo stile della caccia al tesoro, come ad esempio trovare degli oggetti particolari, o prove di cucina. La famiglia riceveva un premio in denaro per ogni prova portata a termine correttamente ed in tempo utile.&lt;br&gt;Una delle prove coinvolgeva inoltre il vicinato, invitandolo a portare di volta in volta oggetti particolari presso la famiglia che stava ospitando la trasmissione. \nCi\u00f2 consentiva alla famiglia stessa di raddoppiare il premio, mentre chi si recava per primo con l'oggetto richiesto si aggiudicava un orologio da tavolo, estratto dalla fatidica 24 ore, definito (sempre enfaticamente) \"Un meraviglioso orologio fine argento, fine novecento\".&lt;br&gt;\nDurante la permanenza all'interno dell'abitazione della famiglia ospitante, dopo aver distribuito ai familiari l'elenco delle \"prove\" da completare entro la mezz'ora di durata del programma, Chiambretti correva da una stanza all'altra facendosi illustrare da un componente della famiglia stessa le stanze e gli oggetti che vi si trovavano, oppure aneddoti di vita della coppia ospitante.\nL'improvvisazione, la velocit\u00e0 e gli spazi ristretti mettevano a dura prova la regia ed i cameramen che lo seguivano dappertutto, da lui spesso nominati come \"Bingo\" e \"Patata\".\nIl format del programma successivamente mut\u00f2, adattandosi maggiormente alle caratteristiche istrioniche e satiriche di Chiambretti, il quale svolgeva cos\u00ec le sue incursioni non solo fra la gente comune, ma anche fra politici, giornalisti e personaggi del mondo dello spettacolo.\nAccoglienza.\nLa trasmissione totalizzava da uno a due milioni di telespettatori. Una puntata suscit\u00f2 delle polemiche poich\u00e9 ospitata a casa di una persona nostalgica di Mussolini, mentre Chiambretti, data la natura improvvisata della trasmissione in diretta, cercava di sdrammatizzare.\nSecondo il critico televisivo Aldo Grasso la trasmissione fu innovativa e la gente comune intervistata da Chiambretti, messa a proprio agio dal suo modo ironico e complice di porsi, appariva \"pi\u00f9 viva, pi\u00f9 autentica e pi\u00f9 sorprendente di tanti improbabili sceneggiati TV\". Chiambretti non perdeva occasione per far notare la presenza di pi\u00f9 televisori per famiglia, soprattutto quelli in camera da letto; un modo, sempre secondo Grasso, di denunciare sarcasticamente la pervasivit\u00e0 del mezzo televisivo."}
{"id": "1101492", "revid": "1305772", "url": "https://it.wikipedia.org/wiki?curid=1101492", "title": "Porto Said", "text": "Porto Said (), \u00e8 una citt\u00e0 del nordest dell'Egitto, capoluogo dell'omonimo governatorato. Sorge su una lingua di terra tra il lago Manzala, il Mediterraneo e l'imboccatura del Canale di Suez.\nLa citt\u00e0.\nLa citt\u00e0, rispetto ai canoni egiziani \u00e8 di recente costruzione (1859) e venne commissionata dal pasci\u00e0 Said.\nCi sono numerose case antiche con grandi terrazze su tutti i piani che danno uno stile distintivo alla citt\u00e0.\nAll'altro lato del canale si trova Porto Fouad, con la quale si \u00e8 conurbata, ed \u00e8 collegata attraverso traghetti gratuiti che fanno servizio durante tutto il giorno.\nLa citt\u00e0 \u00e8 sede di una diocesi della Chiesa copta fondata nel 1976 dal vescovo Tadros. Nel 1993, l'ultimo suddiacono Nosshy Attia Anbary scrisse la storia della diocesi in lingua araba.\nL'economia di Porto Said si basa sulla pesca e sull'industria, principalmente chimica, alimentare e di produzione di sigarette. Porto Said \u00e8 inoltre un importante porto sia per l'esportazione di prodotti egiziani come il cotone ed il riso che come stazione di rifornimento per le navi in transito nel Canale di Suez.\nLa citt\u00e0 pur non essendo una meta turistica offre la vista suggestiva della fila interminabile di navi che aspettano di poter entrare nel Canale di Suez.\nIl porto.\nPorto Said \u00e8 dotato di un approdo artificiale che si estende per circa 570 ettari lungo il tratto terminale nord del Canale di Suez ed \u00e8 protetto da due moli frangiflutti che si estendono in mare dalla bassa costa sabbiosa.\nIl molo ovest si estende proseguendo la linea di banchina del porto per circa 4\u00a0km, \u00e8 progettato per impedire l'insabbiamento del canale derivante dal deposito di fanghi trasportati dal Nilo. All'inizio del molo vi era in precedenza una imponente statua di Ferdinand de Lesseps, il costruttore del canale di Suez, che venne abbattuta da nazionalisti egiziani nel 1956. Oggi resta solo la base della statua. A sud, sulla banchina del porto, \u00e8 un faro alto 53m, con la luce visibile da 23 miglia di distanza. Il molo est \u00e8 lungo quasi 2\u00a0km.\nLa citt\u00e0 di Porto Said \u00e8 sul lato ovest del porto, mentre il grande sobborgo di Porto Fouad \u00e8 sul lato est.\nA circa 3,5\u00a0km a est del porto si trova il canale di by-pass, utilizzato solitamente dalle navi che attraversano il canale di Suez senza fermarsi. La costa in questa zona \u00e8 bassa e piatta.\nArea di attesa.\nAl di fuori del porto c'\u00e8 un'area di attesa situata tra le latitudini 31\u00b021'N e 31\u00b025'N e la longitudine 32\u00b016,2'E e 32\u00b020,6'E dove ancorano le navi in attesa di entrare nel porto o per unirsi ai convogli diretti a nord. L'area \u00e8 divisa in due sezioni:\nNella citt\u00e0 se trova la Cattedrale di Maria Regina del Mondo, soprannominato \"cattedrale dei Francesi\"."}
{"id": "1101500", "revid": "1543377", "url": "https://it.wikipedia.org/wiki?curid=1101500", "title": "Pianissimo (Camillo Sbarbaro)", "text": "Pianissimo \u00e8 una silloge poetica del poeta Camillo Sbarbaro che fu pubblicata per la prima volta dalle Edizioni \"La Voce\" a Firenze nel 1914.\nDi \"Pianissimo\" furono stampate tre edizioni, quella originale del 1914, una seconda edizione riveduta, presso la casa editrice \"Pozza\" a Venezia nel 1954 e una redazione ulteriormente ritoccata in \"Poesie\" dall'editore Scheiwiller a Milano nel 1961 (queste poesie vengono datate 1960 dall'autore). \u00c8 da notare che una decina delle poesie che facevano parte dell'edizione del 1914 mancano nelle edizioni successive.\nLe varie versioni delle singole poesie sono decisamente diverse tra loro, tanto che, in quasi tutte le raccolte, sono presenti contemporaneamente le versioni del 1914 e quelle del 1960.\nI temi che dominano le poesie della raccolta sono quelli del vuoto interiore e della tragica incapacit\u00e0 di creare un rapporto armonioso tra la realt\u00e0 e il soggetto che in essa vive.\nRiprendendo alcuni motivi dalla poesia francese e soprattutto da Baudelaire, Sbarbaro utilizza la citt\u00e0 moderna come scenario contro il quale si rispecchia la sua atonia e che serve a mettere in risalto i suoi sforzi di identificarsi con la partecipazione alle forme pi\u00f9 abbiette dell'esistenza, dagli ubriachi alle prostitute.\nQuesti temi e queste figure entrano in rapporto voluto e contraddittorio con i temi degli affetti familiari nella ricerca di ricreare un percorso di autenticit\u00e0 che abbia un legame con l'infanzia.\nIn \"Pianissimo\" il discorso poetico \u00e8 fortemente prosaicizzato mentre l'utilizzo dell'endecasillabo di influsso leopardiano d\u00e0 ai testi un tono antimelodico e solenne.\nAlcuni giudizi critici.\n\u00ab\u00c8 la sua pi\u00f9 rilevante opera di poesia, con l'intenso prosaismo morale che la caratterizza.\u00bb (Edoardo Sanguineti)\n\u00abUna di quelle poesie su cui i letterati non sanno n\u00e9 possono dissertare a lungo, ma di cui si ricorderanno gli uomini nella vita loro per i millenni\u00bb. (Giovanni Boine su La Riviera Ligure)"}
{"id": "1101511", "revid": "647919", "url": "https://it.wikipedia.org/wiki?curid=1101511", "title": "Lingua sorba", "text": ""}
{"id": "1101512", "revid": "697352", "url": "https://it.wikipedia.org/wiki?curid=1101512", "title": "Bale", "text": ""}
{"id": "1101513", "revid": "647919", "url": "https://it.wikipedia.org/wiki?curid=1101513", "title": "Lingua soraba", "text": ""}
{"id": "1101519", "revid": "1993636", "url": "https://it.wikipedia.org/wiki?curid=1101519", "title": "Tempio di Dendera", "text": "Il Tempio di Dendera, situato a circa 2,5\u00a0km a sud-est della localit\u00e0 di Dendera (Iunet in antico egizio), \u00e8 uno dei templi meglio conservati di tutto l'Egitto.\nLa citt\u00e0 di \"Iunet Tantere\" fu il capoluogo del 6\u00ba distretto dell'Alto Egitto.\nNei pressi del tempio \u00e8 stata anche rinvenuta una necropoli composta di tombe a mastaba databili tra il \"periodo arcaico\" ed il \"primo periodo intermedio\".\nDescrizione dell'area templare.\nL'intero complesso copre un'area di circa 40.000 m\u00b2 ed \u00e8 interamente circondato da un muro di mattoni a secco. Il complesso ospita cappelle, santuari ed un lago sacro oltre a una chiesa cristiana ed a due mammisi ovvero i \"luoghi della rinascita\"\nBench\u00e9 le attuali strutture risalgano al periodo tolemaico-romano vi sono prove dell'utilizzo del sito fin dal periodo detto \"Antico Regno\". Le pi\u00f9 antiche strutture potrebbero risalire al regno di Pepi I (circa 2250 a.C. mentre sono evidenti i resti di un tempio eretto durante la XVIII dinastia.\nL'inizio della costruzione del tempio attuale risale invece al regno di Nectanebo II (360 a.C. - 343 a.C.), ultimo sovrano di origine egizia ad aver regnato sulle \"Due Terre\" ed il suo completamento avvenne durante la dominazione di Roma anche se, con ogni probabilit\u00e0 le strutture erette vennero del tutto modificate durante il regno di Tolomeo XII.\nInfatti un'iscrizione, scoperta nel 1975, celebra la cerimononia del \"Rito del tendere la corda\", ossia di tracciare le fondamenta di un nuovo edificio, nel ventisettesimo anno di regno del sovrano, anno che dovrebbe corrispondere al 54 a.C.; la stessa iscrizione ricorda il completamento del tempio nel nono anno dell'imperatore Augusto, 21 a.C.\nL'area templare comprende:\nTempio di Hathor.\nLa struttura attualmente visibile risale al termine del periodo tolemaico (I secolo a.C.) anche se sono ancora riscontrabili i resti del tempio eretto durante il \"Medio Regno\".\nAlcune decorazioni, come lo Zodiaco, copia dell'originale trasferito nel 1821 in Francia ed ora esposto al Museo del Louvre di Parigi, situato sul soffitto della \"Grande sala ipostila\", sono di epoca romana; sempre della stessa epoca \u00e8 l'iscrizione greca che dedica il tempio ad Afrodite.\nSul muro d'ingresso \u00e8 anche riprodotto il nome, scritto in geroglifico, dell'imperatore Traiano.\nAl di sotto del tempio sono state rinvenute una serie di 12 camere, che un'iscrizione permette di attribuire al regno di Tolomeo XII.Tali camere sotterranee erano utilizzate per la conservazione di offerte e di immagini divine. In una di esse \u00e8 stato rinvenuto un frammento rappresentate il sovrano Pepi II (VI dinastia).\nRaffigurazioni di Cleopatra VI, che si trovano sulle pareti del tempio sono buoni esempi di arte tolemaica egiziana. Uno raffigura Cleopatra, nella stessa posa della dea Iside; mentre l'altro, sul retro degli esterni del tempio, presenta un intaglio di Cleopatra VII Filometore e suo figlio, Tolomeo XV Filopatore Filometore Cesare, che la regina ebbe da Gaio Giulio Cesare.\n\"Misteri\" del tempio di Dendera.\nAl complesso templare di Dendera sono legate due \"querelle\" tra archeologia \"ufficiale\" e fautori dell'archeologia \"alternativa\": lo zodiaco e le \"lampade\" di Dendera.\nZodiaco.\nIl rilievo rappresenta, in modo diverso dai criteri odierni, il cielo come era conosciuto dagli antichi egizi. Le controversie vertono, soprattutto, sulla datazione della rappresentazione. Joseph Fourier, che esamin\u00f2 lo zodiaco nel 1800, lo dat\u00f2 al 2500 a.C. basandosi sulla situazione astronomica rappresentata. Jean-Fran\u00e7ois Champollion decifr\u00f2 nel rilievo i nomi degli imperatori romani Tiberio, Nerone, Claudio e Domiziano attribuendo cos\u00ec la data di erezione del tempio all'ultimo periodo della storia dell'antico Egitto.\nLa, gi\u00e0 citata, iscrizione sulle date di erezione dell'attuale tempio conferma l'ipotesi di Champollion. \n\"Lampade\" di Dendera.\nTra i molti bassorilievi che decorano il tempio di Hathor due hanno attirato l'attenzione in modo particolare, essi provengono dalle decorazioni della cripta del tempio. Si tratta di rappresentazioni simboliche del fiore di loto associato con l'immagine del serpente, tradizionalmente legato ai miti egizi della creazione.\nNel 1894 Joseph Norman Lockyer afferm\u00f2 che si trattasse invece di rappresentazioni di \"lampade elettriche ad incandescenza\" simili ai tubi di Crookes e che questo documentasse le conoscenze degli antichi egizi sull'elettricit\u00e0. E gli stessi due Djed, oggetti di culto rinvenuti in molti disegni e bassorilievi egizi ma la cui funzione \u00e8 tuttora incerta e dibattuta, uniti ciascuno ad una (presunta) lampada, svolgerebbero la stessa funzione dei nostri moderni generatori di elettricit\u00e0. Bench\u00e9 nessun'altra scoperta abbia in seguito confermato tale ipotesi questa ha continuato a trovare proseliti. \nTra i bassorilievi del tempio \u00e8 inoltre rappresentato un esperimento che risulta molto simile al moderno procedimento dell'elettrolisi.\nLe \"lampade\" sono spesso inserite nelle liste di oggetti detti Oopart, ossia di reperti archeologici, o presunti tali, di cui non \u00e8 possibile fornire una spiegazione soddisfacente. Vedere anche Lampade di Dendera."}
{"id": "1101520", "revid": "964", "url": "https://it.wikipedia.org/wiki?curid=1101520", "title": "Iunet", "text": ""}
{"id": "1101529", "revid": "2101463", "url": "https://it.wikipedia.org/wiki?curid=1101529", "title": "Atletica Riccardi", "text": "L'Atletica Riccardi Milano 1946 \u00e8 una societ\u00e0 sportiva di atletica leggera di Milano, cinque volte campione d'Italia per societ\u00e0.\nStoria.\nLa societ\u00e0 nacque nel 1946 come sezione di atletica della polisportiva Gianni Riccardi, sorta un anno prima e intitolata alla memoria di un giovane scomparso in un campo di concentramento nazista il cui padre, Ludovico Riccardi, era amministratore delegato del gruppo editoriale della \"Gazzetta dello Sport\".\nPochi erano i primi atleti ma l'infaticabile Renato Tammaro convinse i panchinari della squadra di calcio ad aderire alla sua sezione. Tammaro compr\u00f2 a un mercato alcune magliette bianco-verdi, colori sociali tuttora in uso.\nI primi risultati non furono incoraggianti ma in pochi anni l'Atletica Riccardi fu in grado di competere con le societ\u00e0 industriali (Fiat e Coin) allora predominanti nel campo dell'atletica come oggi lo sono le societ\u00e0 militari.\nNel 1996 il CONI ha assegnato all'Atletica Riccardi la stella d'oro, la massima onorificenza che il Coni assegna alle societ\u00e0 sportive.\nIl 2009 d\u00e0 un forte segno nella storia della gloriosa societ\u00e0 poich\u00e9 vede la Riccardi raggiungere i vertici nazionali sia a livello assoluti sia giovanile: Conquista il titolo di Campione d'Italia di societ\u00e0 (categoria assoluti) a Caorle (VE) e anche il medesimo titolo nella categoria giovanile (under 23) a Caravaggio.\nPer onorare il titolo italiano, il 6 novembre 2009 la squadra campione nazionale \u00e8 stata invitata e ricevuta dall'allora sindaco di Milano Letizia Moratti e dall'assessore allo Sport Alan Rizzi.\nIl 25 settembre 2011 la Riccardi si aggiudica il secondo scudetto in tre anni, dopo una finale di campionato emozionante che ha visto il contendersi del titolo fino all'ultima gara con la Atletica Bruni Vomano.\nNel 2009 nasce Riccardi-Camelot Young dedicata alla sezione giovanile in particolar modo del settore femminile. Nata dalla collaborazione tra le due pi\u00f9 importanti societ\u00e0 di Atletica milanesi la Riccardi e la Camelot, La Riccardi-Camelot Young conta 109 iscritti al 2011.\nNegli ultimi anni l'Atletica Riccardi ha sviluppato una fitta rete di relazioni con varie societ\u00e0 collegate le quali sfornano numerose leve e nuovi talenti che la Riccardi aiuta nella loro crescita agonistica ed umana. Ad oggi le societ\u00e0 ufficialmente collegate sono: Atl.Cassano d'Adda, Atl.Canegrate 1964, Studentesca San Donato, Atl.CTL3 Carnate, Atl.Cinisello Balsamo, Atl.Fossano 75.\nIl 23 settembre 2012 la Riccardi vince il titolo di societ\u00e0 campione d'Italia bissando il titolo del 2011 e aggiudicandosi il terzo scudetto in quattro anni.\nAtleti tesserati 1999-2019.\n&lt;poem&gt;\n1999: 408 tesserati\n2000: 530 \n2001: 574\n2002: 425\n2003: 434\n2004: 413\n2005: 459\n2006: 408\n2007: 455\n2008: 410\n2009: 507 (di cui 57 \"Riccardi-Camelot Young\")\n2010: 529 (di cui 64 \"Riccardi-Camelot Young\")\n2011: 717 (di cui 109 \"Riccardi-Camelot Young\")\n2017: 613 (317 uomini e 296 donne)\n2019: 493 (229 uomini e 264 donne)\n&lt;/poem&gt;\nManifestazioni organizzate dall'Atletica Riccardi.\nL'Atletica Riccardi ha organizzato per molti anni il celeberrimo meeting \"La Pasqua dell'Atleta\" che ha rappresentato per anni l'apice dell'atletica milanese. Dopo le primissime edizioni disputate al vecchio Campo Giuriati, al Campo sportivo di Concorezzo e al Campo Pirelli, la manifestazione si \u00e8 stabilmente collocata nella storica Arena napoleonica ora intitolata a Gianni Brera. Una manifestazione che vanta un'et\u00e0 di 50 anni (1947-1996) divenne ancor pi\u00f9 popolare grazie alle trasmissioni televisive in diretta che allargarono enormemente la visibilit\u00e0 del meeting, divenuto presto di livello internazionale. Per avere un'idea dell'importanza che ebbe La Pasqua dell'atleta nella seconda met\u00e0 del secolo scorso basta citare alcuni degli atleti che vi presero parte: Consolini, Berrutti, Ottoz, Fiasconaro, Arese, Simeon, Dionisi, Mennea, Akii-Bua, Andrei, Cova, Christie, Panetta, Benvenuti. Nel 1980 Vladimir Kozakiewicz realizz\u00f2 il primato mondiale del salto con l'asta con 5,72m e nel 1995 (penultima edizione) Laurent Ottoz batt\u00e9 il limite mondiale dei 200m ad ostacoli (22,55 s).\nNon va per\u00f2 dimenticato che la Riccardi per 11 anni (1974-1984) ha organizzato manifestazioni indoor nel vecchio Palazzo dello Sport (distrutto dalla nevicata del 1985). Numerosi campioni internazionali hanno preso parte a questi meeting. Nel 1984, nel corso di un incontro internazionale Italia, URSS, Spagna sono stati realizzati 3 record mondiali: Bubka nell'asta (5,82m), Igor Paklin nell'alto (2,36m) e Giuliana Salce nella marcia. Inoltre sono state realizzate grandissime prestazioni da parte di nomi del calibro di: Mennea, Simeoni, Bubka.\nA livello promozionale \u00e8 tuttora attivissimo \"Il ragazzo pi\u00f9 veloce di Milano\", manifestazione che dal 1975 raccoglie centinaia di studenti ogni anno e che ha sfornato numerosi campioni italiani e maglie azzurre. Da ricordare anche la \"Coppa Riccardi\" giunta alla sua XXI edizione e al neonato \"Trofeo Regione Lombardia\" giunto alla VI edizione nel 2010.\nAtleti in nazionale.\nL'Atletica Riccardi in 65 anni di storia ha portato ben 100 atleti a vestire la maglia azzurra della nazionale nelle pi\u00f9 importanti manifestazioni internazionali. Degli ultimi 30 anni possiamo ricordare:\nCampionati italiani di societ\u00e0 (maschile).\nIl miglior piazzamento ottenuto dalla societ\u00e0 in presenza di societ\u00e0 militari e/o industriali \u00e8 il terzo posto del 1955 (dietro solo alla Pirelli Milano e alla FIAT Torino). Dall'introduzione, nel 2008, del Campionato italiano di societ\u00e0 riservato esclusivamente alle societ\u00e0 civili la Riccardi ha gi\u00e0 vinto cinque scudetti e conquistati quattro secondi posti. Da ricordare che l'Atletica Riccardi ha vinto due titoli consecutivi (2006 e 2007) del Campionato italiano di societ\u00e0 indoor che tiene conto di tutti i piazzamenti nei campionati italiani individuali indoor dalla categoria Allievi sino agli Assoluti.\nCampionati italiani di societ\u00e0 di Cross (maschile).\nL'Atletica Riccardi ha sempre partecipato ai Campionati italiani di Cross che si disputano suddivisi per le singole categorie. Nel 2013 \u00e8 riuscita nell'impresa di vincere il titolo di Campione d'Italia nella classifica combinata che tiene conto di tutti i piazzamenti di tutte le categorie: Allievi, Juniores, Promesse e Seniores. Qui di seguito vengono riportati i piazzamenti della squadra negli ultimi 3 anni:\nPiazzamenti.\nCampionati Italiani di Societ\u00e0 assoluti.\n&lt;poem&gt;\n1951 23^ Polisportiva Riccardi\n1952 34^ Polisportiva Riccardi\n1953 16^ Atletica Riccardi\n1954 15^ Atletica Riccardi\n1955 3^ Atletica Riccardi\n1956 12^ Atletica Riccardi\n1957 37^ Atletica Riccardi\n1958 12^ Atletica Riccardi\n1959 30^ Atletica Riccardi\n1960 14^ C.SI. Atletica Riccardi\n1961 8^ C.S.I. Atletica Riccardi\n1962 7^ C.S.I. Atletica Riccardi\n1963 9^ C.S.I.Atletica Riccardi\n1964 4^ C.S.I. Atletica Riccardi\n1965 4^ C.S.I. Atletica Riccardi\n1966 5^ C.S.I. Atletica Riccardi\n1967 5^ C.S.I. Atletica Riccardi\n1968 6^ C.S.I. Atletica Riccardi\n1969 8^ Atletica Riccardi\n1970 8^ Atletica Riccardi\n1971 8^ Atletica Riccardi\n1972 9^ Atletica Riccardi\n1973 6^ Atletica Riccardi\n1974 9^ Atletica Riccardi\n1975 7^ Atletica Riccardi\n1976 9^ Atletica Riccardi\n1977 9^ Atletica Riccardi\n1978 7^ Atletica Riccardi\n1979 7^ Atletica Riccardi\n1980 6^ Atletica Riccardi\n1981 8^ Atletica Riccardi\n1982 7^ Atletica Riccardi\n1983 9^ Atletica Riccardi\n1984 10^ Atletica Riccardi\n1985 10^ Atletica Riccardi\n1986 9^ Atletica Riccardi\n1987 13^ Atletica Riccardi\n1988 12^ Atletica Riccardi\n1989 13^ Atletica Riccardi\n1990 11^ Atletica Riccardi\n1991 13^ Atletica Riccardi\n1992 13^ Atletica Riccardi\n1993 15^ Atletica Riccardi\n1994 16^ Atletica Riccardi\n1995 15^ Atletica Riccardi\n1998 14^ Atletica Riccardi \n1999 11^ Atletica Riccardi\n2000 10^ Atletica Riccardi\n2001 8^ Atletica Riccardi\n2002 7^ Atletica Riccardi\n2003 10^ Atletica Riccardi\n2004 9^ Atletica Riccardi\n2005 9^ Atletica Riccardi\n2006 8^ Atletica Riccardi\n2007 7^ Atletica Riccardi\n2008 4^ Atletica Riccardi\n2009 1^ Atletica Riccardi CAMPIONE D'ITALIA\n2010 2^ Atletica Riccardi\n2011 1^ Atletica Riccardi CAMPIONE D'ITALIA\n2012 1^ Atletica Riccardi CAMPIONE D'ITALIA\n2013 2^ Atletica Riccardi\n2014 1^ Atletica Riccardi CAMPIONE D'ITALIA\n2015 1^ Atletica Riccardi CAMPIONE D'ITALIA\n2016 2^ Atletica Riccardi\n2017 2^ Atletica Riccardi\n&lt;/poem&gt;\ndal 2008 al Campionato Italiano di Societ\u00e0 sono ammesse solo le societ\u00e0 civili\nCampionati Italiani di Societ\u00e0 giovanili.\n&lt;poem&gt;\n1988 22^ Atletica Riccardi (under 20)\n1998 11^ Atletica Riccardi (under 20)\n1999 25^ Atletica Riccardi (under 20)\n2000 14^ Atletica Riccardi (under 20)\n2001 11^ Atletica Riccardi (under 20)\n2002 4^ Atletica Riccardi (under 23)\n2003 4^ Atletica Riccardi (under 23)\n2004 3^ Atletica Riccardi (under 23)\n2005 6^ Atletica Riccardi (under 23)\n2006 4^ Atletica Riccardi (under 20)\n2007 8^ Atletica Riccardi (under 20)\n2008 6^ Atletica Riccardi (under 23)\n2009 1^ Atletica Riccardi (under 23) CAMPIONE D'ITALIA\n2010 3^ Atletica Riccardi (under 23)\n2011 8^ Atletica Riccardi (under 23)\n2012 6^ Atletica Riccardi (under 23)\n2013 18^ Atletica Riccardi (under 23)\n2014 2^ Atletica Riccardi (under 23)\n&lt;/poem&gt;\ndal 2014 i Campionati italiani di societ\u00e0 giovanili saranno in concomitanza dei Campionati italiani Juniores e Promesse. Verranno assegnati i punti (12 al primo fino ad 1 punto al dodicesimo) in base alle classifiche finali delle singole gare. La somma di tutti i punteggi dar\u00e0 un punteggio complessivo ad ogni societ\u00e0, cos\u00ec da poter stilare la classifica del Campionato italiano di societ\u00e0 giovanili.\nCampionati Italiani di Societ\u00e0 Allievi.\n&lt;poem&gt;\n1987 2^ Atletica Riccardi\n1988 4^ Atletica Riccardi\n1998 4^ Atletica Riccardi (finale Interregionale)\n1999 3^ Atletica Riccardi (finale Interregionale)\n2000 5^ Atletica Riccardi\n2001 14^ Atletica Riccardi\n2002 5^ Atletica Riccardi\n2003 5^ Atletica Riccardi\n2004 9^ Atletica Riccardi\n2005 8^ Atletica Riccardi\n2006 16^ Atletica Riccardi\n2007 27^ Atletica Riccardi\n2008 7^ Atletica Riccardi\n2009 4^ Atletica Riccardi\n2010 2^ Atletica Riccardi\n2011 14^ Atletica Riccardi\n2012 6^ Atletica Riccardi\n2013 9^ Atletica Riccardi\n&lt;/poem&gt;\nCoppa Italia.\n&lt;poem&gt;\n1998 17^ Atletica Riccardi\n1999 5^ Atletica Riccardi\n2000 5^ Atletica Riccardi\n2001 4^ Atletica Riccardi\n2010 5^ Atletica Riccardi\n2011 7^ Atletica Riccardi (causa alluvione, viene disputata solo la prima giornata di gare)\n2012 5^ Atletica Riccardi\n2013 5^ Atletica Riccardi\n2014 8^ Atletica Riccardi\n&lt;/poem&gt;\ndal 2010 alla Coppa Italia partecipano le 4 societ\u00e0 militare e 4 societ\u00e0 civili (le prime quattro classificate della finale nazionale di societ\u00e0 dell'anno precedente). La vincitrice della Coppa Italia si aggiudica la partecipazione alla Coppa Europa per Club dell'anno successivo.\ndal 2012 la Coppa Italia sar\u00e0 in concomitanza dei Campionati italiani assoluti. Verranno assegnati i punti (12 al primo fino ad 1 punto al dodicesimo) in base alle classifiche finali delle singole gare. La somma di tutti i punteggi dar\u00e0 un punteggio complessivo ad ogni societ\u00e0, cos\u00ec da poter aggiudicare la Coppa Italia alla prima classificata.\nSupercoppa.\n&lt;poem&gt;\n1988 9^ Atletica Riccardi\n2000 4^ Atletica Riccardi\n2001 4^ Atletica Riccardi\n2002 2^ Atletica Riccardi\n2003 2^ Atletica Riccardi\n2004 5^ Atletica Riccardi\n2005 4^ Atletica Riccardi\n2006 4^ Atletica Riccardi\n2007 5^ Atletica Riccardi\n2008 6^ Atletica Riccardi\n2009 2^ Atletica Riccardi\n2010 1^ Atletica Riccardi\n2011 2^ Atletica Riccardi\n2012 2^ Atletica Riccardi\n2013 4^ Atletica Riccardi\n&lt;/poem&gt;"}
{"id": "1101531", "revid": "122793505", "url": "https://it.wikipedia.org/wiki?curid=1101531", "title": "Processo agli Einsatzgruppen", "text": "Il processo agli Einsatzgruppen (ufficialmente \"The United States of America vs. Otto Ohlendorf, et. al.\") \u00e8 stato il nono dei dodici processi per crimini di guerra tenuti dalle autorit\u00e0 statunitensi a Norimberga dopo il termine del secondo conflitto mondiale.\nI dodici processi vennero celebrati esclusivamente da corti militari statunitensi e non davanti all'International Military Tribunal (IMT), che aveva promosso il principale processo di Norimberga contro i vertici della Germania nazionalsocialista, anche se ebbero luogo presso lo stesso palazzo di Giustizia di Norimberga. I dodici processi statunitensi sono collettivamente conosciuti come processi secondari di Norimberga o, pi\u00f9 propriamente, Trials of War Criminals before the Nuremberg Military Tribunals (NMT, \"Processi per crimini di guerra davanti al Tribunale Militare di Norimberga\")\nIl caso.\nGli Einsatzgruppen erano speciali unit\u00e0 composte da membri delle SS e della polizia che operarono numerosi massacri di ebrei, comunisti e partigiani in Europa orientale (principalmente in Unione Sovietica e Polonia). Tra il 1941 e il 1943 queste \u00absquadre della morte\u00bb uccisero - principalmente attraverso fucilazione - oltre un milione di ebrei, decine di migliaia di partigiani (o supposti tali), zingari, disabili e commissari politici.\nI 24 accusati del processo erano tutti ufficiali degli Einsatzgruppen pesantemente coinvolti nelle operazioni di massacro. Il tribunale sentenzi\u00f2 nel suo giudizio:\nI giudici di questo caso, appartenenti al tribunale militare II-A, furono Michael A. Musmanno (giudice presidente) della Pennsylvania, John J. Speight dell'Alabama e Richard D. Dixon della Carolina del Nord. Il capo del consiglio d'accusa fu Telford Taylor e il pubblico ministero Benjamin B. Ferencz. L'accusa venne depositata inizialmente il 3 luglio e modificata il 29 luglio 1947 per includere gli accusati Steimle, Braune, H\u00e4nsch, Strauch, Klingelh\u00f6fer e von Radetzky. Il processo ebbe luogo tra il 29 settembre 1947 e il 10 aprile 1948.\nLe accuse.\nTutti gli imputati vennero accusati di tutti i capi d'accusa e tutti si dichiararono \u00abnon colpevoli\u00bb. Il tribunale li giudic\u00f2 colpevoli di tutte le accuse con l'esclusione di R\u00fchl e Graf trovati colpevoli solamente del terzo capo di accusa.\nImputazioni e condanne degli imputati.\nDelle 14 sentenze di morte, ne furono eseguite quattro; le altre furono commutate in prigionia nell'amnistia del 1951. Nel 1958 tutti i detenuti furono rilasciati."}
{"id": "1101555", "revid": "219110", "url": "https://it.wikipedia.org/wiki?curid=1101555", "title": "Giurgiu", "text": "Giurgiu (a volte \"Giurgewo\", in bulgaro: \u0413\u044e\u0440\u0433\u0435\u0432\u043e, \"Gjurgevo\"; in turco: \"Yerk\u00f6y\" o \"Yerg\u00f6\u011f\u00fc\"; in ungherese: \"Gyurgyev\u00f3\"; in tedesco: \"Zurz\"; in italiano storico: \"Giurgevo\") \u00e8 un municipio della Romania con abitanti, capoluogo del distretto omonimo nella regione storica della Muntenia.\nGiurgiu \u00e8 il pi\u00f9 importante posto di confine tra la Romania e la Bulgaria: la citt\u00e0 \u00e8 infatti unita alla citt\u00e0 bulgara di Ruse da un ponte stradale e ferroviario sul Danubio, detto \"Ponte dell'Amicizia.\"\nStoria.\nL'area intorno a Giurgiu era gi\u00e0 densamente popolata al tempo dei daci (I secolo a.C.), come evidenziato da scavi archeologici, e si pensa che anche la capitale del sovrano Burebista fosse situata nella zona (si pensa appunto che fosse a Pope\u0219ti sul fiume Arge\u015f). Nell'epoca romana, la zona era la sede di Theodorapolis, citt\u00e0 fatta costruire dall'imperatore romano Giustiniano (483-565).\nLa citt\u00e0 di Giurgiu fu probabilmente fondata nel XIV secolo come porto sul Danubio dai mercanti genovesi, che fondarono anche una banca e commerciavano tra l'altro in tessuti di sete e velluti. Diedero alla citt\u00e0 il nome del santo patrono di Genova, San Giorgio, da cui deriva il nome attuale. Fu menzionata per la prima volta nel Codex Latinus Parisinus nel 1395 durante il regno di Mircea I di Valacchia e fu conquistata dagli ottomani nel 1420 come punto strategico per controllare il traffico sul Danubio.\nCome citt\u00e0 fortificata, Giurgiu \u00e8 spesso menzionata nelle guerre per la conquista del basso Danubio, specialmente nelle lotte di Mihai Viteazul, principe di Valacchia tra il 1593 e il 1601, contro i turchi e nelle successive guerre tra Impero russo e ottomano. Fu incendiata nel 1659 e nel 1829 le fortificazione furono definitivamente razziate. L'unica difesa rimasta era un castello sull'isola di Slobozia, unita alla costa da un ponte.\nIl Ponte sul Danubio \u00e8 stato costruito negli anni 1952-1954, durante il regime comunista, con finanziamenti sovietici.\nLa prima linea ferroviaria del Regno di Romania venne costruita fra Bucarest e Giurgiu, e la stazione ferroviaria della citt\u00e0 venne inaugurata il 1\u00ba novembre 1869.\nFino al 1938, Giurgiu era il capoluogo del Distretto di Vla\u015fca ed ha ottenuto lo \"status\" di municipio il 17 febbraio 1968.\nEconomia.\nGiurgiu, grazie alla sua ubicazione ed alla sua importanza quale posto di confine, \u00e8 divenuta nel tempo un importante nodo commerciale, stradale e ferroviario.\nOltre alla tradizionale attivit\u00e0 portuale sul Danubio, nella citt\u00e0 si sono sviluppate alcune industrie di buona importanza, a partire da un cantiere navale specializzato nella costruzione e riparazione di naviglio fluviale.\nAltre industrie di buona importanza sono quella metalmeccanica, in particolare costruzione di utensileria per l'industria e la perforazione, e quella chimica, con un grande complesso specializzato nella produzione di coloranti, detergenti, diluenti ed altri prodotti chimici per l'industria."}
{"id": "1101560", "revid": "287204", "url": "https://it.wikipedia.org/wiki?curid=1101560", "title": "Il terzo gemello", "text": "Il terzo gemello (\"The Third Twin\") \u00e8 un thriller di Ken Follett pubblicato nel 1996. Alla storia fa da sfondo il mondo dell'ingegneria genetica, della manipolazione dei geni e della clonazione.\nDal romanzo \u00e8 stato tratto, nel 1997, un film TV omonimo, diretto da Tom MacLoughlin e interpretato da Kelly McGillis e Jason Gedrick.\nTrama.\nJeannie Ferrami \u00e8 una scienziata incaricata di condurre uno studio sui gemelli per conto d'una prestigiosa Universit\u00e0 di Baltimora: la donna vuole capire se due gemelli separati alla nascita e sistemati in ambienti differenti possano presentare delle somiglianze nel carattere, nei gusti e nel comportamento. All'inizio del libro un giovane teppista appicca un incendio negli spogliatoi degli impianti sportivi del \"campus\", costringendo tutti i ragazzi e le ragazze presenti a uscire di corsa e andare nel prato seminudi: una ragazza di nome Lisa rimane intrappolata in uno sgabuzzino e il teppista la violenta.\nPoco tempo dopo, Jeannie convoca per i suoi studi sui gemelli separati Steve, un ragazzo molto bello, simpatico e intelligente, di ottima educazione. Il suo gemello \u00e8 invece un disadattato che passa da un carcere all'altro. Jeannie comincia a frequentarlo anche fuori dal lavoro ma, per una serie di coincidenze, il ragazzo viene sottoposto a un confronto con altri ricercati per individuare il teppista incendiario e la ragazza violentata individua in Steve il suo assalitore. Jeannie \u00e8 convinta della sua innocenza, ma il suo giudizio pu\u00f2 essere offuscato dal suo crescente attaccamento emotivo per lui. Steve viene incarcerato ma, poco dopo, viene rilasciato su cauzione. Disperato, cerca di rintracciare Jeannie e spiegarle che non \u00e8 lui il colpevole, ma che \u00e8 stato vittima d'uno spiacevole malinteso; la ragazza per\u00f2 non \u00e8 in casa, poich\u00e9 \u00e8 andata a fare visita al gemello \"cattivo\", che l'aggredisce violentemente. Una volta uscita dal carcere incontra Steve che, dopo averla cordialmente salutata, la picchia e la molesta sessualmente. Rientrata a casa, ferita e sconvolta per l'accaduto, trova Steve sull'uscio e inizia a sfogare tutta la sua rabbia. Il ragazzo le dice di non sapere nulla e il vicino di casa di Jeannie testimonia che Steve \u00e8 stato l\u00ec fermo tutto il pomeriggio. La rivelazione \u00e8 inquietante: non \u00e8 stato Steve a stuprare Lisa e picchiare Jeannie e non pu\u00f2 essere stato nemmeno il gemello, poich\u00e9 dopo l'aggressione dell'interrogatorio \u00e8 stato riportato in cella. L'unica possibilit\u00e0 \u00e8 che esista un terzo gemello. Jeannie e Steve indagano per cercare di scoprire la verit\u00e0 e salvare Steve dalla galera. Intanto tra i due nasce una grande storia d'amore: dopo le iniziali reticenze di Jeannie, che considera Steve troppo giovane per lei, la ragazza si rende conto che quello che prova per lui non l'aveva mai provato per nessun altro uomo."}
{"id": "1101563", "revid": "86599", "url": "https://it.wikipedia.org/wiki?curid=1101563", "title": "Oswald Theodore Avery", "text": "Spese la maggior parte della sua carriera come ricercatore nell'ospedale dell'Istituto Rockefeller a New York. Avery \u00e8 stato uno dei primi biologi molecolari e fu un pioniere nel campo dell'immunologia; \u00e8 comunque maggiormente conosciuto per il suo esperimento del 1944, con i suoi collaboratori Colin MacLeod e Maclyn McCarty, che diede una chiara prova del fatto che i geni e i cromosomi fossero costituiti da DNA.\nIl cratere Avery sulla Luna \u00e8 stato chiamato cos\u00ec in suo onore.\nBiografia.\nAvery nacque ad Halifax nella Nuova Scozia, secondo dei tre figli di Elizabeth Crowdy e Joseph Francis Avery. Il padre si trasfer\u00ec con la moglie in Canada nel 1873 e divenne un rispettato pastore battista ad Halifax. La famiglia si trasfer\u00ec poi a New York nel 1887 dove il padre continu\u00f2 a svolgere il suo mestiere; ogni membro della famiglia era impegnato in un ruolo nell'ambiente religioso: lo stesso giovane \"Ossie\" insieme al fratello maggiore Ernest spesso suonava il clarinetto sulle scale della chiesa per attirare i passanti. Ernest mor\u00ec nel 1892 a soli diciotto anni, probabilmente per tubercolosi. Qualche mese pi\u00f9 tardi ci fu la morte anche del padre Joseph. Dopo le loro morti, l'allora quindicenne Oswald assunse il ruolo di padre verso il fratello minore Roy, un ruolo che ebbe anche in seguito nei confronti della cugina, Minnie Wandel, che Roy spesso chiamava affettuosamente \"piccola sorella\".\nDopo aver frequentato la Grammar School di New York, Avery and\u00f2 prima alla Accademia Colgate e dopo all'universit\u00e0 Colgate, dove eccelse in letteratura e oratoria. Mentre era a Colgate fu compagno di Harry Emerson Fosdick che sarebbe in seguito diventato uno dei pi\u00f9 importanti sacerdoti di New York.\nPer ragione che non si conoscono e nonostante non avesse studi scientifici alle spalle, dopo il college, Avery scelse una carriera nel campo della medicina ed entr\u00f2 nel Collegio dei Medici e Chirurghi di New York. Ricevette la laurea in medicina nel 1904.\nDesideroso di maggiori stimoli intellettuali e frustrato dalla sua incapacit\u00e0 di curare alcuni dei suoi pazienti, Avery si trasfer\u00ec nel 1907 per fare ricerca nel Hoaghland Laboratory a Brooklyn, il primo centro di studi microbiologici negli Stati Uniti. Il laboratorio era associato anche all'ospedale di Long Island e qui Avery insegn\u00f2 ai giovani infermieri: fu in questo modo che assunse il soprannome \"il Professore\", spesso abbreviato amichevolmente in \"Fess\". Il direttore del laboratorio, Benjamin White, istru\u00ec Avery delle tecniche di laboratorio e in biochimica. Avery inizialmente lavor\u00f2 sulla batteriologia degli yogurt, ma presto svilupp\u00f2 interesse alla tubercolosi dopo che White fu colpito da un'infezione polmonare. \u00c8 durante questo periodo che Avery svilupp\u00f2 quello che il suo successivo biografo, Ren\u00e8 J. Dubos, chiam\u00f2 il \"sistematico sforzo di comprendere le attivit\u00e0 biologiche dei batteri patogeni attraverso la conoscenza della loro composizione chimica\".\nServ\u00ec come capitano del corpo medico l'esercito americano dal settembre 1918 al gennaio 1919. Nel 1923 divenne membro al Istituto Rockefeller, dove lavor\u00f2 fino al suo ritiro nel 1948. Si trasfer\u00ec a Nashville nel Tennessee nel 1949 per stare vicino al fratello e alla famiglia, e vi mor\u00ec nel 1955.\nL'esperimento di Avery.\nIl celebre esperimento diede la prima prova certa che la molecola di DNA fosse portatrice dell'informazione genica. Avery us\u00f2 per il suo esperimento due ceppi del batterio \"Streptococcus pneumoniae\": il ceppo S letale per le cavie e il ceppo R innocuo. Si era dimostrato che l'informazione genica (compresa l'informazione riguardante la letalit\u00e0 del batterio) poteva essere trasferita dal batterio S lisato al batterio R (trasformazione batterica), rendendo quest'ultimo letale. Avery dimostr\u00f2 che l'informazione veniva trasmessa dal DNA, perch\u00e9 l'attivit\u00e0 trasformante cessava solo quando la miscela veniva trattata con DNasi (enzimi che degradano il solo DNA)."}
{"id": "1101567", "revid": "287204", "url": "https://it.wikipedia.org/wiki?curid=1101567", "title": "Francesco Manara", "text": "Attivit\u00e0.\nVincitore in numerosi concorsi internazionali (tra cui il primo premio al Concorso internazionale d'esecuzione musicale di Ginevra nel 1993 e il \"Premio Associazione Amici Nuovo Carlo Felice\" alla 46\u00aa edizione del Premio Paganini di Genova), il suo repertorio spazia da Bach ai contemporanei, e comprende i 24 capricci di Paganini da lui eseguiti integralmente pi\u00f9 volte in concerto.\nFondatore del trio Johannes, dal 1992 \u00e8 primo violino dell'orchestra del Teatro alla Scala e della Filarmonica, e dal 2001 \u00e8 primo violino del Quartetto d'Archi della Scala. Suona un Guadagnini \u201dex Buckemburg\u201d del 1783."}
{"id": "1101574", "revid": "109973259", "url": "https://it.wikipedia.org/wiki?curid=1101574", "title": "Due girasoli", "text": "Due girasoli \u00e8 un dipinto a olio su tela (43,2x61 cm) realizzato nel 1887 dal pittore Vincent van Gogh. \u00c8 conservato nel Metropolitan Museum of Art di New York."}
{"id": "1101576", "revid": "287204", "url": "https://it.wikipedia.org/wiki?curid=1101576", "title": "Natura morta (Chagall 1911)", "text": "Natura morta \u00e8 un dipinto a olio su tela (63x78 cm) realizzato nel 1911 dal pittore Marc Chagall.\n\u00c8 conservato nel Tochigi Prefectural Museum of fine Arts di Utsunomiya."}
{"id": "1101577", "revid": "373458", "url": "https://it.wikipedia.org/wiki?curid=1101577", "title": "Saggi e discorsi", "text": "Saggi e discorsi (in tedesco \"Vortr\u00e4ge und Aufs\u00e4tze\") \u00e8 una raccolta di conferenze e seminari del filosofo tedesco Martin Heidegger, rielaborati e riuniti da lui stesso secondo tre fili conduttori principali:\nL'intera opera, una delle principali fra quelle che contraddistinguono la seconda fase del pensiero heideggeriano, \u00e8 contrassegnata dal tentativo di proporre, nei diversi ambiti della filosofia e dell'estetica, un possibile superamento della metafisica, individuato da Heidegger nella ripresa dei temi fondamentali del pensiero pre-socratico, quali il \"logos\" e l\"'aletheia\".\nContenuto.\nIl volume si compone dei seguenti saggi:"}
{"id": "1101579", "revid": "396099", "url": "https://it.wikipedia.org/wiki?curid=1101579", "title": "Coefficiente di deflusso", "text": "Nell'ambito dell'idrologia, il coefficiente di deflusso, con riferimento a un bacino idrografico di un corso d'acqua, \u00e8 pari al rapporto fra il deflusso, cio\u00e8 il volume d'acqua defluito alla sezione di chiusura del bacino, e afflusso, cio\u00e8 l'acqua meteorica caduta sul bacino.\nDescrizione.\nSalvo diverse indicazioni, il coefficiente di deflusso \u00e8 calcolato sul periodo di un anno, in modo da non risentire della stagionalit\u00e0; in altri casi pu\u00f2 invece essere utile calcolare il coefficiente di deflusso su intervalli di tempo inferiori all'anno. \nIl valore del coefficiente di deflusso, a meno di errori di misurazione sugli afflussi o sui deflussi, \u00e8 in genere compreso tra 0 e 1 se calcolato su un anno, mentre se \u00e8 calcolato su periodi pi\u00f9 brevi (ad esempio un mese) pu\u00f2 risultare superiore all'unit\u00e0, a causa dei seguenti fattori:\nIl coefficiente di deflusso pu\u00f2 essere nullo nel caso di bacini che non diano origine a deflussi superficiali.\nLa tabella che segue fornisce i valori indicativi del coefficiente di deflusso per alcuni tipi di superficie.\nDa dati come quelli sopra riportati \u00e8 possibile desumere che l'urbanizzazione, almeno a scala locale, aumenta i coefficienti di deflusso e questo determina un aumento di portata dei corsi d'acqua, a parit\u00e0 di precipitazioni che interessano il territorio, e un aumento del rischio di esondazione degli stessi.\nApplicazioni.\nIl coefficiente di deflusso viene stimato per il calcolo delle portate di piena nei progetti di ingegneria idraulica, ad esempio attraverso l'utilizzo della formula razionale."}
{"id": "1101596", "revid": "1318658", "url": "https://it.wikipedia.org/wiki?curid=1101596", "title": "Jan Lenica", "text": "I suoi cortometraggi sono spesso cupi e surreali, e hanno vinto numerosi premi in importanti festival internazionali. Tra le opere pi\u00f9 note ci sono \"\"Dom\" (realizzato con Walerian Borowczyk), \"Nowy Janko Muzykant\", \"Labirynt\" e il lungometraggio \"Adam II\"\". \n\u00c8 stato anche un rinomato artista di manifesti.\nEra figlio del pittore Alfred Lenica."}
{"id": "1101599", "revid": "2194416", "url": "https://it.wikipedia.org/wiki?curid=1101599", "title": "6,5 \u00d7 52 mm Mannlicher-Carcano", "text": "La 6,5 \u00d7 52\u00a0mm Mannlicher-Carcano \u00e8 una cartuccia per arma lunga di progettazione italiana. Divenne la cartuccia standard delle forze armate italiane venendo usata in entrambi i conflitti mondiali ed anche successivamente, fino alla dismissione delle armi progettate per utilizzarla.\nNascita ed evoluzione.\nA seguito della scoperta da parte di Paul Marie Eug\u00e8ne Vieille nel 1884 della polvere infume, attraverso la gelatinizzazione della nitrocellulosa con una miscela di etere ed alcool, si rese disponibile la possibilit\u00e0 di progettare fucili di calibro minore a quelli fino ad allora adottati. Il Regio Esercito aveva in dotazione i fucili Vetterli-Vitali Mod. 1870/87, Vetterli-Bertoldo Mod. 1870/82 e Vetterli-Ferracci\u00f9 Mod. 1870/90 nel grosso calibro 10,35 \u00d7 47 mm R, con munizioni a polvere nera, di buona qualit\u00e0, ma resi obsoleti da questa nuova scoperta.\nI tedeschi, ad imitazione di quanto fatto dai francesi, adottarono nel 1888 un calibro da 8 x 57\u00a0mm, che sembr\u00f2 all'inizio una scelta ragionevole, ma, a seguito di alcuni esperimenti, l'apposita commissione tecnica nominata dal Regio Esercito decise di adottare un calibro ancora inferiore, da 6,5 mm, che avrebbe permesso, tra l'altro, alle truppe di trasportare con facilit\u00e0 un maggior quantitativo di munizioni. Questa questione era all'ordine del giorno per gli sviluppi delle guerre coloniali, in cui frequentemente le truppe europee rimanevano a corto di proiettili, in aree \"selvagge\" dove erano pochissime le vie di comunicazioni, come la disfatta di Adua dimostr\u00f2 pochi anni dopo.\nAdottata ufficialmente il 18 aprile 1890, la munizione Mod. 90 si caratterizzava per il fondello del bossolo piatto e per la sua pallottola cilindrico-ogivale. In seguito al verificarsi di inconvenienti (mancata espulsione del bossolo) dovuta a perdita di gas dall'innesco con conseguente deformazione del fondello si arriv\u00f2 a modificare lo stesso nel 1895.\nLa nuova cartuccia, definita Mod. 90/95 presentava sul fondello un incavo anulare al fine di garantire un'ottima tenuta dei gas mantenendo sempre lo stesso tipo di pallottola. I bossoli nel periodo bellico durante la prima e la seconda guerra mondiale furono prodotti oltre che in rame anche in acciaio, laccato in verde scuro.\nLa pallottola di questa cartuccia, a punta cilindrico-arrotondata (round-nose), rimase immutata nel tempo, mentre gi\u00e0 dalla fine del diciannovesimo secolo la maggior parte dei principali eserciti aveva modificato le proprie munizioni affinch\u00e9 sparassero palle appuntite \"spitzer\", di migliori caratteristiche balistiche.\nAd ogni modo, questa cartuccia venne apprezzata perch\u00e9 era piccola e leggera (il che facilitava il trasporto di grandi quantit\u00e0 di munizioni) e anche piuttosto precisa grazie ad un rinculo tutto sommato modesto. Venne per\u00f2 criticata proprio perch\u00e9 il suo piccolo calibro comportava una energia cinetica minore rispetto ai proiettili usati dalla maggioranza degli altri eserciti, i cui calibri erano mediamente compresi tra il 7,5mm e l'8mm.\nInoltre, siccome la palla non aveva il baricentro spostato verso la parte posteriore come invece quelle ogivali, al momento dell'impatto con il bersaglio umano raramente essa ruotava attorno al suo baricentro e, dunque, per lo pi\u00f9 trapassava completamente il bersaglio, lasciando una ferita di minor diametro e pi\u00f9 netta, quindi anche pi\u00f9 facile da curare (ovviamente se ad essere colpiti erano i tessuti molli di parti non vitali). La conseguenza era un potere d'arresto ridotto rispetto alle cartucce delle altre nazioni, le cui palle ogivali - all'impatto col bersaglio - si sbilanciavano \"rotolando\" e causando perci\u00f2 danni pi\u00f9 estesi e letali.\nInoltre il proiettile non era appuntito (spitzer), e quindi perdevano rapidamente velocit\u00e0 supersonica e, quindi, precisione. Questo problema era molto comune per i proiettili del 1890, mentre nel periodo immediatamente precedente al primo conflitto mondiale molte delle maggiori potenze adottarono il design appuntito e fortemente aerodinamico delle munizioni tedesche e francesi. Dopo la guerra questo design si impose pi\u00f9 lentamente (visti i tagli al bilancio militare degli anni '20, in buona parte del mondo), ma divenne decisamente dominante nei tardi anni '30 anche in diverse potenze \"minori\" (per esempio fu adottato per i cecchini prima e per tutti i fucilieri poi in Svezia entro il 1941), e fu accompagnato da proiettili \"spitzer\" (appuntiti) e con il \"boat tail\", (ovvero rastremati posteriormente per migliorare le prestazioni aerodinamiche). una innovazione gi\u00e0 impiegata dai francesi gi\u00e0 a partire dal 1901 (palla tipo D 8x50mmR Lebel del tenente colonnello Desaleux). Le forze armate italiane, a differenza di quelle tedesche, russe, americane, britanniche, svedesi, svizzere, ecc. non pensarono di mantenere il calibro originale adeguandolo tecnologicamente, ma pensarono (nel 1938) di sostituirlo con un altro (il 7,35 mm), non riuscendovi.\nImpiego.\nIl destino di questa munizione era legato indissolubilmente al fucile che le fu progettato attorno, il Carcano Mod. 91, che fu protagonista delle alterne vicende belliche italiane per oltre mezzo secolo. Fu la munizione d'ordinanza dalla rivolta dei Boxer alla vittoriosa Grande Guerra. Nel 1940, cinquanta anni dopo la sua adozione e unica tra tutti i principali belligeranti, l'Italia entr\u00f2 in guerra con la munizione per armi portatili concettualmente pi\u00f9 vecchia al mondo, con l'eccezione di alcuni paesi minori quali i Paesi Bassi, la Grecia e l'Ungheria.\nNon che ci si fosse fermati sugli allori: in realt\u00e0 gi\u00e0 nel 1938 era stato deciso di modificare il bossolo per montare una palla in calibro 7,35 mm di forma ogivale (7,35 \u00d7 51 mm) ricalibrando tutte le armi in dotazione, ma allo scoppio della guerra la conversione venne giustamente sospesa per evitare comprensibili e tragici errori di fornitura, data la possibile presenza al fronte di armi e munizioni di entrambi i calibri. Le armi convertite o prodotte ex-novo finirono cos\u00ec per essere usate solo nei centri di addestramento e dalle unit\u00e0 di presidio della MVSN, oltre ad essere esportate in Finlandia dove ebbero il battesimo del fuoco nella Guerra d'inverno combattuta nel 1939/1940 contro gli invasori sovietici.\nLa 6,5 x 52\u00a0mm \u00e8 rimasta in servizio con la Polizia di Stato presso i Reparti Mobili fino a pochi anni fa, anche se senza pallottola: il solo bossolo, chiuso a rosetta sul colletto (mediante graffatura) e dotato di una carica minore, \u00e8 stato impiegato per sparare i fumogeni con il moschetto Mod. 91/38 TS. Queste cartucce speciali sono riconoscibili per la verniciatura in colore rosso del colletto. Nella Prima guerra civile in Libia del 2011, i Carcano residuati del periodo coloniale, con il loro munizionamento originale, sono stati utilizzati dalle forze ribelli contrarie a Gheddafi, a 120 anni dall'entrata in servizio del primo modello.\nFra le vittime pi\u00f9 illustri di questa munizione figura il presidente degli Stati Uniti d'America, John Fitzgerald Kennedy, assassinato a Dallas (Texas) il 22 novembre del 1963 dall'attivista politico Lee Harvey Oswald usando un fucile Mod.91 dotato di mirino ottico di precisione.\nCalibro reale.\nLa denominazione della cartuccia indica la lunghezza del bossolo (52\u00a0mm) ed il diametro (6.5\u00a0mm) tra le \"sommit\u00e0\" dei pieni di rigatura nelle canne dei Carcano mod.91 camerati per 6,5 \u00d7 52\u00a0mm. Tale diametro \u00e8 definito \"calibro nominale\". Il diametro del proiettile (6,8\u00a0mm) corrisponde non ai pieni ma ai vuoti di rigatura ed \u00e8 definito come \" calibro reale \".\nUna stima precisa del diametro delle pallottole 6,5 \u00d7 52mm in produzione attualmente \u00e8 0.2675\u00a0inch. Questo perch\u00e9 la C.I.P. ha segnalato una distanza di almeno di 6,80\u00a0mm tra 2 vuoti di rigatura opposti nei Carcano della serie 91. Volendo essere pi\u00f9 precisi per\u00f2 questa distanza \u00e8 minimo di 6,795\u00a0mm\u00a0 e non 6,800\u00a0mm\u00a0: per convenzione 6,80 \u00e8 una cifra precisa al centesimo di millimetro che si riferisce ad un'approssimazione di misure comprese tra 6,7950\u00a0mm e 6,8040\u00a0mm. Convertendo 6,795\u00a0mm in pollici infatti otteniamo 0.26751... che approssimato alla quarta cifra \u00e8 0.2675\u00a0inch, il diametro delle pallottole in una stima pi\u00f9 precisa (0.268\u00a0inch \u00e8 il calibro reale approssimato alla terza cifra).\nArmi in calibro 6,5 Carcano.\nLa cartuccia con proiettile di forma cilindrico-ogivale, venne messa a punto nel 1890 per essere camerata negli allora nuovissimi fucili Mod.91, nonch\u00e9 sulle prime mitragliatrici moderne tipo Maxim, adottate alla vigilia del conflitto italo turco dal Regio Esercito italiano. Successivamente, essendo ormai la cartuccia standard in dotazione, fu impiegata nella mitragliatrice Fiat-Revelli Mod. 1914 e nel fucile mitragliatore Breda Mod. 30, oltre ad equipaggiare un certo numero di interessanti prototipi di fucili e moschetti semiautomatici ed automatici sperimentati prima della Seconda Guerra Mondiale, tra i quali spiccano l'Armaguerra Mod. 39, lo Scotti Mod. X e il Breda Mod. 1935 PG.\nNei primi anni della sua adozione fu impiegata anche sull'avveniristico (per i tempi) fucile automatico sperimentale Cei-Rigotti."}
{"id": "1101605", "revid": "125367715", "url": "https://it.wikipedia.org/wiki?curid=1101605", "title": "Claude Lelouch", "text": "Biografia.\nLelouch nacque nel IX \"arrondissement\" di Parigi il 30 ottobre del 1937, figlio di Simon Lelouch, nato da una famiglia ebraica algerina, e di Charlotte Abeilard, convertitasi all'ebraismo in occasione delle nozze. Appassionato all'arte cinematografica fin dall'infanzia, nel 1955, ottenuto il diploma, ricevette in dono dal padre una cinepresa, con la quale gir\u00f2 il mondo per filmare documentari. Rientr\u00f2 in patria per espletare il servizio di leva, al termine del quale fond\u00f2, con l'apporto economico della famiglia, una sua casa di produzione, \"Les films 13\".\nPer i primi anni diresse e produsse diversi cortometraggi e video musicali destinati agli \"Scopitone\" (jukebox dotati di schermo a retroproiezione). Nel 1960 approd\u00f2 al lungometraggio con \"Ci\u00f2 che \u00e8 proprio dell'uomo\" (\"Le propre de l'homme\"). Il successo internazionale giunse nel 1966 con la regia di \"Un uomo, una donna\" (\"Un homme et une femme\"), col quale si aggiudic\u00f2 un Oscar e la Palma d'oro al Festival di Cannes.\nNel 1976 fece discutere per il cortometraggio \"C'\u00e9tait un rendez-vous\", in cui mostra dalla prospettiva del pilota otto minuti di guida spericolata per il centro di Parigi. Il filmato spar\u00ec dalla distribuzione per numerosi anni e il regista fu convocato per spiegazioni alla \"Prefecture de Police\" di Parigi, senza conseguenze e senza seguito. Solo trent'anni pi\u00f9 tardi, nel 2006, lo stesso Lelouch spieg\u00f2 il \"making of\" di tale \"cortometraggio-verit\u00e0\", smentendo alcune leggende secondo le quali alla guida si trovasse il pilota professionista di Formula 1 Jacky Ickx a bordo di una Ferrari, e affermando di aver condotto egli stesso la propria Mercedes Benz 450 SEL 6.9 doppiata nel film dal motore della sua Ferrari 275 GTB. La Mercedes in oggetto aveva sospensioni autolivellanti al retrotreno e fu molto utile per mantenere sempre costante l'altezza dell'inquadratura e la visione della telecamera montata sul paraurti anteriore. \nLa vasta produzione degli anni successivi lo port\u00f2 a vincere un Golden Globe e un Efebo d'Oro nel 1996 per il film \"I miserabili\" (\"Les mis\u00e9rables\"), tratto dal romanzo di Victor Hugo.\nVita privata.\nIl regista ha avuto tre matrimoni: il primo nel 1967 con Christine Cochet dalla cui unione nasce un figlio; il secondo dura dal 1986 al 1992 con Marie-Sophie Pochat che lo render\u00e0 padre tre volte; il terzo dal 1995 al 2009 con l'attrice e ballerina italiana Alessandra Martines con la quale ha un'altra figlia. \nHa avuto altri due figli dalla modella Gunilla Friden e dall'attrice Evelyn Bouix. Tutte le mogli hanno partecipato a diversi suoi film e tutti i suoi 7 figli sono stati battezzati con un nome che inizia per S.\nAttualmente \u00e8 legato alla scrittrice Val\u00e9rie Perrin."}
{"id": "1101606", "revid": "110290091", "url": "https://it.wikipedia.org/wiki?curid=1101606", "title": "Convenzione di Yaound\u00e9", "text": "La convenzione di Yaound\u00e9 \u00e8 una convenzione di associazione firmata il 20 luglio 1963 nella citt\u00e0 di Yaound\u00e9, in Camerun, tra la Comunit\u00e0 economica europea e i SAMA (Stati africani e malgascio associati).\nPrima convenzione (1964 - 1969).\nIl primo accordo tra la Comunit\u00e0 economica europea e diciotto ex-colonie africane dei suoi Stati membri che avevano appena ottenuto l'indipendenza, venne firmata a Yaound\u00e9 il 20 luglio 1963 ed entr\u00f2 in vigore il 1\u00ba giugno 1964, aveva una validit\u00e0 di cinque anni. Alcuni contenuti della convenzione riprendevano quelli della quarta parte del Trattato di Roma stipulato nel 1957, quando questi Paesi erano ancora delle colonie. La nuova associazione euro-africana era imperniata principalmente su tre elementi: \na) l'istituzione di una progressiva zona di libero scambio con la soppressione dei dazi doganali, nel solco gi\u00e0 tracciato dai trattati di Roma, con particolari deroghe volte a proteggere le economie africane contro le importazioni della Comunit\u00e0; \nb) l'aiuto finanziario e tecnico, erogato mediante aiuti della Comunit\u00e0 in quanto tale che mediante aiuti bilaterali. Tale aiuto era fornito per il tramite del FES, il quale pot\u00e9 disporre di 730 milioni di dollari nel secondo quinquennio di programmazione; \nc) la creazione di istituzioni paritetiche, per consentire un dialogo permanenti fra i paesi associati e la comunit\u00e0 per la gestione dell'Associazione. \nInoltre, l'accordo creava delle istituzioni comuni: il Consiglio dei ministri dell'associazione di carattere consultivo, esecutivo e decisionale; il Comitato di associazione, composto da ambasciatori, la Conferenza parlamentare dell'associazione e una Corte di arbitrato. Ci\u00f2 che emerge dalle novit\u00e0 inserite nel trattato, il primo tra paesi industrializzati e paesi sottosviluppati, \u00e8 la volont\u00e0 di stabilire rapporti di cooperazione tra stati sovrani, non pi\u00f9 attraverso un atto unilaterale della CEE ma \"un trattato di diritto internazionale che, pur prendendo le mosse dal Trattato di Roma, contiene nuovi elementi essenziali, connessi con il conseguimento dell'indipendenza da parte dei paesi associati\"\nSeconda convenzione (1971 - 1975).\nAlla scadenza del primo trattato, il 29 luglio 1969 ne venne stipulato uno nuovo, entrato in vigore il 1\u00ba gennaio 1971 e valido per cinque anni. Gli Stati coinvolti sono i medesimi, ma nel 1972 si aggiungono le isole Mauritius.\nPoich\u00e9 esistevano dei legami tra i SAMA ed i paesi dell'East African Community (Kenya, Uganda e Tanzania), che premevano per ottenere i benefici concessi ai SAMA, tra essi e la Comunit\u00e0 Economica Europea venne firmato nel 1969 l'accordo di Arusha, entrato in vigore nella stessa data della seconda convenzione di Yaound\u00e9. Parallelamente venne anche firmato un accordo di associazione con la Nigeria. In questo modo la Comunit\u00e0 Economica Europea stringeva dei rapporti stretti anche con Paesi che non erano stati colonie dei suoi Stati membri, ma colonie britanniche (il Regno Unito entra nella CEE solo nel 1973).\nEntrambi gli accordi costituirono le basi per la convenzione di Lom\u00e9 del 1975, che per\u00f2 coinvolgeva un numero maggiore di Stati.\nLe convenzioni di Yaound\u00e9 e Lom\u00e9 sono state seguite nel 2000 dalla convenzione di Cotonou, che riguarda i paesi d'Africa, dei Caraibi e del Pacifico (ACP)."}
{"id": "1101609", "revid": "767487", "url": "https://it.wikipedia.org/wiki?curid=1101609", "title": "La ripetente fa l'occhietto al preside", "text": "La ripetente fa l'occhietto al preside \u00e8 un film della Commedia sexy all'italiana del 1980 diretto dal regista Mariano Laurenti.\nTrama.\nIl professor Rodolfo Calabrone \u00e8 preside di una scuola superiore. Nonostante appaia manesco e irascibile, \u00e8 un uomo buono che si prende cura, assieme alla sua sfacciata governante, di suo figlio, un ragazzino che ha dovuto crescere solo perch\u00e9 abbandonato dalla madre. Il preside \u00e8 vittima degli scherzi dei suoi studenti, della dabbenaggine del professor Beccafico e della esasperante gelosia della professoressa Zappa.\nA scuola si iscrive, sotto mentite spoglie, Angela, la figlia del ricco industriale Pastorelli, che ha deciso di prendere il diploma. Qui conosce Carlo, uno studente dongiovanni da cui \u00e8 attratta ma che ha ricevuto l'ordine da suo padre, sottoposto di Pastorelli, di non corteggiarla per non incrinare i rapporti col facoltoso genitore. Angela non comprende i motivi del comportamento di Carlo e, istigata anche dalla compagna Lisetta (gelosa di Carlo), inizia a far credere al preside di essere innamorata di lui.\nRodolfo non comprende le intenzioni della ragazza e se ne invaghisce sul serio, facendole conoscere anche il figlio e scrivendo una lettera di assunzione al padre. Quando Angela e Carlo chiariranno gli equivoci tra loro, il preside li sorprender\u00e0 intenti a baciarsi e capir\u00e0 di essere stato vittima di una feroce burla. Tuttavia Angela, pentita delle sue azioni, riesce a farsi perdonare da Rodolfo in occasione del matrimonio tra la professoressa Zappa e il professor Beccafico.\nPromozione.\nLe grafiche per i manifesti e per le locandine, utilizzate per la promozione del film, sono state realizzate da Enzo Sciotti.\nDistribuzione.\nLa pellicola \u00e8 stata distribuita nelle sale cinematografiche italiane nell'estate del 1980.\nData di uscita.\nAlcune date di uscita internazionali nel corso degli anni sono state:\nEdizioni home video.\nIl 21 settembre 2004 la Cecchi Gori Home Video ha distribuito, tramite l'etichetta Federal Video, il film in DVD (codice EAN:8009833274512).\nCuriosit\u00e0.\nIn questo film \u00e8 presente una scena dove Lino Banfi incontra uno sconosciuto per strada che, schiaffeggiandolo, sostiene di essere un suo amico d'infanzia. Gag poi ripresa e ampliata nel film \"Vieni avanti cretino\" del 1982."}
{"id": "1101611", "revid": "30610", "url": "https://it.wikipedia.org/wiki?curid=1101611", "title": "La dottoressa ci sta col colonnello", "text": "La dottoressa ci sta col colonnello \u00e8 un film italiano del 1980 diretto da Michele Massimo Tarantini.\nTrama.\nIl colonnello Anacleto Punzone \u00e8 un medico che svolge la sua attivit\u00e0 presso un ospedale militare. Durante una partecipazione ad un convegno sui trapianti conosce la giovane e bellissima professoressa Russell e se ne invaghisce subito.\nAnche la ragazza si innamora del colonnello, che chiama \"coglionello\" per via della sua pronuncia inglese, e vorrebbe portarselo a letto, ma l'ufficiale desiste perch\u00e9 si sente inadeguato virilmente. Per ovviare al problema, propone ad un suo sottoposto, il tenente Lancetti, di trapiantargli l'organo di una ignara giovane recluta, Arturo Mazzancolla, amante della moglie di Punzone e superdotato, che egli odia, giustificando l'intervento con la presenza di una cisti.\nL'intervento riesce ma l'organo viene rigettato nel momento del bisogno ed il colonnello finisce tra le voci bianche, con moglie ed amante passate al suo rivale.\nProduzione.\nIl film \u00e8 girato a Pisa, in varie localit\u00e0 della citt\u00e0 toscana: presso la Facolt\u00e0 d'ingegneria, all'aeroporto Galilei, sui lungarni, nel viale delle Piagge, all'ospedale di Santa Chiara e nella frazione di Calambrone, sul litorale pisano. La scena finale del film, con il coro delle voci bianche, si svolge sempre a Pisa all'interno della chiesa di Santa Maria della Spina.\nAlcune scene sono ambientate anche nell'Hotel Palazzo di Livorno e a Santa Cesarea Terme."}
{"id": "1101615", "revid": "442848", "url": "https://it.wikipedia.org/wiki?curid=1101615", "title": "Fiume Hrazdan", "text": "Il fiume Hrazdan (in armeno: \u0540\u0580\u0561\u0566\u0564\u0561\u0576) \u00e8 uno dei pi\u00f9 importanti corsi d'acqua dell'Armenia. Trova la sorgente dal lago Sevan e scorre verso sud attraverso la provincia di Kotayk' e la capitale armena, Erevan. Quindi sfocia nel fiume Aras lungo il confine con la Turchia. Sul fiume Hrazdan c'\u00e8 una centrale idroelettrica. L'importanza del fiume \u00e8 data dall'esistenza, lungo il suo corso, di industrie ittiche e centrali idroelettriche."}
{"id": "1101619", "revid": "73843", "url": "https://it.wikipedia.org/wiki?curid=1101619", "title": "Domenico Guaccero", "text": "Biografia.\nEsponente di spicco della Nuova Musica in Italia tra gli anni sessanta e settanta, Domenico Guaccero studi\u00f2 composizione presso il Conservatorio di Santa Cecilia a Roma, sotto la guida di Barbara Giuranna e Goffredo Petrassi, diplomandosi nel 1956, dopo che nel 1949 si era laureato in Lettere presso l'Universit\u00e0 di Bari. Fu inoltre presente ai famosi \"Ferienkurse\" di Darmstadt dal 1957 al 1959.\nNel 1959 fond\u00f2, assieme a Franco Evangelisti e Egisto Macchi, la rivista \"Ordini\", e, con l'aggiunta di altri compositori quali Aldo Clementi, Daniele Paris, Francesco Pennisi e altri, fond\u00f2 a Roma l'Associazione Nuova Consonanza.\nFu docente di composizione presso i conservatori di Pesaro, L'Aquila, Frosinone e Roma."}
{"id": "1101621", "revid": "287204", "url": "https://it.wikipedia.org/wiki?curid=1101621", "title": "Una fortuna pericolosa", "text": "Una fortuna pericolosa (\"A Dangerous Fortune\") \u00e8 un romanzo dell'autore britannico Ken Follett pubblicato nel 1993.\nNel 2016 il romanzo \u00e8 stato trasposto in un'omonima miniserie televisiva, prodotta in Germania, diretta da Christian Schwochow e interpretata da Dominic Thorburn, Laura de Boer e Jeanette Hain.\nInformazioni.\nIl libro \u00e8 un mistery-thriller ambientato nell'alta borghesia in diversi anni della seconda met\u00e0 dell'ottocento. Il periodo storico \u00e8 quello dell'Inghilterra della seconda rivoluzione industriale, un paese nettamente diviso tra ricchi capitalisti e poveri appartenenti alla classe operaia, ridotti alla fame. Viene messa in evidenza anche la rivalit\u00e0 tra i borghesi, che acquistano sempre pi\u00f9 potere e ricchezza, e i nobili, che pur avendo meno risorse finanziarie conservano un grande prestigio. Nel libro sono pi\u00f9 volte citate anche alcune conquiste del progresso tecnologico di quegli anni, quali il treno, il telegrafo e il grande transatlantico che collega l'Europa alle Americhe.\nIl libro si divide in un prologo (1866), tre parti centrali (1873, 1879, 1890) e un epilogo (1892). Per complessit\u00e0 della narrazione, per la grande accuratezza nella ricostruzione dei luoghi, usi e costumi e per l'impegno nella scrittura pu\u00f2 essere considerato uno dei capolavori di Follett (insieme a libri come \"I pilastri della terra\" e \"Mondo senza fine\").\nTrama.\nI protagonisti sono un gruppo di persone (prima ragazzi, poi giovani e infine adulti), membri d'importantissime famiglie dell'Impero britannico, in particolare i cugini Hugh ed Edward Pilaster, appartenenti a una dinastia di ricchissimi banchieri, un giovane di nome Solomon Greenbourne, anch'egli figlio d'un ricchissimo banchiere ebreo, e Miguel Miranda, figlio d'un possidente terriero dello stato del Cordova.\nQuest'ultimo merita una menzione a parte, poich\u00e9 suo padre \u00e8 ricchissimo in patria, ma in Inghilterra, per il cambio sfavorevole e la sua passione per la bella vita, Miguel deve riuscire a integrare l'assegno paterno coi pi\u00f9 disparati espedienti (tra cui estorsione, ricatti, ma soprattutto facendo il baro); inoltre Miguel \u00e8 consapevole d'essere discriminato perch\u00e9 il padre \u00e8 famigerato per incivilt\u00e0 e maleducazione, oltre che per i metodi schiavistici coi quali maltratta i dipendenti. Miguel \u00e8 ossessionato dall'idea di non volere mai pi\u00f9 tornare alla vita rozza del Sud America, ma \u00e8 anche terrorizzato dall'ira paterna, che pu\u00f2 tagliargli i viveri da un momento all'altro e costringerlo quindi al ritorno in patria. Mentre i ragazzi sono al \"college\", un ragazzo muore accidentalmente; il responsabile sembra essere Edward, nipote e futuro erede del \"socio anziano\" della banca di famiglia; tuttavia evita il processo grazie alla falsa testimonianza di Miguel, che riesce cos\u00ec a ingraziarsi la madre di Edward, Augusta Pilaster, dalla quale \u00e8 anche attratto fisicamente, e quindi a guadagnarsi l'ingresso nell'alta societ\u00e0. Inizia cos\u00ec una vicenda di circa trent'anni di corruzione, doppie vite e omicidi irrisolti o insabbiati dovuti a intrighi finanziari. Gli interessi dei vari membri della famiglia regnano sul bene comune e gli stessi parenti cominciano a odiarsi e ricattarsi a vicenda per fare prevalere i propri interessi; contemporaneamente si sviluppano passioni lecite e non, con i pi\u00f9 onesti (Solomon Greenbourne e Hugh Pilaster) che soccombono (il primo viene ucciso e il secondo viene inviato con l'inganno negli Stati Uniti a dirigere una filiale della banca) ai pi\u00f9 avidi, su tutti spicca Augusta, che vuole un titolo nobiliare e che il figlio incapace diventi \"Socio anziano\" della banca, appoggiata da Miguel (nel frattempo divenuto ambasciatore del suo Paese e col quale intrattiene una fugace relazione), che dai tempi del \"college\" esercita una forte influenza su Edward, segretamente innamorato di lui. Miguel infatti \u00e8 il vero burattinaio della vicenda: sfrutta il suo ascendente su Edward e Augusta per controllare la banca e concludere pessimi affari, vantaggiosi per\u00f2 per il padre e il suo tentativo di colpo di Stato."}
{"id": "1101622", "revid": "767487", "url": "https://it.wikipedia.org/wiki?curid=1101622", "title": "48 ore", "text": "48 ore (\"48 Hrs.\") \u00e8 un film del 1982 diretto da Walter Hill.\nTrama.\nAlbert Ganz, un pericoloso detenuto, evade dal carcere aiutato dal suo fedele scagnozzo indiano Billy, recandosi poi a San Francisco per recuperare la refurtiva di un vecchio colpo. Lo scontroso poliziotto Jack Cates ed i suoi colleghi incappano nel criminale evaso e nel suo complice, provocando una sparatoria durante la quale il poliziotto perde la sua arma e restano uccisi i suoi due colleghi.\nDesideroso di riacciuffare l'evaso, Jack si reca in carcere in visita ad un altro membro della banda, Reggie Hammond, ottenendone il rilascio per 48 ore durante le quali i due cercheranno di ritrovare ed arrestare i fuggitivi. All\u2019inizio Jack e Reggie, molto diversi tra loro, sono in perenne conflitto ed arrivano addirittura a prendersi a pugni, ma dopo qualche tempo riescono a superare i loro malintesi.\nNel frattempo pedinando Luther, un membro della banda ancora in libert\u00e0 nonch\u00e9 l\u2019unico a sapere dove \u00e8 nascosto il bottino e interrogando alcune prostitute che avevano avuto a che fare con i due malviventi, arrivano a rintracciare Ganz e Billy. Questi riescono ancora a sfuggir loro pi\u00f9 volte, ma alla fine Jack e Reggie arrivano a braccare i due criminali a Chinatown. Qui Billy viene ucciso da Reggie a colpi di pistola. Ganz tenta di fuggire prendendo in ostaggio Reggie, ma viene ugualmente eliminato da Jack poco dopo.\nReggie riesce a passare un po\u2019 di tempo con una ragazza che aveva gi\u00e0 corteggiato, prima di tornare in carcere a scontare i rimanenti sei mesi di detenzione. Jack gli consente anche di avere il denaro del colpo una volta fuori, chiedendogli solo 2000 dollari in prestito per un\u2019auto nuova.\nSequel.\nNel 1990 venne realizzato un sequel dal titolo \"Ancora 48 ore\", sempre diretto da Walter Hill e con gli stessi attori come protagonisti."}
{"id": "1101624", "revid": "1543377", "url": "https://it.wikipedia.org/wiki?curid=1101624", "title": "Sacra Famiglia con angeli (Rembrandt)", "text": "Sacra Famiglia con angeli \u00e8 un dipinto a olio su tela (117x91 cm) realizzato nel 1645 dal pittore Rembrandt Harmenszoon Van Rijn.\n\u00c8 conservato nel Museo dell'Ermitage di San Pietroburgo.\nL'opera \u00e8 firmata e datata \"REMBRANDT F. 1645\".\nIl dipinto \u00e8 ambientato nella bottega da falegname di Giuseppe: la bottega resta in penombra, con Giuseppe intento al lavoro. In primo piano, illuminati da una luce che pare provenire dall'alto, Maria e Ges\u00f9 Bambino nella culla. Maria tiene in grembo un libro aperto, probabilmente la Bibbia: sembra che abbia interrotto la lettura per guardare il Figlio addormentato, come se un passo particolare le avesse ricordato il Suo destino.\nNel dipinto si trovano altri due richiami simbolici al Salvatore: Giuseppe sta lavorando a un giogo, elemento atipico nell'iconografia del santo e indicante probabilmente la sua sottomissione al progetto salvifico di Dio. Nell'angolo superiore sinistro, alcuni angeli scendono verso Madre e Figlio: uno di essi ha le braccia aperte, in atteggiamento protettivo, che per\u00f2 ricorda anche la Croce su cui morir\u00e0 Ges\u00f9."}
{"id": "1101625", "revid": "767487", "url": "https://it.wikipedia.org/wiki?curid=1101625", "title": "La liceale nella classe dei ripetenti", "text": "La liceale nella classe dei ripetenti \u00e8 un film della commedia erotica all'italiana del 1978 diretto da Mariano Laurenti e interpretato da Gloria Guida, Alvaro Vitali, Gianfranco D'Angelo e Lino Banfi.\nTrama.\nAngela Cantalupo \u00e8 una bella ragazza contesa tra Tonino e Carlo che entrambi la desiderano; mentre il primo la cerca solo per un soddisfare un capriccio spinto anche dal padre, il professor Pinzarrone, Carlo invece ama Angela e nonostante si sia apertamente dichiarato a lei, il suo sentimento non \u00e8 contraccambiato dalla ragazza.\nDurante un incontro con Angela, Tonino esce di strada mentre sta guidando la sua autovettura e fortunatamente i due ragazzi ne escono illesi; il professor Pinzarrone decide di sfruttare questa occasione per vendicarsi di un torto di giovent\u00f9 che gli ha commesso il padre di Angela, il professor Cantalupo; Pinzarrone sparge la voce che suo figlio Tonino ha riportato delle lesioni durante l'incidente per attirarsi le attenzioni di Angela e di suo padre che si dimostrano premurosi nei confronti del ragazzo.\nSullo sfondo di questa storia, fanno la loro comparsa anche Carlo e due suoi compagni di classe che si divertono a tirare scherzi al prossimo, in particolar modo alla professoressa Cianca sfruttando la sua fobia per i forti rumori istantanei e anche il professor Cantalupo tenta un approccio con Tecla, una avvenente avventuriera emiliana; Carlo nel frattempo tenta di distogliere Angela dalle sue attenzioni verso Tonino ma senza risultati fino a quando si viene a scoprire il trucco architettato dal professor Pinzarrone.\nIl sotterfugio di Tonino viene scoperto all'inizio casualmente solo da Carlo che non viene creduto da Angela, ma poi in seguito Tonino si ferisce realmente cadendo da una scogliera e non avendo scusanti, confessa che si \u00e8 trattato di un tranello; il professor Cantalupo gi\u00e0 in collera con Pizzarrone, coglie un'occasione propizia per vendicarsi e lo colpisce a tradimento con un badile.\nFinito anche Pinzarrone in ospedale assieme al figlio e con il compiacimento del professor Cantalupo, anche le malefatte del padre di Angela non passano indenni di fronte al destino perch\u00e9 mentre si trova a discutere con Tonino e suo padre, Cantalupo viene picchiato da uno spasimante di Tecla per aver provato a concupirla.\nNel frattempo i malintesi tra Angela e Carlo si chiariscono e alla fine la ragazza si rende conto che solo i sentimenti di Carlo sono sempre stati senza secondi fini e accetta il suo amore senza pi\u00f9 indugi.\nProduzione.\nIl film \u00e8 stato prevalentemente girato nella citt\u00e0 di Trani.\nDistribuzione.\nIl film usc\u00ec nelle sale italiane il 10 agosto 1978."}
{"id": "1101626", "revid": "438678", "url": "https://it.wikipedia.org/wiki?curid=1101626", "title": "L'insegnante balla... con tutta la classe", "text": "L'insegnante balla... con tutta la classe \u00e8 un film commedia del 1979 diretto da\nGiuliano Carnimeo.\nTrama.\nNel liceo \"Fratelli Bandiera\" a Prato, la professoressa Claudia Gambetti insegna ginnastica con un suo metodo ginnico-igienico-ritmico, basato sul ballo. Il Preside, raccogliendo le proteste del corpo insegnante, al quale non si associa il professor Mezzoponte di italiano e letteratura patria, vorrebbe fermare Claudia ma finisce per lasciarsi convincere dalla stessa, ragazza particolarmente avvenente, a prendere lui stesso lezioni private. I ragazzi, invidiosi delle compagne e attratti dalla Gambetti, giocano un brutto scherzo al Martorelli, che spediscono all'ospedale con due gambe rotte; e cos\u00ec godono a loro volta delle lezioni di Claudia. Nel frattempo il Preside, mal consigliato dal bidello Anacleto, gioca alle corse e perde una grossa somma ricevuta dal Coni per sussidiare l'organizzazione della squadra studentesca di basket. Anacleto, riparando al proprio errore, ha una brillante idea che consiste nel fare partecipare a una gara di ballo la professoressa con Mauro Bertarelli, il suo alunno pi\u00f9 in forma. Claudia e Mauro guadagnano due milioni che risanano la cassa scolastica. Daniela, la ragazza di Mauro, finisce per rassegnarsi. Ma il tempo stringe e la impreparata squadra di basket sta per affrontare una rappresentativa venuta dalla Russia. Ci pensano ancora una volta Claudia e le alunne che si prodigano in una serata interminabile, spompando i campioni bolscevichi. Per l'occasione il goffo professor Mezzoponte circuisce la gigantesca allenatrice della squadra avversaria."}
{"id": "1101628", "revid": "767487", "url": "https://it.wikipedia.org/wiki?curid=1101628", "title": "La liceale seduce i professori", "text": "La liceale seduce i professori \u00e8 un film della commedia erotica all'italiana del 1979 diretto dal regista Mariano Laurenti, terzo capitolo della serie della \"Liceale\", quasi il sequel di \"La liceale nella classe dei ripetenti\".\nTrama.\nPer allontanarla dalle distrazioni giovanili della citt\u00e0, la bellissima Angela Mancinelli viene mandata dal padre in una cittadina della Puglia a casa dello zio, preside di liceo e vittima della goliardia dei suoi studenti.\nBen presto la ragazza conquista il cuore del dirigente, dei suoi compagni e di suo cugino, che suona di nascosto in un complesso ed \u00e8 amato dalla procace Irma. Angela mira in alto, entrando nelle grazie di un giovane professore burbero.\nDato lo scarso profitto, i ragazzi vorrebbero sfruttare delle situazioni a loro vantaggio, dall'intrusione di Irma in casa del preside - memorabile la scena della camera da letto coadiuvata dal merlo chiacchierone - al ricattare il professore attraverso Angela, ma i piani falliscono miseramente con la generale bocciatura.\nLa protagonista, cui spetterebbe la medesima sorte, addolcisce la magra con l'annuncio della sua prossima maternit\u00e0.\nProduzione.\nIl film \u00e8 stato girato nelle cittadine di Corato e Trani, per le scene della scuola, il lungomare Cristoforo Colombo, la Cattedrale di Trani, il porto, la discoteca Samarcanda e il Cinema Impero.\nDistribuzione.\nLa pellicola \u00e8 stata distribuita nelle sale cinematografiche a partire dal 9 agosto del 1979."}
{"id": "1101629", "revid": "3831", "url": "https://it.wikipedia.org/wiki?curid=1101629", "title": "Alessandro de' Medici, duca di Firenze", "text": ""}
{"id": "1101630", "revid": "767487", "url": "https://it.wikipedia.org/wiki?curid=1101630", "title": "L'infermiera nella corsia dei militari", "text": "L'infermiera nella corsia dei militari \u00e8 un film della commedia erotica all'italiana del 1979 diretto da Mariano Laurenti e interpretato da Nadia Cassini, Lino Banfi, e Alvaro Vitali.\nTrama.\nIn una clinica psichiatrica, dotata di una corsia specifica per malati di mente che si credono grandi condottieri militari, arriva una provocante infermiera che suscita immediatamente le vivaci attenzioni di tutti i pazienti e del titolare. Sopportare ogni giorno le avance di pazzi che si credono famosi generali e del focoso direttore non \u00e8 semplice, ma la ragazza non demorde. In realt\u00e0 il camice da infermiera \u00e8 un travestimento: lei \u00e8 un'aspirante cantante che per compiacere il suo impresario si \u00e8 intrufolata nella clinica nel tentativo di recuperare dei preziosi quadri rubati. Per sostenere il ruolo non le resta che assecondare tutti.\nProduzione.\nil film \u00e8 stato girato nei comuni di Bisceglie, Trani, Barletta e Roma."}
{"id": "1101631", "revid": "1546219", "url": "https://it.wikipedia.org/wiki?curid=1101631", "title": "Veicolo di propulsione subacquea", "text": "Un veicolo di propulsione subacquea (in inglese Diver Propulsion Vehicle - DPV, talvolta chiamato maialino o scooter subacqueo) \u00e8 un'apparecchiatura subacquea usata durante le immersioni per facilitare gli spostamenti a lungo raggio e aumentare l'area di esplorazione subacquea in caso di necessit\u00e0.\nCaratteristiche.\nConsiste normalmente in una struttura idrodinamica mossa da un motore elettrico alimentato a batteria che aziona un'elica, bilanciato con assetto neutro quando immerso. L'elica viene progettata e protetta in modo da non essere pericolosa per il subacqueo o per l'ambiente.\nI veicoli subacquei sono utili per lunghi spostamenti a profondit\u00e0 costante in condizioni di navigazione favorevoli. Spesso vengono utilizzati nelle immersioni in grotta e nelle immersioni tecniche, aiutando a trasportare la pesante attrezzatura necessaria spesso per questo tipo di immersioni e a ridurre il tempo necessario per gli spostamenti, riducendo quindi i tempi gi\u00e0 lunghi di decompressione.\nPer la maggior parte dei subacquei sportivi questi veicoli non sono utili. Il controllo dell'assetto \u00e8 vitale e gli scooter subacquei possono complicarne il controllo, con conseguenze pericolose (un barotrauma, ad esempio). Inoltre la navigazione con una visibilit\u00e0 scarsa pu\u00f2 essere molto difficoltosa.\nTipi di DPV.\nManta-board.\nSono semplicemente dei pezzi legno o plastica (solitamente rettangolari) con due lunghe cime agganciate ai lati e sono trascinati da un'imbarcazione in superficie. Il subacqueo si fa trasportare tenendosi aggrappato e controlla l'assetto utilizzando il pannello come un'ala subacquea di un aliscafo. Il loro nome deriva dalla loro forma simile a quella della manta\nScooters.\nIl tipo pi\u00f9 comune di DPV \u00e8 lo scooter, sostanzialmente costituito da un piccolo motore elettrico racchiuso in un guscio plastico di forma idrodinamica dotato di una piccola elica. Il vantaggio di questi tipi di DPV \u00e8 che sono piccoli e maneggevoli, ed il subacqueo viene trascinato in modo idrodinamico opponendo poca resistenza all'acqua e conservando una maggiore autonomia della batteria in confronto dei DPV dove il pilota \u00e8 seduto.\n\"Maiali\" o simili.\nQuesto tipo di DPV consente il trasporto di pi\u00f9 di un subacqueo (solitamente due) e viene utilizzato solo in particolari occasioni.\nUn modello molto conosciuto \u00e8 il cosiddetto SLC (Siluro a Lenta Corsa) detto anche Maiale, utilizzato dagli incursori della Marina Militare italiana durante la seconda guerra mondiale per numerose operazioni di sabotaggio in occultamento. Simili veicoli furono adottati in seguito da Marine di altre nazioni come Inghilterra e Giappone.\nGli odierni veicoli di questo tipo non sono dotati di carica esplosiva e la parte prodiera del siluro ha una forma pi\u00f9 affusolata per avvantaggiare l'idrodinamica"}
{"id": "1101632", "revid": "767487", "url": "https://it.wikipedia.org/wiki?curid=1101632", "title": "L'infermiera di notte", "text": "L'infermiera di notte \u00e8 un film del 1979 diretto da Mariano Laurenti, che ha anche collaborato al soggetto e alla sceneggiatura.\nTrama.\nIl dottor Nicola Pischella \u00e8 un impenitente donnaiolo che tradisce sistematicamente la gelosa moglie Lucia tra una visita e l'altra nel suo studio dentistico. Le cose si complicano quando in casa Pischella arriva il vecchio e strambo Saverio, zio di Lucia, che si dice malato e ormai prossimo alla morte.\nIn cambio di ospitalit\u00e0 e assistenza promette un generoso lascito testamentario alla nipote. Per provvedere all'anziano parente viene assunta come infermiera di notte la bella Angela Della Torre di cui si innamorer\u00e0 Carlo, giovane e timido studente figlio di Nicola, e che far\u00e0 perdere la testa allo stesso dentista e al suo imbranato assistente Peppino.\nTra equivoci, tradimenti e scambi di persona, nei quali si inseriranno anche Zaira, storica amante di Nicola, e una procace vicina di casa, Angela si fidanzer\u00e0 con Carlo, mentre si scoprir\u00e0 che Saverio non \u00e8 il vero zio di Lucia, ma un impostore che si era introdotto in casa sua solo per trafugare un prezioso diamante nascosto nel lampadario.\nProduzione.\nPaolo Innocenzi \u00e8 direttore di produzione. Pietro Innocenzi \u00e8 assistente direttore artistico. Il film \u00e8 girato quasi completamente in Puglia: a Polignano a Mare (si vede l'hotel ristorante \"Grotta Palazzese\", il centro storico, la costa con panorama della cittadina), poi a Ceglie Messapica (molte scene nella discoteca \"\u201cIo Valentino\u201d\" con Gloria Guida che canta e balla e d.j. Lucio Montanaro), a Taranto (Lungomare, porto, Park hotel) e Martina Franca (piazza XX Settembre, via Verdi e Ospedale civile). Solo una parte degli interni sono girati negli stabilimenti \"Safa Palatino\" di Roma.\nDistribuzione.\nIl film ha avuto un certo successo anche all'estero, in Francia e Germania Ovest e, successivamente, in Spagna, Portogallo e Argentina."}
{"id": "1101636", "revid": "1442080", "url": "https://it.wikipedia.org/wiki?curid=1101636", "title": "Limerick Football Club", "text": "Il Limerick Football Club, meglio noto come Limerick, \u00e8 una societ\u00e0 calcistica irlandese con sede nella citt\u00e0 di Limerick. Dalla stagione 2019 milita in First Division.\nFondato nel 1937 ha giocato anche con i nomi di Limerick United, Limerick City e Limerick 37 e ha vinto due volte il campionato irlandese: nella stagione 1959-1960 e 1979-1980.\nStoria.\nLimerick 37.\nLa necessit\u00e0 di avere una nuova squadre di Limerick per l'incombente stagione 2007 della nuova prima divisione irlandese divenne evidente nel dicembre 2006, quando il Limerick F.C. si vide negare la licenza UEFA, necessaria per poter essere ammessa alla stagione 2007 della League of Ireland First Division. La federazione irlandese rifiut\u00f2 la richiesta di essere ammessa al campionato 2007 anche alla sentenza di appello. Il 3 gennaio 2007 la FAI conferm\u00f2 che era stata recapitata una richiesta di partecipazione alla nuova lega da parte di un club di Limerick, guidato dal consorzio Soccer Limerick. In due settimane il nuovo club, denominato Limerick 37 FC (il numero \"37\" nel nome del club si riferisce all'anno nel quale la citt\u00e0 di Limerick \u00e8 stata rappresentata per la prima volta nel campionato di calcio irlandese) ottenne la licenza UEFA, la FAI accett\u00f2 la richiesta di partecipazione al campionato di First Division e fu scelto come manager Paul McGee, ex giocatore irlandese (16 presenze e 4 reti con la nazionale maggiore).\nIl Limerick 37 ha terminato la sua prima stagione nel calcio professionistico al quarto posto (14 vittorie, 11 pareggi ed altrettante sconfitte) della First Division irlandese.\nDalla stagione 2009 la squadra ha riassunto la precedente denominazione di \"Limerick FC\".\nConclude la stagione 2018 al 9\u00ba posto (penultimo) con 27 punti, frutto di 7 vittorie e 6 pareggi. Per questo piazzamento si gioca la doppia sfida play-out contro la seconda della Serie B irlandese, il Finn Harps, ma il Limerick viene battuto in entrambi i match per 1-0 e 2-0, portando la squadra verso la retrocessione in League of Ireland First Division.\nCompetizioni europee.\nNella sua storia ha partecipato alle competizioni europee in sei occasioni. In un totale di 12 partite ha messo a segno 7 gol, pareggiando due partite e perdendo le restanti.\nPartecip\u00f2 nella Coppa dei Campioni per la prima volta nel 1960 contro gli Young Boys subendo due nette sconfitte.\nLa pi\u00f9 famosa partita europea fu quella casalinga contro il nella Coppa dei Campioni nel 1980. Fu giocata a Lansdowne Road dove 6.000 tifosi videro la rappresentante del calcio irlandese perdere contro una squadra prestigiosa come il Real Madrid, di misura con un 1-2 con gol di Des Kennedy per gli irlandesi.\nAl ritorno il Limerick venne battuto per 5-1 con conseguente eliminazione, con l'unico gol degli irlandesi segnato ancora una volta da Des Kennedy. Egli fu l'unico giocatore in grado di segnare due reti in Coppa dei Campioni al Real in quella stagione.\n2019.\nNel 2019 il club compete nella seconda massima serie irlandese terminando al sesto posto. Tuttavia, a seguito di problemi finanziari emersi al termine nella stagione nel mese di dicembre, alla squadra vengono comminati 26 punti di penalizzazione e spedito in ultima posizione per via di debiti contratti che ammontano a circa 490.000 \u20ac: attualmente, il club non ha la licenza della League of Ireland a partecipare per la stagione 2020."}
{"id": "1101638", "revid": "1448629", "url": "https://it.wikipedia.org/wiki?curid=1101638", "title": "Evoluzione umana", "text": "Per evoluzione umana, antropogenesi o ominazione si intende il processo di origine ed evoluzione dell\"Homo sapiens\" come specie distinta e la sua diffusione sulla Terra.\nSi tratta di una materia interdisciplinare, che include l'antropologia, la fisiologia, la primatologia, l'archeologia, la geologia, la linguistica e la genetica. In senso tassonomico riguarda, oltre al genere Homo, tutte le specie dei sette generi della sottotrib\u00f9 degli Hominina, di cui l'uomo \u00e8 l'unico rappresentante vivente.\nPrima dell'uomo.\nL'evoluzione della vita sulla Terra inizia entro un periodo compreso tra i 4,4 miliardi e i 2,7 miliardi di anni fa. Circa 85\u00a0-\u00a095 milioni di anni fa, durante il Cretaceo, alcuni appartenenti alla classe dei mammiferi si divisero dai Eutheria formando il superordine degli Euarchontoglires (la precedente teoria che postulava l'ordine degli insettivori come nostri progenitori \u00e8 stata aggiornata sulla base di dati biomolecolari riducendone il grado di parentela evolutiva e ponendoli su un ramo collaterale); da esso ebbe origine l'ordine dei primati, di cui fanno parte l'uomo e tutte le scimmie.\nNel Miocene, 18 , da appartenenti a quest'ordine, si pensa in particolare a \"Proconsul\", un arboricolo e frugivoro, si diramarono le scimmie antropomorfe (Hylobatidae 18 ma, \"Kenyapithecus\" 12-14 ma, orango 11 ma, gorilla 9 ma, scimpanz\u00e9 e bonobo 5-6 ma), riunite con l'uomo, ad eccezione dei gibboni, nella famiglia degli ominidi. Circa 15-20 milioni di anni fa gli ominidi continuarono a colonizzare ambienti di foresta tropicale ma iniziarono anche a frequentare le savane in cerca di cibo. Una delle ipotesi sostiene che la pressione selettiva favor\u00ec quegli individui capaci di ergersi sugli arti posteriori potendo cos\u00ec, ad esempio, avvistare in anticipo un predatore. Inizi\u00f2 cos\u00ec l'evoluzione fisiologica e poi culturale di questi primati che li condusse anche ad afferrare, trasportare, scegliere cibo e altri oggetti.\nSecondo uno studio del 2007 l'andatura bipede \u00e8 molto pi\u00f9 antica di quanto si pensasse. Alcuni fossili di \"Morotopithecus bishopi\", un primate arboricolo vissuto circa 21 milioni di anni fa in Uganda, presentano nella struttura dello scheletro e delle vertebre forti analogie con le caratteristiche che nell'essere umano consentono di assumere la posizione eretta. Queste analogie potrebbero essere dovute a convergenza evolutiva, giacch\u00e9 lo stato attuale delle conoscenze, anche a causa della frammentariet\u00e0 dei resti fossili, non permette di chiarire questo dubbio.\nEvoluzione degli Hominina.\nIl processo evolutivo con le maggiori evidenze, successivo al distacco della linea che ha portato alla specie vivente evolutivamente pi\u00f9 affine all'uomo, lo scimpanz\u00e9, \u00e8 che la sottotrib\u00f9 Hominina si sia evoluta nel Rift africano da un progenitore comune circa 5-6 milioni di anni fa e che 2,3-2,4 milioni di anni fa dal genere Australopithecus si sia differenziato il genere Homo. Homo erectus (o il suo antenato pi\u00f9 prossimo, Homo ergaster) si \u00e8 poi diffuso in tutto il mondo (fenomeno chiamato \"Out of Africa I\") fra 1,8 e 1,3 milioni di anni fa, creando anche specie locali come l'Uomo di Neandertal in Europa. L'uomo moderno ha ricalcato queste orme, sviluppandosi in Africa circa 200.000 anni fa e successivamente, 50.000 anni fa, migrando anch'esso nei vari continenti (\"Out-of-Africa 2\") e sostituendo progressivamente \"Homo erectus\" in Asia e \"H. neanderthalensis\" in Europa.\nUn'ipotesi alternativa \u00e8 che \"Homo erectus\", lasciata l'Africa 2.000.000 di anni fa, si sia evoluto in \"Homo sapiens\" in diverse parti del mondo (Ipotesi multiregionale).\nPrima degli Australopitechi.\nArdipithecus\n\"Ardipithecus ramidus\" e \"Ardipithecus kadabba\" paiono essere anelli importanti nella transizione ad australopiteco.\nAustralopitechi e forme affini.\nLe specie che si attribuivano al genere australopiteco (che significa \"scimmia del Sud\"), che quasi sicuramente vissero in Tanzania e in Etiopia per almeno 3 milioni di anni, finch\u00e9 non si estinsero circa 1 milione di anni fa, sono suddivise in tre diversi generi (alcuni testi non riconoscono ancora il genere \"Paranthropus\", fanno afferire \"P. tugenensis\" al genere \"Orrorin\" e altre tassonomie vengono ipotizzate). Gli \"hominina\" a esse appartenenti non si riteneva fossero capaci di costruire utensili, ma solo di utilizzare ciottoli per scopi semplici come spezzare o percuotere. Facevano vita di gruppo, davano la caccia ad animali di piccola stazza e raccoglievano uova e semi.\nSuccessivamente manufatti in pietra lavorata simili a quelli della tecnologia olduvaiana furono ritrovati assieme ai fossili di \"A. garhi\" e datati tra 2,5 e 2,6 milioni di anni. Questi utensili paiono pi\u00f9 antichi di quelli utilizzati da \"'Homo habilis\", ritenuto un possibile antenato diretto dell'uomo moderno, e sono piuttosto grezzi, mancando ancora della tecnica che sarebbe comparsa nelle pi\u00f9 tarde forme dell'Olduvaiano e dell'Acheuleano. Nella zona del fiume Auasc nella depressione desertica dell'Afar etiopico, Jean de Heinzelin, dell'Institut Royal des Sciences Naturelles de Belgique, ha scoperto numerosi resti di animali con evidenti segni lasciati da utensili. S'ipotizza cos\u00ec che \"A. garhi\" avesse gi\u00e0 quelle prerogative del genere \"Homo\", come la macellazione sistematica delle prede, che non si ritenevano esistenti prima di 1,8 milioni di anni fa. Ulteriori ritrovamenti a Bouri, sempre in Etiopia, hanno rilevato circa 3.000 utensili in pietra datati a circa 2,5 milioni di anni fa, in piena epoca \"australopitecina\".\nGeneri e specie.\n\"Praeanthropus\"\n\"Paranthropus\"\n\"Australopithecus\"\n\"Kenyanthropus platyops\" sembra fondamentale per spiegare la successiva transizione ad \"Homo\".\nGenere Homo.\nLa prima specie del genere \"Homo\" conosciuta \u00e8 l\"Homo habilis\" (ca 2 ma). Ancora molto simile all'australopiteco, l\"Homo habilis\" viene gi\u00e0 ritenuto \"uomo\" per le sue abilit\u00e0 manuali: utilizzava infatti strumenti rudimentali per la caccia. Un salto evolutivo arriva con \"Homo erectus\" (ca 1,3 - 1,8 ma), cos\u00ec chiamato perch\u00e9 si riteneva erroneamente che fosse stata la prima specie ad assumere la posizione eretta. Questa specie aveva una maggior capacit\u00e0 intellettiva, testimoniata dal maggior sviluppo della tecnologia.\nSpecie codificate.\nNel 2013 un team internazionale di ricercatori coordinato dal paleoantropologo Lee Berger, ha ritrovato fossili di un nuovo antenato dell'uomo. La nuova specie di ominide, che presenta caratteristiche intermedie tra \"Australopithecus\" e \"Homo\", \u00e8 stata scoperta in Sudafrica, nella \"Dinaledi Chamber\", caverna facente parte del complesso delle \"Rising Star cave\". La specie \u00e8 stata ufficialmente descritta nel 2015 con la denominazione di \"Homo\u00a0naledi\". La dislocazione dei resti ha fatto pensare che si trattasse di una tomba, dando testimonianza della pi\u00f9 antica pratica funeraria."}
{"id": "1101639", "revid": "37638", "url": "https://it.wikipedia.org/wiki?curid=1101639", "title": "Evoluzione dell'uomo", "text": ""}
{"id": "1101642", "revid": "29244", "url": "https://it.wikipedia.org/wiki?curid=1101642", "title": "Diver Propulsion Vehicle", "text": ""}
{"id": "1101644", "revid": "438678", "url": "https://it.wikipedia.org/wiki?curid=1101644", "title": "La dottoressa del distretto militare", "text": "La dottoressa del distretto militare \u00e8 un film della Commedia erotica all'italiana del 1976 diretto dal regista Nando Cicero.\nTrama.\nUna procace dottoressa chiamata a sostituire un superiore in un ospedale militare, \u00e8 fermamente decisa a smascherare i soldati che, per ottenere un congedo o rinviare la partenza, si fingono malati. Un compito non facile per la provocante dottoressa, che risveglia i pi\u00f9 bassi istinti in decine di reclute sessualmente represse."}
{"id": "1101645", "revid": "29244", "url": "https://it.wikipedia.org/wiki?curid=1101645", "title": "Maialino", "text": ""}
{"id": "1101646", "revid": "29244", "url": "https://it.wikipedia.org/wiki?curid=1101646", "title": "Scooter subacqueo", "text": ""}
{"id": "1101656", "revid": "73560", "url": "https://it.wikipedia.org/wiki?curid=1101656", "title": "Chitaliste", "text": ""}
{"id": "1101677", "revid": "729019", "url": "https://it.wikipedia.org/wiki?curid=1101677", "title": "GLM Musica", "text": "Il Gruppo GLM \u00e8 un gruppo editoriale fondato nel 1988 a Monaco di Baviera specializzato in campo musicale.\n\u00c8 composto dalla casa discografica indipendente \"GLM Music\" e dalla casa editrice \"GLM Musikverlag\".\nGLM Music.\nGLM Music \u00e8 una casa discografica indipendente che pubblica artisti di musica jazz, world music, strumentale, reggae, funk e leggera.\n\u00c8 composta da quattro differenti etichette:\nL'etichetta produce numerosi artisti di successo internationale come Quadro Nuevo, Jamaram, Martin Scales, Patrick Scales, Johannes Enders, Lisa Wahlandt, Evelyn Huber, Mulo Francel, Robert Wolf e Helena Luce.\nGLM Musikverlag.\nGLM Musikverlag \u00e8 una casa editrice che si occupa di pubblicare e sostenere artisti musicali. Oltre a pubblicare titoli riguardanti prevalentemente la musica jazz, si occupa di promuovere pubblicitariamente e tutelare gli interessi di compositori e parolieri.\nSvolge inoltre attivit\u00e0 di intermediazione fra questi e produttori cinematografici, pubblicitari ed editoriali in Germania, Austria e Svizzera."}
{"id": "1101678", "revid": "124123", "url": "https://it.wikipedia.org/wiki?curid=1101678", "title": "Martyn P. Casey", "text": "Nato a Perth, dove vive con la moglie ed i figli quando non \u00e8 in tour.\n\u00c8 principalmente noto per aver fatto parte dei Triffids negli anni ottanta, e di Nick Cave and the Bad Seeds negli anni novanta. \u00c8 membro di Grinderman, l'attuale band di Nick Cave."}
{"id": "1101679", "revid": "1155", "url": "https://it.wikipedia.org/wiki?curid=1101679", "title": "Pigo", "text": ""}
{"id": "1101680", "revid": "228587", "url": "https://it.wikipedia.org/wiki?curid=1101680", "title": "Domenica (disambigua)", "text": ""}
{"id": "1101682", "revid": "64718", "url": "https://it.wikipedia.org/wiki?curid=1101682", "title": "Tullio Kezich", "text": "Biografia.\nCritico cinematografico.\nLa sua esperienza di critico cinematografico inizi\u00f2 nel 1941, quando da adolescente intrattenne una fitta corrispondenza come lettore con le riviste \"Cinema\" e \"Film\". L'esordio da giornalista avvenne il 2 agosto 1946, come recensore per l'emittente radiofonica Radio Trieste, con la quale collabor\u00f2 fino agli inizi degli anni cinquanta, occupandosi dal primo dopoguerra del Festival cinematografico di Venezia. Nel 1950 inizi\u00f2 la collaborazione con la rivista \"Sipario\", di cui divenne direttore dal 1971 al 1974.\nNel corso della sua carriera collabor\u00f2 con la \"Settimana Incom\", con il periodico \"Panorama\", con i quotidiani \"la Repubblica\" e \"Corriere della Sera\". Dalle recensioni scritte per \"Panorama\" e per \"la Repubblica\", alla quale collabor\u00f2 dalla fondazione, trasse una serie di libri a cura delle \"Edizioni Il Formichiere\": \"Il MilleFilm - Dieci anni al cinema 1967-1977\" (due volumi), al quale seguirono, visto il successo, \"Il CentoFilm - un anno al cinema 1977-1978\", poi \"Il CentoFilm 2 - un anno al cinema 1978-1979\", quindi \"Il CentoFilm 3 - un anno al cinema 1979-1980\"; e con scritti recuperati dalle riviste alle quali collaborava all'inizio degli anni '60, pubblic\u00f2 nel 1979 \"Il FilmSessanta - il cinema degli anni 1962-1966\", sempre con il Formichiere.\nComplessivamente, queste cinque antologie propongono oltre duemila schede di film usciti nell'arco di un ventennio (dal 1962 al 1980).\nLa pubblicazione di raccolte delle sue recensioni prosegu\u00ec negli anni Ottanta e Novanta con altri editori (Mondadori e Laterza).\nNel novembre 1978 l'editore Bompiani raccolse in un solo volume, intitolato \"Il dolce cinema - Fellini &amp; altri\", alcune sue opere: \"Fellini &amp; altri\", diario de \"La dolce vita\", uscito contemporaneamente al film, e i cinque racconti contenuti in \"L'uomo di sfiducia\", del 1962.\nNel 2008 Tullio Kezich intervenne nel documentario \"Il falso bugiardo\" di Claudio Costa dedicato allo sceneggiatore Luciano Vincenzoni suo amico.\nMalato da tempo, mor\u00ec a Roma a 80 anni: per sua volont\u00e0 non si tennero funerali, e la salma venne cremata.\nFamose recensioni e stroncature.\nDiabolik (1968), di Mario Bava, coloratissimo e psichedelico film di culto degli anni 60Nello stupidario degli anni sessanta, magari in una nota a pi\u00e8 di pagina, c'\u00e8 un posticino per Diabolik. [...] Diabolik trasferito sullo schermo, resta un campione del sottosviluppo culturale. [Millefilm 1983, vol. I, p. 188]Il buono, il brutto, il cattivo (1967), di Sergio Leone, capolavoro assoluto della storia del cinema, non solo western. Kezich non risparmia nemmeno le musiche celeberrime di Morricone.Terzo capitolo dell'epopea in formato casalingo scritto dall'Omero del western ciociaro [...]. Un'avventura senza risparmio di colpi, inasprita dall'abituale dose di truci ammazzamenti e orribili torture, bombardata senza piet\u00e0 dalle musiche fragorose di Ennio Morricone. [...] Pi\u00f9 che in passato, l'effettistica di Leone si traduce nelle continue smagliature di un racconto arido e monotono. [Millefilm 1983, vol. I, p. 95]...continuavano a chiamarlo Trinit\u00e0(1971), di E.B. Clucher, celeberrimo spaghetti western comico del duo Bud Spencer-Terence HillGirato a ritmo di Carosello. Il film si rivolge a un pubblico dall'et\u00e0 mentale sui dieci anni: uno spettacolo neoparrocchiale [Millefilm 1983, vol. I, p. 161] (1968), di Stanley Kubrick, il capolavoro fantascientifico per eccellenzaL'atteggiamento dell'autore si pu\u00f2 cogliere solo nelle sfumature di un dialogo asettico, intessuto di formule banali [Millefilm 1983, vol. I, p. 217]Frankenstein Junior (1974), di Mel Brooks, tra le migliori e pi\u00f9 celebri commedie americane di ogni tempoA noi francamente il film non sembra all'altezza della sua fama [Millefilm 1983, vol. I, p. 267]L'inquilino del terzo piano (1976), di Roman Pola\u0144ski, film horror di culto tra i pi\u00f9 terrificanti mai girati[\"il romanzo da cui \u00e8 stato ricavato il film\"] comunque non era un libro da far girare a Roman Polanski [Millefilm 1983, vol. I, p. 329]Il mio nome \u00e8 Nessuno (1974), di Tonino Valerii. Altro Western Spaghetti di culto[...] una girandola di rutti, peti e scene ambientate al cesso [Millefilm 1983, vol. II, p. 399]Il mucchio selvaggio (1969), di Sam Peckinpah. Western rivoluzionario tra i migliori di ogni tempoL'insistenza sui particolari, spesso granghignoleschi alla maniera di Leone, finisce per tradire Pekinpah. In coda a un film troppo lungo, ci si ritrova assordati dai botti, accecati dal sangue e con le idee confuse [Millefilm 1983, vol. II, p. 415]Il Padrino (1972), di Francis Ford Coppola. Capolavoro americano ritenuto tra i pi\u00f9 grandi e influenti mai realizzatiNon \u00e8 che un condensato di luoghi comuni sui gangster italo-americani [...] Non arriva neppure alla caviglia di un classico come Scarface, fa rimpiangere anche film molto pi\u00f9 modesti. E' fiacco nel ritmo, sceneggiato in maniera confusa, reticente. [...] L'episodio siciliano \u00e8 di una cialtroneria offensiva. Perch\u00e9 non tagliarlo addirittura e mandare tutti a casa mezz'ora prima? [Millefilm 1983, vol. II, p. 455]Il pianeta delle scimmie (1968), di Franklin Schaffner. Film di fantascienza celeberrimo e di grande impatto storico-culturaleLa banda delle scimmie parlanti, tra la caricatura e l'orrido, ricorda una vecchia operetta di Stan Laurel e Oliver Hardy. [Millefilm 1983, vol. II, p. 480]Profondo Rosso (1975), di Dario Argento. Capolavoro famosissimo del genere \"giallo\" (ma gi\u00e0 quasi horror). celebre in tutto il mondo.Mentre Hitchcock \u00e8 perspicuo e elegante, Argento \u00e8 incerto. A rigor di logica, o di psicologia criminale, il suo giallo fa acqua da tutte le parti. [Millefilm 1983, vol. II, p. 503]\nProduttore e sceneggiatore cinematografico e televisivo.\nNel 1950 Kezich divenne segretario di produzione di \"Cuori senza frontiere\" di Luigi Zampa, nel quale fece anche una particina insieme al collega e concittadino Callisto Cosulich.\nNel 1961 partecip\u00f2 in veste d'attore a \"Il posto\" di Ermanno Olmi, e contribu\u00ec alla fondazione della casa di produzione cinematografica \"22 dicembre\", che diresse artisticamente fino alla cessazione delle attivit\u00e0 nel 1965, producendo film quali \"Il terrorista\" di Gianfranco De Bosio e il televisivo \"L'et\u00e0 del ferro\" di Roberto Rossellini.\nNel 1969 si trasfer\u00ec a Roma per collaborare alla produzione e alla sceneggiatura del film televisivo \"I recuperanti\", sempre di Olmi, cui seguirono altre partecipazioni alla stesura di diversi adattamenti cinematografici (da Piero Chiara e Joseph Roth) e televisivi (da Cervantes, Dostoevskij e Italo Svevo). La sceneggiatura de \"La leggenda del santo bevitore\" venne insignita del premio Nastro d'argento nell'edizione del 1989.\nDrammaturgo.\nUomo di grande cultura, Kezich fu attivo anche in teatro, firmando riusciti adattamenti di capolavori della letteratura: \"La coscienza di Zeno\", dal romanzo omonimo del suo concittadino Italo Svevo, che fu allestito la prima volta nel 1964 da Luigi Squarzina con l'interpretazione di Alberto Lionello - attore protagonista anche di un ulteriore adattamento, per la televisione, firmato sempre da Kezich nel 1966; \"Bouvard e P\u00e9cuchet\" dall'opera incompiuta di Flaubert, nel 1968 insieme con Squarzina; \"Il fu Mattia Pascal\" dal racconto di Pirandello, allestito nel 1974 ancora da Squarzina con Giorgio Albertazzi protagonista.\nNel 1962 aveva scritto un originale televisivo tratto da \"Una burla riuscita\" di Svevo, poi portato in teatro nel 1987 dal regista Egisto Marcucci, nell'interpretazione di Corrado Pani e Dario Cantarelli, di cui la Rai trasmise la registrazione teatrale.\nTutto suo invece \u00e8 \"W Bresci\", scritto nel 1971 per il Piccolo Teatro di Milano.\nHa collaborato per diversi anni con La Contrada - Teatro Stabile di Trieste: per il regista Francesco Macedonio e per la compagnia stabile ha scritto diversi testi, in gran parte autobiografici, cominciare da L'americano di San Giacomo, rappresentato al Teatro Cristallo di Trieste nel 1998, con Mario Valgoi, Orazio Bobbio, Ariella Reggio, Lidia Kozlovich, Maurizio Repetto e Marzia Postogna.\nScrittore.\nFu anche autore di alcune opere letterarie (\"Campeggio a Duttogliano\" del 1959 e \"L'uomo di sfiducia del 1962), che vengono incluse nella cosiddetta \"letteratura triestina\"."}
{"id": "1101685", "revid": "117627657", "url": "https://it.wikipedia.org/wiki?curid=1101685", "title": "Teoria dell'identit\u00e0 sociale", "text": "La teoria dell'identit\u00e0 sociale (in inglese Social Identity Theory o, in forma breve, SIT) rappresenta uno dei principali modelli esplicativi di mesolivello della psicologia sociale contemporanea, sia per gli approcci di social cognition sia per la comprensione delle dinamiche funzionali intergruppi.\nLa \"Teoria\" (che \u00e8 in realt\u00e0 un \"modello complesso\", composto da diverse sottoparti), \u00e8 stata sviluppata primariamente in Inghilterra da Henri Tajfel e John C. Turner a partire dagli anni '70, e si \u00e8 in seguito strutturata come il programma di ricerca fondamentale nella psicologia cognitiva sui gruppi, sia in ambito europeo che nordamericano.\nLe origini della SIT: il paradigma dei gruppi minimali.\nLe prime teorizzazioni della SIT, a partire dalla met\u00e0 degli anni '50, sono derivate dal lavoro pionieristico di Tajfel sul cosiddetto \"paradigma dei gruppi minimali\", ovvero sulle modalit\u00e0 di costituzione dei processi di discriminazione ed autosegregazione funzionale nei gruppi umani.\nNegli esperimenti di \"gruppo minimale\", Tajfel suddivideva in maniera completamente casuale ed arbitraria i suoi soggetti sperimentali in due gruppi, differenziati da variabili minime e superficiali (ad esempio, la predilezione estetica per i dipinti di Klee rispetto a quelli di Kandinskij, o simili minuzie), per poi osservare come, spontaneamente, i soggetti assegnati ai due gruppi iniziassero in pochissimo tempo ad autopercepirsi come \"gruppo diverso, migliore e contrapposto all'altro\". I membri del proprio gruppo venivano quindi subito genericamente \"preferiti\" rispetto ai membri dell'altro gruppo.\nLa forte tendenza degli esseri umani a creare distinzioni \"noi/loro\" nel contesto delle relazioni intergruppi, anche basando la distinzione su motivazioni del tutto banali, emerse da questi esperimenti come un processo psicologico istintivo, automatico e immediato.\nDa questi esperimenti, Tajfel inizi\u00f2 a derivare una teorizzazione pi\u00f9 complessa dei processi psicologici di auto ed etero-categorizzazione intergruppi, e delle dinamiche identitarie e sociocognitive connesse con la costruzione dell'appartenenza/opposizione di gruppo.\nLa \"Social Identity Theory\".\nLa SIT concettualizza il gruppo come luogo di origine dell'identit\u00e0 sociale: nell'uomo \u00e8 spontanea la tendenza a costituire gruppi, a sentirsene parte ed a distinguere il proprio gruppo di appartenenza (\"ingroup\") da quelli di non-appartenenza (\"outgroup\"), elicitando consequenzialmente dei meccanismi di bias cognitivo ed un comportamento di favoritismo per il proprio gruppo (e l'inverso per gli \"outgroup\").\nSecondo la SIT, l'\"identit\u00e0 sociale\" dell'individuo si costruisce attraverso tre processi funzionalmente collegati:\nLa SIT si \u00e8 dimostrata uno dei modelli teorici di mesolivello pi\u00f9 euristici della psicologia sociale dei rapporti intergruppo, influenzando profondamente sia lo sviluppo di questa linea di ricerca in ambito accademico, che le teorizzazioni e le ricerche su fenomeni sociali quali il razzismo, le tensioni internazionali, le dinamiche di conflitto intergruppo, i fenomeni di marginalizzazione sociale, i rapporti interetnici, etc."}
{"id": "1101691", "revid": "729019", "url": "https://it.wikipedia.org/wiki?curid=1101691", "title": "Jean-Andoche Junot", "text": "Gli inizi e l'amicizia di Napoleone.\nNato da una famiglia borghese, aveva appena intrapreso gli studi giuridici a Parigi allorch\u00e9 scoppi\u00f2 la Rivoluzione. Si arruol\u00f2 nell'armata dal 1790, nel battaglione dei volontari della C\u00f4te-d'Or. Divenuto presto sergente dei granatieri, partecip\u00f2 all'assedio di Tolone nel 1793, nel corso del quale incontr\u00f2 Napoleone del quale divenne segretario. Durante la prima Campagna d'Italia Junot si distinse per la sua bravura, venendo ricompensato con l'incarico di portare al Direttorio le bandiere catturate al nemico, venendo anche promosso al grado di colonnello. Fu gravemente ferito a Lonato, (1796) fatto che gli caus\u00f2 un cambiamento di carattere rendendolo molto irritabile. Segu\u00ec Napoleone in Egitto (1798-99) come aiutante di campo e vi fu promosso generale di brigata. Partecip\u00f2 alla campagna di Siria comportandosi con gran valore. Ferito ancora in battaglia, fu catturato dagli inglesi e torn\u00f2 in Francia (14.6.1800) come invalido. Non partecip\u00f2 al colpo di Stato del 18 brumaio e poco dopo spos\u00f2 Laura Permon (1784 \u2013 1838).\nIl periodo da governatore.\nNel 1801 fu nominato generale di divisione e governatore militare di Parigi. Tuttavia Napoleone lo sostitu\u00ec mandandolo ad Arras per addestrare un nuovo corpo di granatieri: espresso il suo malcontento per il trasferimento, fu inviato nel 1805 come ambasciatore in Portogallo ma fece in tempo a rientrare per partecipare alla battaglia di Austerliz. Nel 1806, a seguito di alcune vicende di denaro legate ad un suo amico banchiere, fu nuovamente allontanato da Parigi ed inviato come governatore a Parma, con l'incarico di reprimere un'insurrezione. Rientrato a Parigi l'anno successivo e reintegrato nel suo incarico di governatore militare della capitale, fu presto nuovamente rimosso a causa del suo modo fastoso di vivere, ben al di sopra delle proprie disponibilit\u00e0, avendo gi\u00e0 dilapidato somme enormi ed essendo oberato dai debiti.\nL'avventura iberica.\nGli fu cos\u00ec affidata a settembre 1807 l'armata del Portogallo, con l'incarico di occupare Lisbona e prendere prigioniero il reggente e futuro re Giovanni VI e catturare la flotta portoghese ancorata alla foce del Tago.. Partito da Salamanca in novembre, dopo una marcia che fece epoca, effettuata in tempi sorprendentemente brevi (500 chilometri circa in due settimane) e in condizioni di totale mancanza di rifornimenti che riusc\u00ec a procurarsi solo ad alcune miglia da Lisbona saccheggiando la piccola cittadina di Abrantes sul fiume Tago, conquist\u00f2 la capitale all'inizio di dicembre. Ma il re era gi\u00e0 fuggito, sia pur da due soli giorni, grazie all'intervento della flotta inglese, che lo aveva imbarcato trasportandolo con la corte in Brasile. Anche la flotta portoghese aveva levato le ancore. Ad agosto dell'anno successivo Junot affront\u00f2 le truppe inglesi di sir Arthur Wellesley, futuro duca di Wellington, sbarcato con 9.000 effettivi alla foce del fiume Mondego. Le truppe di occupazione francese, disperse fra le varie province portoghesi per mantenere l'ordine pubblico, subirono numerose sconfitte in piccoli scontri con gli inglesi. Quando il futuro duca di Wellington ricevette altri rinforzi che portarono il suo organico a quasi 15.000 uomini, Junot diede battaglia nei pressi della citt\u00e0 di Vimeiro (20 agosto 1808): la manovra di aggiramento da lui tentata non riusc\u00ec e sir Arthur inflisse ai francesi una severa sconfitta (2000 tra morti e feriti e 13 cannoni catturati, contro poco pi\u00f9 di 700 inglesi fuori combattimento), costringendoli ad arroccarsi a Torre Vedras ove non rimase altro che la resa. Tuttavia Junot riusc\u00ec a negoziare abilmente grazie alla sprovvedutezza e all'ingenuit\u00e0 dei due comandanti in sottordine del Wellesley, gli anziani generali Sir Hew Dalrymple e Sir Harry Burrard inviati a rilevarlo, ottenendo il rimpatrio per s\u00e9, i suoi soldati e il relativo equipaggiamento sulle navi inglesi (Convenzione di Sintra), in cambio della totale evacuazione del paese da parte dei francesi. Questo procur\u00f2 ai suoi interlocutori una messa in stato d'accusa e una severa reprimenda, ed evit\u00f2 a Junot la corte marziale. Alla fine del 1808 l'Armata del Portogallo fu sciolta e trasformata in VIII\u00b0 Corpo d'armata dell'Armata di Spagna, affidato al comando dello stesso Junot.\nLa \"Grande Arm\u00e9e\" e la fine.\nTornato in Francia, combatt\u00e9 con la \"Grande Arm\u00e9e\" nella Campagna d'Austria del 1809 e nel 1810 torn\u00f2 nella penisola iberica con l'armata comandata dal Massena, ma sub\u00ec anche questa volta la sconfitta a opera del Wellesley e rimase gravemente ferito. Part\u00ec nuovamente nel 1812 per la campagna di Russia come aiutante di campo di Napoleone, ma qualche tempo dopo la defezione di Girolamo Bonaparte gli fu affidato il comando dell'VIII Corpo d'armata; partecip\u00f2 a quasi tutte le battaglie e fu severamente ripreso da Napoleone per non aver ostacolato sufficientemente la ritirata dell'esercito russo dopo la vittoriosa battaglia di Smolensk, ma poi nella battaglia della Moscova guid\u00f2 l'VIII Corpo d'armata con competenza e bravura. Rientrato in Francia, si vide ritirare il comando e nel 1813 fu inviato in Illiria come governatore: l\u00ec il suo comportamento rivel\u00f2 irrimediabili segni di insanit\u00e0 mentale, per cui fu rimpatriato e costretto a ritirarsi presso il padre in Borgogna; qui una sera, in un accesso di pazzia, si lanci\u00f2 da una finestra rompendosi una gamba e tent\u00f2 d'amputarsela con un coltello da cucina: mor\u00ec dieci giorni dopo a causa di complicazioni infettive. La sua salma fu inumata a Montbard."}
{"id": "1101692", "revid": "2210862", "url": "https://it.wikipedia.org/wiki?curid=1101692", "title": "Lurate Caccivio", "text": "Lurate Caccivio (\"L\u00fcr\u00e0a\" e \"Casciv\" in dialetto comasco, pronuncia fonetica IPA: e ) \u00e8 un comune italiano di abitanti della provincia di Como in Lombardia. Ha una superficie territoriale con un'altimetria che varia dai 322\u00a0m s.l.m. ai 414\u00a0m s.l.m. Il 2 dicembre 2010 il Presidente della repubblica ha insignito il comune di Lurate Caccivio del titolo di citt\u00e0\nStoria.\nIl territorio di Lurate vede gi\u00e0 la presenza di popolazioni celtico-galliche degli Insubri in epoca pre-romana, penetrati in Italia intorno al 500 a.C.\nDel primitivo insediamento pre romano di Lurate non \u00e8 mai emerso nulla, invece, nel secolo scorso, \u00e8 stata scoperta la necropoli romana nell'area cimiteriale di San Pietro, dove sono state rinvenute alcune tombe di epoca pre-cristiana.\nFin dall'epoca longobarda nella zona vi operano i monaci dell'abbazia di San Colombano di Bobbio (PC), il territorio con vari possedimenti era inserito nel grande feudo reale ed imperiale monastico; l'area dell'abitato venne fortemente influenzata dalla presenza dei monaci dell'abbazia di Bobbio che realizzarono l'insediamento della corte di Luriate (\"Luliaticam\" o \"Luriatica\") le cui terre possedute dal monastero erano vastissime tanto da essere suddivise fra 23 livellari e massari e tre \"absentes\" (tenute di caccia non coltivate) da cui il nome Caccivio (\"Cacivi\").\nNella prima met\u00e0 del IX secolo il re d'Italia e futuro imperatore del Sacro Romano Impero Lotario I conferm\u00f2 ai monaci di Bobbio i diritti sul territorio e della corte di Luriate, menzionata nell'833 nelle \"Adbreviationes\" dell'abate Wala tra i possedimenti del monastero, corte confermata anche nelle \"Adbreviationes\" dell'862 e dell'883 e nei diplomi reali ed imperiali di Berengario I dell'888 e dell'11 settembre 903, Guido II (893) e Lamberto II (896).\nIn seguito, Luriate divenne un feudo dell'abbazia benedettina di San Simpliciano di Milano per concessione pontificia e nacquero il Castello, residenza dell'abate, e la frazione di Caccivio. Un ulteriore monastero fu costruito nell'XI secolo ai piedi del colle di Castello, tra le odierne vie Umberto I e Regina Margherita, con l'attuale \"Corte del Bia\" a fungere da orto.\nIl feudo nel 1197 viene diviso fra due Comuni: quello di Lurate Abbate e quello a sud di Cacivio Comasco.\nNel XIV secolo \"\u201cel locho da Luyrago de l\u2019Ab\u00e0\u201d\" risultava inserito nella pieve di Appiano (da un punto di vista ecclesiastico soggiacente all'Arcidiocesi di Milano), mentre \"\u201cCazivio\u201d\" nella pieve di Fino (ecclesiasticamente dipendente dalla Diocesi di Como). Dal 1374 fin'oltre la met\u00e0 del XVIII secolo, il feudo di Lurate Abbate si estese al territorio di Oltrona di San Mamette.\nNel XV secolo i monaci benedettini costruirono un terzo monastero, situato nella localit\u00e0 ancor'oggi denominata \"Benedetta\".\nIn periodo di Controriforma, ai benedettini fu revocata l'amministrazione delle parrocchie di Caccivio (1577), Castello (1627) e Oltrona (1633), le quali vennero affidate a tre rispettivi sacerdoti.\nInserite in pievi diverse anche attorno alla met\u00e0 del XVII secolo, nel 1751 le comunit\u00e0 di Lurate Abbiate e di Caccivio risultarono far parte entrambe della pieve di Appiano. Nello stesso anno, il comune di Lurate Abbate comprendeva gi\u00e0 i cassinaggi di Castello, Monte, Benedetta e Malpaga, mentre il territorio di Caccivio si estendeva gi\u00e0 al cassinaggio di Colombaro.\nLa divisione comunale tra Lurate e Caccivio fin\u00ec nel 1753, quando l'applicazione dei nuovi ordinamenti amministrativi emanati da Maria Teresa d'Austria sanciscono il ritorno della comunit\u00e0 cacciviese nel feudo benedettino di Lurate Abbate, che per l'occasione fu ridenominato \"Lurate Abbate con Caccivio\". La decisione fu confermata nel 1757.\nNel 1786 il comune di Lurate Abate con Caccivio segu\u00ec il destino della pieve di Appiano, inserita nella nuova Provincia di Gallarate della Lombardia austriaca.\nCon la secolarizzazione dei beni ecclesiastici voluta da Napoleone Bonaparte, i conventi vennero rilevati dalla famiglia Luraschi, mentre il feudo venne spartito tra i grandi proprietari terrieri dei Passalacqua, dei Rubini, dei Cagnola e dei Bellini. Un decreto di riorganizzazione amministrativa del Regno d'Italia napoleonico datato 1807 sanc\u00ec l'annessione, da parte di Appiano, del comune di Lurate Abbate ed uniti.\nLa decisione fu abrogata con la Restaurazione, che comport\u00f2 la ricostituzione del comune di Lurate Abate con Caccivio all'interno della provincia di Como del Regno Lombardo-Veneto.\nNel 1842 e nel 1854 si verificarono due esondazioni del Lura e poi nel 1951 e nel 1976.\nNel 1927 si modific\u00f2 il nome del comune da \"Lurate Abbate\" a \"Lurate Caccivio\".\nMonumenti e luoghi d'interesse.\nArchitetture religiose.\nParrocchiale di San Martino.\nCostruita come chiesa matrice dell'antico feudo di \"Luriate, la chiesa di San Martino di Castello \u00e8 attestata nella pieve di Appiano a partire dal XIV secolo, dapprima come \"capella\", in seguito come \"rettoria\" (1564) e infine come parrocchia (XVI-XVII secolo). Oggetto di ampliamenti e rimaneggiamenti nel corso dei secoli, la chiesa deve il proprio aspetto attuale ad alcuni interventi di ristrutturazione avvenuti negli anni 1880-1885. Il campanile merlato \u00e8 invece del terzo decennio del XX secolo\".\nLa parete esterna della chiesa ospita una lapide celebrativa dedicata al vescovo Ottone Visconti, attivo nelle lotte che videro la sua famiglia contrapposta a quella dei Torriani, il quale nel 1276 trov\u00f2 rifugio a Castello dopo esser stato sconfitto a Castelseprio.\nChiesa di Santa Maria Nascente.\nConsacrata nel 1095 da papa Urbano II, la chiesa di Santa Maria Nascente fu costruita dai benedettini nel luogo che in precedenza ospitava un tempio dedicato alla dea romana Fortuna. Nel corso dei secoli, la chiesa fu oggetto di numerosi ampliamenti e rimaneggiamenti, l'ultimo dei quali avvenuto nel 1947. Il campanile \u00e8 del XVII secolo.\nTra gli affreschi che ornano l'interno della chiesa, un \"Sant'Anna con Maria Bambina\", risalente al XIV secolo.\nParrocchiale della Santissima Annunziata.\nLa chiesa della Santissima Annunziata, che dal 1578 esercita le funzioni di parrocchiale di Caccivio, fu costruita sulla base di un precedente edificio religioso del periodo medievale, dal quale deriva un affresco tuttora conservato all'interno della chiesa. L'aspetto attuale si deve ad alcune ristrutturazioni avvenute nel XVIII secolo, epoca a cui risale una Via Crucis collocata internamente all'edificio, ove trovano posto anche una serie tele di Vanni Rossi. All'esterno della chiesa, dal 1928 la facciata ospita una serie di statue.\nParrocchiale di San Luigi.\nDal 1885 la chiesa di San Luigi (1880-1886) ospita la sede della parrocchia di Lurate, creata nello stesso anno grazie a uno smembramento di territorio della parrocchia di Castello da parte dell'arcivescovo Luizi Nazari di Calabiana. All'interno, la chiesa presenta una decorazione pittorica realizzata da Eliodoro Coccoli.\nChiesa di San Pietro.\nLa chiesa di San Pietro (XVI secolo) fu costruita sulla base di un precedente edificio religioso del IX secolo con funzioni di cappella cimiteriale dei monaci benedetttini. All'interno, conserva un'abside decorata da un mosaico.\nArchitetture civili.\nCastello.\nLa frazione di Castello deve il suo nome a un palazzo fortificato di origine altomedievale, profondamente rimaneggiato nel corso dei secoli ma edificato sulla base di un precedente \"vicus\" romano dai frati benedettini di Lurate, i quali vi stabilirono la residenza del loro abate e una serie di costruzioni di servizio. Il resto dei frati, artefici della bonifica del torrente Lura, si stabil\u00ec invece in un convento situato pi\u00f9 a valle, nella localit\u00e0 tuttora battezzata \"Benedetta\".\nSituato in posizione dominante, il \"Castello dell'Abate\" era dotato di una cinta muraria e di una torre merlata a coramento piano (tipico simbolo guelfo), quest'ultima parzialmente demolita nel XIX secolo.\nDell'antico castello rimangono oggi poche tracce, tra cui alcune sale di rappresentanza dell'abate nell'ala meridionale del complesso edilizio.\nInfrastrutture e trasporti.\nStrade.\nLurate Caccivio \u00e8 attraversata dalla \"via Varesina\", (Strada statale 342 Briantea) e dalla strada provinciale 24\nFerrovie e tranvie.\nDal 1885 al 1966 la localit\u00e0 era servita dalla Stazione di Lurate Caccivio, posta lungo la Ferrovia Como-Varese; la stessa veniva incrociata, per mezzo di un sovrappasso appositamente costruito, dalla Tranvia Como-Appiano Gentile-Mozzate, attiva fra il 1910 e il 1955, che serviva anch'essa la zona con due fermate denominate \"Lurate Caccivio\" e \"Caccivio\" (con la prima di queste due fermate attiva gi\u00e0 nel 1908).\nAltro.\nIl primo allacciamento di Lurate Caccivio alla linea del telefono risale al 1899. Quattro anni pi\u00f9 tardi fu la volta della prima illuminazione elettrica delle strade. Per la costruzione dell'acquedotto comunale fu invece necessario attendere fino al 1931."}
{"id": "1101693", "revid": "1543377", "url": "https://it.wikipedia.org/wiki?curid=1101693", "title": "Biblioteca digitale europea", "text": "La Biblioteca digitale europea \u00e8 un progetto della Commissione europea.\nStoria del progetto.\nIn un primo tempo per biblioteca digitale si intendeva solo lo sforzo del circuito delle biblioteche europee di permettere la redazione di un comune catalogo interscambiabile di tutte le risorse, prevalentemente pubblicare su carta, disponibili nelle varie nazioni.\nIl Tel \"The European Library\".\nIl Tel \"The European Library\" \u00e8 il sistema che permette gi\u00e0 attualmente di consultare i cataloghi online di diverse biblioteche nazionali. \u00c8 stato creato da alcuni membri della Conferenza dei direttori delle biblioteche nazionali europee e ha fruito di finanziamenti della Comunit\u00e0 europea nella fase iniziale.\nSolo eccezionalmente permetteva di accedere anche ad una serie di risorse digitalizzate delle biblioteche aderenti, compresi alcuni progetti risalenti nel tempo, come Gallica che mettere a disposizione, inizialmente via fax, il materiale copiato in formato digitale.\nI progetti dell'Unione europea.\nCon l'enorme progresso dell'informatica e l'esplosione del fenomeno della rete internet \u00e8 venuto quasi spontaneo passare ad obiettivi pi\u00f9 ambiziosi.\nViviane Reding, commissario dell'Unione europea per la Societ\u00e0 dell'informazione e media ha indicato un tempo di cinque anni, per rendere disponibili in rete almeno sei milioni di libri, documenti e altri beni culturali.\nLa Commissione intende cofinanziare la creazione di una rete paneuropea di centri di digitalizzazione. Essa intende anche affrontare, in una serie di documenti politici, la questione del quadro adeguato per la tutela dei diritti di propriet\u00e0 intellettuale nel contesto delle biblioteche digitali.\nL'iniziativa concorrente in ambito mondiale \u00e8 infatti quella promossa da Google, denominata Google Books che ha dichiarato di operare in base al fair use statunitense. Questo rende ancora pi\u00f9 urgente dare un contenuto pi\u00f9 puntuale in ambito del diritto civile del principio introdotto dalla proposta di direttiva Ipred2 che depenalizza il \"giusto uso\" di testi coperti da copyright, quando avvenuto per finalit\u00e0 didattiche.\nLa consultazione delle biblioteche.\nLa Commissione ha pubblicato una sintesi dei risultati di un'ampia consultazione online sulle biblioteche digitali iniziata il 30 settembre 2005. Le 225 risposte ricevute provengono da biblioteche, archivi e musei (46%), editori e titolari di diritti d'autore (19%) nonch\u00e9 universit\u00e0, studiosi e docenti (14%). Le risposte sono generalmente favorevoli all'iniziativa, considerata come un'occasione per rendere l'eredit\u00e0 culturale europea pi\u00f9 accessibile e utilizzabile su Internet. Esse dimostrano peraltro che le opinioni divergono sui problemi di copyright, in particolare tra istituzioni culturali e detentori dei diritti d'autore.\nI risultati della consultazione sono stati utili alla Commissione per definire meglio l'assetto concreto della Biblioteca digitale europea, che offrir\u00e0 un accesso multilingue e altamente visibile alle risorse digitali delle istituzioni culturali europee. Essa si baser\u00e0 sull'infrastruttura TEL, il sistema che permette attualmente di consultare i cataloghi online di diverse biblioteche nazionali e di accedere anche ad una serie di risorse digitalizzate delle biblioteche aderenti. Il nodo da risolvere \u00e8 la collaborazione tra settore pubblico e privato in materia di digitalizzazione e copyright.\nEuropeana.\nLe biblioteche nazionali di Parigi, (Biblioth\u00e8que nationale de France), Budapest (Biblioteca nazionale Sz\u00e9ch\u00e9nyi) e Lisbona hanno iniziato una collaborazione creando insieme il progetto Europeana che \u00e8 diventato operativo a partire dalla primavera 2007 e che ha gi\u00e0 messo in linea 12.000 testi, ma si ripromette di espandersi al ritmo di 100.000 testi l'anno.\nL'apporto svizzero.\nLa Svizzera, pur non facendo parte dell'Unione, collabora attivamente alla catalogazione unificata, e si \u00e8 particolarmente impegnata nei futuri progetti a potenziare gli strumenti di accesso plurilingui."}
{"id": "1101694", "revid": "4175", "url": "https://it.wikipedia.org/wiki?curid=1101694", "title": "Supercoppa europea", "text": ""}
{"id": "1101710", "revid": "1005847", "url": "https://it.wikipedia.org/wiki?curid=1101710", "title": "Federazione italiana dei lavoratori emigrati e famiglie", "text": "La Federazione italiana dei lavoratori emigrati e famiglie, in acronimo FILEF, \u00e8 stata fondata nel novembre 1967 ad opera di Carlo Levi, Paolo Cinanni e di altri intellettuali. Con la presenza in tutti i paesi del mondo e nelle regioni italiane si \u00e8 determinata una partecipazione attiva e diretta di centinaia di migliaia di lavoratori emigrati che, per la prima volta nella storia dell'Italia, hanno rappresentato essi stessi i loro problemi di vita e di lavoro e ne hanno proposto le soluzioni, unitarie e mai corporative, nell'ambito della realt\u00e0 complessa delle societ\u00e0 estere e della nazione.\nOrigini.\nSono di competenza dello Stato italiano e di quelli esteri le soluzioni di tanti problemi sociali, politici, sindacali, culturali, dei quali, fino al 1967, vi erano accenni di soluzioni assai parziali e limitate, per lo pi\u00f9 di natura previdenziale e assistenziale, e solo in parte gi\u00e0 affrontati dalle ACLI dopo il 1950. Con la nascita della FILEF avveniva una vera svolta che interess\u00f2 il complesso della politica internazionale e degli Stati, compresa la Comunit\u00e0 europea che, allora, era ai suoi primi passi, e alla quale la FILEF present\u00f2 in due occasioni, nel 1971 e nel 1973, un \"libro bianco\" sulla condizione degli emigrati e una proposta di \"statuto internazionale dei diritti\", poi divenuto il testo fondamentale per norme generali per una politica dell'emigrazione. Il medesimo testo ha fornito i canoni pi\u00f9 recenti per una politica riguardante tutte le immigrazioni e le stesse norme accolte nella legge italiana n.40/1998 concernente i lavoratori immigrati.\nStatuto.\nIn breve sintesi lo Statuto della FILEF si fonda sui seguenti principi:\nCos\u00ec avviata la questione, \u00e8 sorto un intero nuovo capitolo nel diritto internazionale. L'originalit\u00e0 dell'esperienza della FILEF \u00e8 stata ripresa da altre collettivit\u00e0 di emigrati di altri paesi. Ci\u00f2 ha corrisposto, comunque, al segno dei tempi, fondato sulla partecipazione alla vita politica e ai sistemi democratici, parlamentari e rappresentativi. Per altro, la FILEF ha consolidato nel tema la generale tendenza verificatasi in ogni parte del mondo dopo la seconda guerra mondiale, di cui sono state sintesi politiche internazionali e pacifiche le Nazioni Unite e la Carta dell'ONU e la Carta dei diritti umani fondamentali, che prevedono, in sostanza, la parit\u00e0, la democrazia delle istituzioni e il divieto di qualsiasi discriminazione.\nIl nuovo clima, dopo il 1945, ha rappresentato la pi\u00f9 vasta novit\u00e0 sociale e anche teorica nell'esistenza delle immigrazioni. Queste sono esistite in ogni fase della civilt\u00e0 umana. Anzi la storia della civilt\u00e0 umana \u00e8 storia dei movimenti dei popoli e delle immigrazioni. Il fenomeno dell'emigrazione italiana non avviene a partire dal 1860, anche se in quell'anno se ne determinarono i cospicui movimenti verso le Americhe e specialmente dall'Italia Meridionale (questione meridionale). L'emigrazione \u00e8 antica quanto la societ\u00e0 umana, e il famoso apologo di Pericle (V secolo a.C.) gi\u00e0 accennava all'esempio di Atene, dove nessuno era considerato straniero e dove erano vigenti le leggi dell'umanit\u00e0 e della parit\u00e0, anche non scritte. Dopo oltre venti secoli la Carta dell'ONU e quella dei diritti umani raccoglievano quei principi. Si trattava, tuttavia, di principi illuministici \"trattati in alto\" e, per gli emigranti, formulati come \"concessione\". La vera svolta, nella quale si \u00e8 collocata la FILEF, \u00e8 consistita nella diretta partecipazione di masse umane nuove nella politica delle nazioni. \"Non pi\u00f9 cose ma protagonisti\", fu uno dei motti del primo congresso della FILEF.\nFu Carlo Levi, scrittore, storico, filosofo e politico italiano, pittore e primo Presidente della FILEF, che lo coni\u00f2 riassumendo gli indirizzi culturali e storici e il programma della nuova organizzazione, che si pu\u00f2 oggi riassumere nella politica della FILEF.\nDai diritti al nuovo sviluppo.\nIl percorso storico della FILEF, l'impegno sui grandi temi del lavoro degli emigrati, dei loro diritti di cittadinanza, della tutela assistenziale e previdenziale, del riconoscimento del ruolo insostituibile della donna in emigrazione, hanno portato al formarsi di un'identit\u00e0 cosciente e forte. Nel suo ruolo principale di tramite con il Paese d'origine, di tutela e riconoscimento dei diritti all'integrazione, la FILEF si fa quindi promotrice di un nuovo modo di concepire l'emigrazione come potenzialit\u00e0 di sviluppo anche per l'economia italiana. Per questo nel programma dell'Associazione \u00e8 prevista l'attivit\u00e0 di ricerca, per capire la sostanza pi\u00f9 intima dei cambiamenti, prevenire le necessit\u00e0 e le istanze, indirizzare le politiche e tessere una nuova rete di legami forti tra gli emigrati e l'Italia, tramite anche la sua capillare rete di sedi, in tutto il mondo. La FILEF ha moltiplicato i progetti di formazione, di consulenza alle piccole e medie imprese e alle attivit\u00e0 autonome degli italiani all'estero, ha organizzato iniziative culturali diffuse, sta aprendo nuovi canali d'informazione e promozione anche via Internet.\nLa rete di rapporti e di azioni.\nPartner e interlocutori dell'Associazione sono gli organismi democratici, i sindacati, il mondo delle associazioni e del volontariato, nel sostegno agli immigrati di ogni nazionalit\u00e0, per la difesa della parit\u00e0 di diritti e della \"visibilit\u00e0\" dei cittadini migranti. In Italia come all'estero la FILEF collabora con le principali istituzioni, Universit\u00e0, centri di ricerca; ha avviato fin dal 1970 un rapporto con l'Unione Europea. Rappresentata nei \"Comites\" (organismi elettivi degli italiani all'estero), nel Consiglio generale degli italiani all'estero presso il Ministero degli Esteri, nelle Consulte regionali per il settore, l'Associazione esercita un'attivit\u00e0 di verifica e proposta per le principali leggi e i trattati in materia di emigrazione.\nLe attivit\u00e0.\nTra i principali progetti realizzati dalla FILEF negli ultimi anni, in collaborazione con i suoi partner e con alcune istituzioni italiane e internazionali, vi sono le ricerche sulle nuove norme pensionistiche per gli emigrati, con continui aggiornamenti e servizio di consulenza; le ricerche sulla disoccupazione italiana all'estero e sui bisogni formativi dei giovani emigrati; la campagna di informazione in Europa e oltreoceano sull'istituzione dell'AIRE (Anagrafe degli italiani residenti all'estero); le pubblicazioni sulle leggi regionali in materia di emigrazione; l'organizzazione di corsi professionali e di sviluppo locale in Sud America e di interscambio e collocamento professionale con la Germania, la ricerca sulla consistenza delle piccole e medie imprese in emigrazione; le guide alla creazione d'impresa in Canada, Germania, Gran Bretagna, Francia, Belgio. Iniziative rese possibili anche dalla partecipazione della \"Editrice FILEF\", che gestisce tutte le attivit\u00e0 editoriali dell'associazione, pubblicando tra l'altro l'agenzia di stampa settimanale \"Emigrazione Notizie\" e, ogni anno, il volume \"Racconti dal Mondo\" che raccoglie i lavori partecipanti al Premio Letterario Pietro Conti, organizzato dalla FILEF in collaborazione con la Regione Umbria e con l'ISUC. La FILEF ha una rete capillare di sedi in tutte le Regioni italiane e organizzazioni aderenti nei principali Paesi di emigrazione italiana: Svizzera, Francia, Belgio, Germania, Gran Bretagna, Svezia, Lussemburgo, Paesi Bassi, Rep. Ceca, Canada, Usa, Messico, Venezuela, Per\u00f9, Brasile, Uruguay, Cile, Argentina, Australia."}
{"id": "1101712", "revid": "36426", "url": "https://it.wikipedia.org/wiki?curid=1101712", "title": "Loggiato dei Servi di Maria", "text": ""}
{"id": "1101719", "revid": "2091899", "url": "https://it.wikipedia.org/wiki?curid=1101719", "title": "Kumbhaka", "text": "Kumbhaka deriva dalla radice \"kumbha\" che significa vaso (per altri brocca per acqua, calice), che pu\u00f2 essere pieno o vuoto ed \u00e8 l'arte di trattenere il respiro in uno stato di sospensione, con il cervello rilassato per rivitalizzare il sistema nervoso.\nPoich\u00e9 il respiro \u00e8 il ponte tra il corpo, i sensi e la mente, se si arresta il respiro nel kumbhaka sensi e mente si acquietano: lo scopo della pratica della kumbhaka \u00e8, allora, quello di ritrarre l'intelletto dagli organi della percezione e dell'azione, per concentrarlo sulla sede dell'\u0100tman, l'origine della coscienza.\nTipi di kumbhaka.\nIl kumbhaka \u00e8 una pausa nella respirazione e pu\u00f2 essere principalmente di due tipi:\nEffetti del kumbhaka.\nAl contrario di quanto molti pensano, kumbhaka non ha lo scopo di aumentare l'ossigenazione del sangue, bens\u00ec di:\nCon la pratica di kumbhaka, inoltre:\nMitologia ed aspetti sacrali della kumbhaka.\nNella Bhagavad Gita, Krsna spiega Arjuna diverse specie di sacrifici (yajna); uno di questi \u00e8 il kumbhaka: simbolicamente il corpo dello yogi \u00e8 l'altare sacrificale, l'inspirazione (puraka) \u00e8 l'offerta e l'espirazione (rechaka) \u00e8 il fuoco: kumbhaka \u00e8 il momento in cui l'offerta \u00e8 consumata nel fuoco e diventa con questo una cosa sola."}
{"id": "1101741", "revid": "94647", "url": "https://it.wikipedia.org/wiki?curid=1101741", "title": "Maternese", "text": ""}
{"id": "1101742", "revid": "36426", "url": "https://it.wikipedia.org/wiki?curid=1101742", "title": "Terme Alessandrine", "text": ""}
{"id": "1101751", "revid": "131358", "url": "https://it.wikipedia.org/wiki?curid=1101751", "title": "Cork City", "text": ""}
{"id": "1101759", "revid": "287204", "url": "https://it.wikipedia.org/wiki?curid=1101759", "title": "Giovanni Bandini", "text": "Biografia.\nFu allievo di Baccio Bandinelli e alla morte del suo maestro ne eredit\u00f2 la bottega portandone avanti i lavori incompiuti, come i rilievi per la balaustra del Duomo di Firenze. Intraprese quindi una lunga carriera al servizio dell'Opera del Duomo che gli valse il soprannome di Giovanni \"dell'Opera\". \nL'astro del Giambologna, col suo stile accattivante e moderno, appann\u00f2 la sua popolarit\u00e0, inducendolo ad accettare l'invito del duca Della Rovere e trasferiresi a Urbino, dove riusc\u00ec a esprimere una vena creativa ormai pienamente emancipata dai modi del suo maestro. Attualmente si conserva nell'Oratorio del Santissimo Crocifisso della Grotta in Urbino, un suo gruppo marmoreo raffigurante una Piet\u00e0. \nGiovanni Bandini, come altri, \u00e8 stato un proprietario della stirpe dei Bandini ad abitare nella Villa del Bandino del borgo del Bandino nei pressi di Firenze, dove appunto, il luogo prese il nomignolo dal nobile cognome.\nOpere.\nTra le sue opere si ricordano una \"Giunone\" a Palazzo Vecchio a Firenze, i rilievi del recinto del coro di Santa Maria del Fiore (1547), in stile stiacciato, con Baccio Bandinelli, la statua cinquecentesca di \"Ercole che uccide l'Idra\" alla Villa Medicea di Camugliano (Ponsacco, provincia di Pisa) e le statue di \"Venere e i mostri marini\" nel giardino di Palazzo Budini Gattai.\nSua \u00e8 la celebre statua del \"Granduca Ferdinando I de' Medici\" che si erge nel \"Monumento dei Quattro mori\" di Livorno (1595) e anche il busto di \"Francesco I de' Medici\" nel portale delle suppliche agli Uffizi. "}
{"id": "1101760", "revid": "1442080", "url": "https://it.wikipedia.org/wiki?curid=1101760", "title": "Alchimie d'amore e di morte", "text": "Alchimie d'amore e di morte, edito da Tabula Fati (2007), \u00e8 un'antologia di racconti di Giovanni Buzi. I sei racconti presentati dall'autore spaziano entro i confini del genere horror, sebbene nelle trame ci sia spazio per elementi fantastici e sentimentali. Il libro \u00e8 completato dall'introduzione/presentazione dello scrittore Gianfranco Nerozzi."}
{"id": "1101761", "revid": "123541686", "url": "https://it.wikipedia.org/wiki?curid=1101761", "title": "Las de la Intuici\u00f3n", "text": "Las de la Intuici\u00f3n \u00e8 una canzone pop scritta dalla cantautrice colombiana Shakira e da Luis Fernando Ochoa per l'album della popstar, \"Fijaci\u00f3n oral vol. 1\". Esiste una versione inglese, intitolata \"Pure Intuition\", non contenuta nell'album, ma divenuta famosa per essere stata utilizzata negli spot \"Catch The Fever\" della casa automobilistica SEAT. La canzone \u00e8 stata estratta come quinto ed ultimo singolo promozionale dell'album.\nInformazioni sulla canzone.\nUtilizzata sia nella versione spagnola che in quella inglese per una campagna pubblicitaria della SEAT Ibiza in Spagna, il singolo ha ottenuto il primo posto nella classifica di quel Paese, anche se in molte altre Nazioni non pu\u00f2 dirsi altrettanto. \"Pure Intuition\" ha comunque registrato un certo gradimento in Europa, anche se la portata del suo successo \u00e8 certamente molto inferiore rispetto a tutti gli altri singoli di Shakira.\nEntrambe le versioni, spagnola ed inglese, sono state prodotte da Gustavo Celis.\nVideo musicale.\nIl video del brano fu girato a Miami, sotto la regia di Shakira stessa e Jaume de Laiguana, durante una pausa dall'Oral Fixation Tour. Nel video Shakira indossa una parrucca viola, un corsetto nero e scarpe dai tacchi alti. Assieme a quattro ballerine, Shakira suona una chitarra viola, per poi spostarsi, in un'altra scena, a fianco di una autovettura.\nClassifiche.\n\"Las de la Intuici\u00f3n\" in America latina divenne un'altra hit per Shakira. Dopo la pubblicazione di Fijaci\u00f3n oral vol. 1 nel 2005, la canzone debutt\u00f2 in quarantesima posizione nella classifica di Billboard \"Latin Pop Chart\". Anche se negli Stati Uniti non fu pubblicata fino al 2007, entr\u00f2 nella classifica \"Hot Latin Tracks\", raggiungendo la trentunesima posizione. \"Pure Intuition\" debutt\u00f2 in Germania in ventiseiesima posizione per poi salira in diciottesima posizione la settimana seguente, fino ad arrivare in nona posizione nella sua quarta settimana in classifica.\nIn Europa, la canzone fu tradotta in inglese come \"Pure Intuition\" e fu pubblicata per promuovere sia l'Oral Fixation Tour sia come colonna sonora della campagna pubblicitaria \"Catch the Fever\" della SEAT. La canzone riusc\u00ec ad entrare nelle classifiche di alcuni paesi europei, come nei Paesi Bassi (prime dieci posizioni), in Russia e in Libano. Anche in Romania, Slovacchia e altri paesi dell'Europa orientale riusc\u00ec ad entrare in classifica.\nIn Spagna, \"Las de la Intuici\u00f3n\" divenne un enorme successo grazie anche alla campagna SEAT. Il singolo digitale vendette pi\u00f9 di 200\u00a0000 copie e fu certificato sette volte disco di platino.[3]"}
{"id": "1101763", "revid": "289247", "url": "https://it.wikipedia.org/wiki?curid=1101763", "title": "Aschenazita", "text": ""}
{"id": "1101766", "revid": "36426", "url": "https://it.wikipedia.org/wiki?curid=1101766", "title": "Palazzo Guidi", "text": ""}
{"id": "1101767", "revid": "458786", "url": "https://it.wikipedia.org/wiki?curid=1101767", "title": "Birindelli", "text": ""}
{"id": "1101769", "revid": "73560", "url": "https://it.wikipedia.org/wiki?curid=1101769", "title": "Okakura Kazuko", "text": ""}
{"id": "1101775", "revid": "59975", "url": "https://it.wikipedia.org/wiki?curid=1101775", "title": "Weirdos", "text": ""}
{"id": "1101776", "revid": "8490032", "url": "https://it.wikipedia.org/wiki?curid=1101776", "title": "Bryce Howard", "text": ""}
{"id": "1101780", "revid": "1048993", "url": "https://it.wikipedia.org/wiki?curid=1101780", "title": "Sogno (personaggio)", "text": "Sogno (\"Dream\") \u00e8 un personaggio dei fumetti, protagonista della serie \"Sandman\" scritta da Neil Gaiman e pubblicata dalla Vertigo, divisione editoriale della DC Comics. \u00c8 uno degli Eterni ed \u00e8 la personificazione dei sogni, delle storie e, poich\u00e9 gli Eterni rappresentano anche il contrario di ci\u00f2 che personificano, della realt\u00e0.\nIl sito web IGN ha inserito Sogno alla quindicesima posizione nella classifica dei cento maggiori eroi della storia dei fumetti, dopo Thor e prima di Rorschach.\nIntroduzione.\nDurante la serie gli vengono attribuiti molti nomi, compresi Morfeo e Oneiros. \u00c8 risaputo che gli Eterni hanno molti aspetti, uno dei quali \u00e8 la personificazione attiva in qualsiasi momento, e se un aspetto muore, un altro lo rimpiazza. Un aspetto in particolare di Sogno svolge il ruolo di personaggio centrale della serie, e viene chiamato Morfeo per differenziarlo da Sogno considerato globalmente. Quando l'aspetto noto come Morfeo muore alla fine di \"Le eumenidi\", la nona raccolta di numeri della serie, esso viene rimpiazzato da un nuovo aspetto, che viene alla luce nella terra del sogno, e viene chiamato Daniel. Gli altri Eterni rimangono invece personificati dallo stesso aspetto nel corso della serie e vengono chiamati con i loro nomi generici, eccetto che nel racconto \"Orfeo\" contenuto nel volume \"Favole e riflessi\" dove vengono usate le versioni: Morte: Teleute, Disperazione: Aponoia, Delirio: Mania, Desiderio: Epithumia, Distruzione: Olethros, Destino: Potmos.\nDescrizione.\nMorfeo viene presentato di solito come un uomo alto e magro di carnagione pallida e con capelli neri e rassomiglia vagamente a Robert Smith, cantante e leader dei The Cure. Anche Peter Murphy (degli Bauhaus) e David Bowie sono stati usati come riferimento visivo per Morfeo. Alcuni lettori hanno perfino notato una leggera somiglianza tra Morfeo e Gaiman stesso. I discorsi di Morfeo sono solitamente disegnati con un carattere bianco ondulato su sfondo nero, all'interno di baloon con contorni anch'essi ondulati; le parole da lui pronunciate appaiono quasi sempre scritte in minuscolo, all'inverso della tradizione fumettistica che usa il carattere maiuscolo.\nQuando interagisce con persone mortali, Morfeo appare con una parvenza adatta ai mortali: ad esempio, nella storia \"Tales in the Sand\" egli interagisce con gli avi di una trib\u00f9 di neri aborigeni e viene raffigurato come un nero di nome Kai'Ckul. Egli viene dipinto come un gatto nel racconto \"Il sogno di mille gatti\" nel volume \"Le terre del Sogno\" e come una creatura a met\u00e0 tra un gatto e un umano quando parla alla dea felina Bast. Quando una volta Martian Manhunter e Mister Miracle lo stavano guardando, essi videro un'entit\u00e0 completamente differente: ci\u00f2 implica che l'aspetto di Morfeo \u00e8 basato sia sulle convinzione in cosa si aspetta di vedere l'osservatore, sia come gli piacerebbe che apparisse. Nella storia \"Uomini di buona sorte\" in \"Casa di bambola\" Sogno viene visto in diversi momenti degli ultimi 600 anni; il suo costume \u00e8 un po' pi\u00f9 convenzionale di quello del Sogno moderno, ma sempre con un tocco di eccentricit\u00e0. In una famosa sequenza de \"Il parlamento dei corvi\" in \"Favole e riflessi\" lui e sua sorella pi\u00f9 grande Morte vengono ritratti in versione super deformed come bambini.\nMorfeo veste sempre di nero tranne quando indossa il suo costume formale. Questo completo contiene il viola e il blu, e a volte fiamme arancioni che decorano il fondo della sua mantella. Possiede un elmo ricavato dal cranio e dalla colonna vertebrale di un dio, che indossa in occasioni di grande importanza; questo \u00e8 il suo sigillo nelle gallerie degli altri Eterni. Morfeo vive in un castello all'interno del suo regno: sia il castello che il resto del reame sono mutevoli e cambiano spesso, secondo la volont\u00e0 di Morfeo; comunque parti sia del castello sia del regno vengono mantenute uguali come cortesia nei confronti dei loro abitanti. \u00c8 forse significativo che Morfeo \u00e8 l'unico degli Eterni che popola il suo regno - molti altri personaggi vivono l\u00ec, comprese le figure bibliche di Caino e Abele. Morfeo ha anche creato (e in alcuni casi reclutato) servi per adempiere a ruoli che egli potrebbe eseguire facilmente da solo, compresa la riorganizzazione del castello e la guardia della sua entrata: ci\u00f2 forse indica una solitudine fondamentale propria del personaggio di Morfeo.\nLa storia \"Orfeo\" implica che Morfeo \u00e8 uno e identico al dio greco. Tuttavia, la divinit\u00e0 greca apparve, non prigioniera, nel n. 11 di \"Wonder Woman\" di George P\u00e9rez (dicembre 1987). Non \u00e8 chiaro che relazione abbia questa figura, un uomo anziano vestito di viola che somiglia vagamente ad Agatha Harkness con questo aspetto di Dream. La versione di Gaiman di Morfeo \u00e8 apparsa nei fumetti dei supereroi DC ad opera di Keith Giffen ed \u00e8 apparsa una sola volta in un numero di \"Swamp Thing\". Morfeo appare anche brevemente durante la caccia di Kevin Smith a Freccia Verde in un flashback che lo mostra nel seminterrato di Alexander Burgess, ancora imprigionato nella prigione sferica e di vetro di Roderick Burgess.\nPersonalit\u00e0.\nSogno \u00e8 un eroe nobile e tragico, nello stile tradizionale degli eroi della tragedia greca. \u00c8 poco avvezzo allo humor, talvolta insensibile, ossessionato da se stesso e impiega molto a perdonare un affronto. Come Mervin lo Spaventapasseri osserva, dopo la conclusione di uno degli amori invariabilmente disastrosi di Morfeo, \"\u00c8 proprio la figura tragica che si distingue nella pioggia, piangendo la perdita della sua amata. Cos\u00ec scende la pioggia, proprio dopo la battuta d'entrata. Nel frattempo tutti fanno sogni pieni di angosce esistenziali e si svegliano da schifo. E tutti noi ci bagniamo\".\nD'altro canto, Morfeo \u00e8 pienamente cosciente delle sue responsabilit\u00e0, sia quelle verso le altre persone sia quelle che riguardano il suo territorio: questa caratteristica lo rende affidabile e imparziale. \u00c8 implicito che prima del suo imprigionamento egli fosse in qualche modo pi\u00f9 crudele e cieco ai suoi difetti. Morfeo condivide uno stretto e reciproco legame di dipendenza e fiducia con sua sorella maggiore, Morte. Egli ambisce ripetutamente a comprendere se stesso e gli altri Eterni, ma alla fine viene sconfitto dal suo pi\u00f9 gran difetto, la sua incapacit\u00e0 di accettare il cambiamento."}
{"id": "1101785", "revid": "8490119", "url": "https://it.wikipedia.org/wiki?curid=1101785", "title": "Hunter &quot;Patch&quot; Adams", "text": ""}
{"id": "1101797", "revid": "3115", "url": "https://it.wikipedia.org/wiki?curid=1101797", "title": "Gloria Lasso", "text": " \nBiografia.\nNacque come Rosa Coscolin Figueras a Vilafranca del Pened\u00e8s, Catalogna (Spagna). Dopo un'infanzia che ella stessa, in seguito, avrebbe definito molto dura, cominci\u00f2 ad esibirsi nei locali e nelle sale da ballo dall'et\u00e0 di 15 anni. Nel 1954 si stabil\u00ec in Francia. Fu molto popolare negli anni Cinquanta e Sessanta con canzoni sentimentali come \"Amour, castagnettes et tango\" (1955), \"Etranger au paradis\" (1956, la versione francese di \"Stranger in paradise\" di Tony Bennett), \"Buenas noches mi amor\" (1957) e \"Bon voyage\" (1958). Nel 1956 incise la canzone \"Padre\" che successivamente fu cantata, nella versione inglese, persino da Elvis Presley il quale, in un'intervista del 1958, la definiva la sua canzone preferita. La Lasso si esib\u00ec, nel corso della propria carriera, anche per il Presidente francese Charles de Gaulle, per quello americano John F. Kennedy e per la regina Elisabetta II. Vinse tre dischi d'oro ed uno di platino. Superata in popolarit\u00e0 da cantanti pi\u00f9 giovani come Dalida, Gloria Lasso emigr\u00f2 in Messico dove continu\u00f2 a cantare fino alla tarda et\u00e0. Nel 1985, in occasione di un concerto all'Olympia di Parigi, torn\u00f2 in Francia, Paese verso il quale dichiarava profonda gratitudine per averle dato popolarit\u00e0 e benessere, strappandola alla povert\u00e0 della sua prima giovinezza in Spagna.\nL'essersi sposata almeno sei volte, in generale con uomini pi\u00f9 giovani di lei, le ha attribuito l'appellativo di \"divoratrice di uomini\". Al contrario, ella si riteneva molto saggia poich\u00e9 diceva di non ingannare i suoi mariti, preferendo invece cambiarli allorch\u00e9 non fossero pi\u00f9 in grado di soddisfarla.\nIl \"revival\" kitsch di questi ultimi anni l'ha riportata in voga, facendone un'icona gay. Le sue canzoni (spesso d'amore) sono del resto particolarmente leggere e melodiche, con ampio uso di violini, chitarre, trombe e nacchere.\nTenne il suo ultimo concerto, a Cuernavaca, l'11 novembre 2005, meno di un mese prima della morte. Mor\u00ec per un infarto il 4 dicembre 2005, mentre stava seduta nella sua casa a Cuernavaca. Lasci\u00f2 tre figlie, sei nipoti ed otto bisnipoti. Dopo il funerale, i suoi resti furono cremati."}
{"id": "1101803", "revid": "46291", "url": "https://it.wikipedia.org/wiki?curid=1101803", "title": "Senna (botanica)", "text": "Senna \u00e8 un genere di piccoli alberi e arbusti appartenenti alla famiglia delle Fabacee (o Leguminose).\nTassonomia.\nIl genere \"Senna\" \u00e8 collocato tipicamente all'interno della famiglia delle Leguminose, della sottofamiglia delle Cesalpinioidee e della trib\u00f9 delle Cassieae.\nAl genere \"Senna\" vengono attribuite oltre 270 specie; il genere \u00e8 molto affine al genere \"Cassia\", tanto che l'attribuzione di diverse specie all'uno o all'altro genere \u00e8 spesso oggetto di controversie tra gli studiosi. \nUsi terapeutici.\nLa senna \u00e8 probabilmente l'erba lassativa pi\u00f9 largamente utilizzata nelle preparazioni erboristiche. Appartiene alla classe dei lassativi naturali, chiamata antrachinonica, che sono sconsigliati in gravidanza, nella fase dell'allattamento e nel caso il paziente soffra di emorroidi. Se ne utilizzano le foglie, assunte per via orale tramite una tisana o, con effetto pi\u00f9 blando, i follicoli."}
{"id": "1101808", "revid": "7969", "url": "https://it.wikipedia.org/wiki?curid=1101808", "title": "Organisation Arm\u00e9e Secr\u00e8te", "text": ""}
{"id": "1101809", "revid": "287204", "url": "https://it.wikipedia.org/wiki?curid=1101809", "title": "Florin Raducioiu", "text": ""}
{"id": "1101810", "revid": "287204", "url": "https://it.wikipedia.org/wiki?curid=1101810", "title": "John Foot", "text": "Biografia.\nLaureatosi presso l'Universit\u00e0 di Oxford in Scienze politiche, filosofia ed economia nel 1986, nel 1991 ha ottenuto un PhD presso l'Universit\u00e0 di Cambridge con una tesi sui movimenti socialisti a Milano negli anni 1914-1921.\nA partire dal 1989 fino al 1995 \u00e8 stato docente associato presso l'universit\u00e0 di Cambridge, tenendo seminari sulla storia italiana e francese del XX secolo.\nIn seguito, ha insegnato materie legate alla storia e alla politica europea (ed in particolare italiana) presso diverse prestigiose universit\u00e0 inglesi, tra cui l'Universit\u00e0 di Reading, la Keele University e la Universit\u00e0 di Strathclyde.\nDal 1996 al 2000 ha lavorato presso il Dipartimento di Italiano dello University College of London (UCL), per poi diventare, fino al 2004, docente di storia italiana per il medesimo istituto.\nDal 1994 al 1997 \u00e8 stato segretario della \"Association for the Study of Modern Italy\", rimanendo nel comitato esecutivo fino al 1999.\nNel 1999 \u00e8 stato insignito dall'universit\u00e0 di Cambridge del Premio Dyos per la Storia Urbana (\"Dyos Prize in Urban History\").\nOggi insegna \"Storia moderna italiana\" presso lo University College.\nOpere.\nFoot ha collaborato a numerose pubblicazioni, tra cui alcune per Feltrinelli e Il Saggiatore. Inoltre dal 2003 fa parte del comitato editoriale di \"Novecento\", una rassegna di storia contemporanea a pubblicazione semestrale, edita dall'Istituto storico di Modena.\nA partire dal 1992 ha tenuto cicli di conferenze presso prestigiose universit\u00e0 italiane (Politecnico di Milano, Politecnico di Torino, Universit\u00e0 degli Studi \"Gabriele d'Annunzio\", IULM e Interaction Design Institute Ivrea), sui temi dei moti migratori post-bellici e delle evoluzioni urbanistiche delle citt\u00e0 italiane, specialmente riguardo al caso di Milano. Oltre a questi temi principali, l'attivit\u00e0 editoriale di Foot ha riguardato anche altri aspetti della cultura italiana, quali il periodo del boom economico, le prigioni belliche milanesi, il ruolo del capoluogo lombardo nel cinema e nei media, le stagioni terroristiche e, di recente, lo studio critico della storia del calcio italiano e delle sue influenze nella vita politica, sociale ed economica della nazione. Sull'onda del successo di quest'ultimo volume, \u00e8 in preparazione uno studio analogo sul mondo del ciclismo.\nNel 2006 ha fatto parte della giuria del concorso \"La Citt\u00e0 di Citt\u00e0\", organizzato dalla Provincia di Milano, e nel 2007 \u00e8 stato nella giuria del premio \"DH Lawrence\" organizzato dalla Provincia di Cagliari."}
{"id": "1101812", "revid": "2373", "url": "https://it.wikipedia.org/wiki?curid=1101812", "title": "Armageddon (monte)", "text": ""}
{"id": "1101814", "revid": "44638", "url": "https://it.wikipedia.org/wiki?curid=1101814", "title": "Galassia di Pegaso", "text": ""}
{"id": "1101815", "revid": "106990", "url": "https://it.wikipedia.org/wiki?curid=1101815", "title": "Pivialone papale", "text": ""}
{"id": "1101822", "revid": "256896", "url": "https://it.wikipedia.org/wiki?curid=1101822", "title": "EBRD", "text": ""}
{"id": "1101823", "revid": "8490427", "url": "https://it.wikipedia.org/wiki?curid=1101823", "title": "Latino Malabranca", "text": ""}
{"id": "1101828", "revid": "1828411", "url": "https://it.wikipedia.org/wiki?curid=1101828", "title": "Carico critico euleriano", "text": "Si dice carico critico euleriano, per la teoria elastica della trave, quella forza di compressione il cui valore porta indefinitamente ad inflessione il solido snello su cui agisce, generando instabilit\u00e0 a carico di punta.\nCaso asta uniforme in assenza di taglio.\nDescrizione.\nSi consideri un'asta realizzata con un materiale elastico lineare, soggetta ad una forza di compressione formula_1 a un capo.\nSe l'asta subisce un lieve sbandamento in modo che la sua linea d'asse (deformata) sia descritta da una curva nota, di equazione formula_2, la forza formula_1 produce anche un momento formula_4, a cui si oppone il momento interno che, se si confonde la curvatura con la derivata seconda, vale formula_5, dove \"E\" \u00e8 il modulo di elasticit\u00e0 longitudinale. \nLa condizione di equilibrio, per cui la configurazione deformata sia in equilibrio con la forza esterna, impone che la somma dei momenti, interno ed esterno, sia nulla:\nQuesta \u00e8 una equazione di Helmholtz per la funzione y(x), che pu\u00f2 essere ridotta in forma canonica come l'equazione agli autovalori:\nin cui l'autovalore dell'operatore matematico della derivata seconda, corrisponde a:\nLa soluzione di questa equazione \u00e8:\ndove \"A\" e \"B\" sono costanti di integrazione, che richiedono altrettante condizioni al contorno. \nSi impongono quindi due condizioni di Dirichlet: formula_10: posizioniamo lo zero del sistema di riferimento in un punto indeformato, e studiamo dove la trave torna indeformata.\nLa lunghezza inflessa, ovvero la lunghezza d'onda stazionaria associata alla deformazione \"\u03bb\", NON corrisponde in generale alla lunghezza semplice della trave (\"h\"): a seconda di come la trave \u00e8 vincolata la lunghezza inflessa pu\u00f2 essere superiore o inferiore alla lunghezza fisica della trave alla distanza tra due flessi nella trave deformata. \nDalla condizione formula_11, segue semplicemente che la prima delle due costanti \u00e8 nulla.\nLa seconda condizione diventa allora che la lunghezza inflessa \u00e8 la coordinata del punto in cui lo spostamento torna nullo: formula_12, che ha due soluzioni possibili: \nLa condizione formula_17 implica che formula_18, dove \"n\" indica un intero positivo. \nRicordando la definizione del numero d'onda formula_19, si ha che la precedente condizione \u00e8 soddisfatta se\ne questo si verifica per quei valori di N tali che\nIl pi\u00f9 piccolo dei valori di formula_22 corrisponde al passaggio da una condizione di equilibrio stabile ad una instabile. Tale valore \u00e8 quello per \"n = 1\", ed \u00e8 detto il carico critico euleriano dell'asta compressa:\nIndicando con formula_24 la forza critica. Si noti che finora non si \u00e8 parlato della lunghezza reale \"h\" della trave: questa si considera nel paragrafo \"vincolamento\".\nTensione critica.\nDal carico critico ne deriva la tensione critica, cio\u00e8 il valore della tensione raggiunto dall'asta quando formula_1\novvero, in forma adimensionale:\n formula_27\ncon:\nLa quantit\u00e0 adimensionale formula_29 viene chiamata \"snellezza\" dell'asta: \u00e8 un parametro che dipende da forma e vincolamento della trave, corrispondente al rapporto tra lunghezza inflessa (che dipende dal vincolamento, e dalla lunghezza della trave) e raggio d'inerzia (che dipende dalla forma della sezione).\nInvece, il rapporto tra la tensione meccanica e il modulo di Young:\nformula_30\nnel caso di un acciaio da costruzione risulta un numero piccolo, intorno al permille, per esempio pu\u00f2 essere 200MPa/200GPa = 1/1000.\nEffetto del vincolamento.\nIl profilo dell'inflessione dipende fortemente dalla tipologia dei vincoli. Si definisce per comodit\u00e0 un coefficiente di vincolo, indicato con \u03bc in figura per casi senza forze di taglio. \nCorrisponde al rapporto tra lunghezza di libera inflessione della trave, e la lunghezza fisica della trave.\nI valori del coefficiente per alcuni casi di vincolamento sono:\nDa questo coefficiente si calcola la lunghezza di libera inflessione una volta nota la misura della trave, con un semplice prodotto:\nformula_31\nDa qui poi si calcola la snellezza massima, conoscendo il raggio di inerzia pi\u00f9 piccolo tra quelli delle varie sezioni trasversali della trave.\nCaso asta uniforme in presenza di taglio.\nDescrizione.\nL'equazione della linea elastica in generale \u00e8\nSostituendo l'espressione di \"M\" e di \"T\" si ottiene\nDa quest'ultima relazione si ottiene l'equazione differenziale del problema:\nPer valori pari a formula_35 si ottiene l'equilibrio.\nLa soluzione dell'equazione differenziale \u00e8 del tipo\n\"A\" e \"B\" sono costanti che dipendono dalle condizioni al contorno. Dalla\ncondizione formula_11, segue che la prima delle due costanti \u00e8 nulla.\nConsiderando che formula_38, che ha due soluzioni possibili: \nLa condizione formula_42 implica che formula_44, dove \"n\" indica un intero positivo. Ricordando la definizione di formula_45, si ha che la precedente condizione \u00e8 soddisfatta se\nIl pi\u00f9 piccolo dei valori di formula_22 corrisponde al passaggio da una condizione di equilibrio stabile ad una instabile. Tale valore \u00e8 quello per \"n = 1\", ed \u00e8 detto il carico critico euleriano dell'asta compressa:\nTensione critica.\nDal carico critico ne deriva la tensione critica, cio\u00e8 il valore della tensione raggiunto dall'asta quando formula_49\nCaso asta non uniforme in assenza di taglio.\nDescrizione.\nSi consideri un'asta la cui rigidezza flessionale non \u00e8 un valore costante ma variabile lungo l'asse principale, ovvero formula_51. Nella pratica dell'ingegneria strutturale la formula_52 \u00e8 una funzione che deve rispondere alla seguente condizione: formula_53 con formula_54 dove formula_55 rappresenta la lunghezza totale dell'asta. Nell'ingegneria civile la variabilit\u00e0 della rigidezza flessionale dipende esclusivamente dal momento di inerzia, dal momento che \u00e8 estremamente insolito realizzare elementi strutturali in cui il modulo di Young formula_56 che rappresenta le propriet\u00e0 del materiale non sia costante.\nLa condizione di equilibrio sopra menzionata per il caso di asta omogenea, nel caso presente, diviene\nPosto formula_58, dove formula_59, le soluzioni dell'equazione differenziale di cui sopra non sono sempre facilmente calcolabili per via del termine formula_60 presente all'interno di essa. Solo pochi casi sono risolvibili tramite soluzioni analitiche in forma chiusa che di norma sono rappresentate tramite funzioni elementari trigonometriche, tramite funzioni di Bessel o tramite altre funzioni speciali, come ad esempio funzioni ipergeometriche.\nCasi reali.\nIn relazione alle aste utilizzate nell'ingegneria civile, la non-uniformit\u00e0 del funzione che esprime il momento di inerzia lungo l'asse principale dell'asta pu\u00f2 essere rappresentata tramite la seguente funzione \ndove il parametro formula_62 rappresenta l'entit\u00e0 della variazione del momento di inerzia, mentre l'esponente formula_63 dipende dalla forma della sezione. Nella tabella sottostante sono riportati i valori del parametro formula_63 in relazione alla forma della sezione dell'asta. Non tutte le forme considerate possono essere rappresentante dalla funzione sopra descritta, per cui si ottiene una formulazione approssimata della funzione che descrive la variazione della sezione lungo l'asse principale dell'asta.\nPosto\nla soluzione dell'equazione differenziale che regola il problema descritto \u00e8\ndove formula_67 e formula_68 sono costanti di integrazione, che richiedono altrettante condizioni al contorno, formula_69 e formula_70 corrispondono alle funzioni di Bessel di primo e secondo tipo mentre formula_71.\nQuando formula_72 le soluzioni dell'equazione differenziale sono\nmentre formula_74 le soluzioni dell'equazione differenziale sono"}
{"id": "1101829", "revid": "1817805", "url": "https://it.wikipedia.org/wiki?curid=1101829", "title": "Culmine di San Pietro", "text": "Il Culmine di San Pietro \u00e8 un valico situato a 1.258\u00a0m di altitudine nel comune di Cassina Valsassina, che mette in comunicazione Moggio in Valsassina, nella provincia di Lecco, con Avolasio di Vedeseta in Val Taleggio, nella provincia di Bergamo. Nei tempi passati questo valico era utilizzato dai pastori della Val Taleggio per raggiungere la Valsassina dove intrattenevano rapporti commerciali riguardanti principalmente la vendita di taleggio; esso era peraltro di libero passaggio dato che entrambi i lati appartennero sempre allo Stato di Milano che trattenne a s\u00e9 anche il versante orientale dopo la sottoscrizione della Pace di Lodi.\nCiclismo.\nPartendo da Vedeseta si giunge al Culmine di san Pietro percorrendo vari tornanti di pendenza modesta, per un totale di 8,8 km e quasi 480 metri di salita. \nPer raggiungere il passo da Moggio invece, bisogna pedalare per 6,9 km e colmare un dislivello di 400 metri.\nIl Culmine di San Pietro \u00e8 stato percorso 2 volte dal Giro d'Italia:"}
{"id": "1101830", "revid": "1305772", "url": "https://it.wikipedia.org/wiki?curid=1101830", "title": "Equisetum arvense", "text": "L'Equiseto dei campi (Equisetum arvense ) \u00e8 una pianta erbacea perenne appartenente alla famiglia Equisetaceae.\nSistematica.\nAppartiene alla grande divisione delle Pteridophyte, gruppo di piante pi\u00f9 primitive rispetto alle Angiosperme, senza organi sessuali distinti, che si propagano e riproducono per mezzo di spore. La famiglia di appartenenza (Equisetaceae) comprende il solo genere \"Equisetum\" con circa 20 o 30 specie (a seconda dei vari Autori) delle quali una decina appartengono alla nostra flora spontanea.\nIl genere \u00e8 diviso in due sezioni: \"Hippochaete\" e \"Euequisetum\". La pianta di questa scheda appartiene alla seconda sezione cui appartengono specie di luoghi temperati, con stomi superficiali e parti aeree che durante l'inverno si disseccano completamente.\nVariabilit\u00e0.\nNormalmente i fusti fertili sono eterotrofi (non hanno la funzione fotosintetica); in alcuni casi per\u00f2 si possono trovare individui con i fusti fertili provvisti di rametti verdi e quindi fotosintetici. I fusti sterili invece tendono a colorarsi diversamente secondo l'ambiente: nella zona apicale sono pi\u00f9 arrossati in ambienti aridi, mentre se l'ambiente \u00e8 umido o poco illuminato tendono ad acquistare un aspetto verdastro-gialliccio (clorosi del pigmento superficiale). Un'altra caratteristica soggetta a variabilit\u00e0 \u00e8 il portamento che pu\u00f2 essere eretto o prostrato con ramificazioni pi\u00f9 o meno intense.\nSono piante con un elevato numero di diploidi: 216 (108 copie di cromosomi). Questo numero \u00e8 5 volte superiore al numero di diploidi umani (46).\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici \nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome generico (\"Equisetum\") deriva dal latino e significa \u201ccrine di cavallo\u201d; mentre L'epiteto specifico (\u201carvense\u201d) fa riferimento al suo habitat tipico: nei campi. Dobbiamo a Dioscoride Pedanio (Anazarbe in Cilicia, 40 circa - 90 circa), che fu un medico, botanico e farmacista greco antico che esercit\u00f2 a Roma ai tempi dell'imperatore Nerone, una delle prime descrizioni dettagliate di questa pianta.\nIl binomio scientifico attualmente accettato (\"Equisetum arvense\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nIn lingua tedesca questa pianta si chiama \"Acker-Schachtelhalm\"; in francese si chiama \"Pr\u00eale des champs\"; in inglese si chiama \"Field Horsetail\".\nMorfologia.\nLa forma biologica della specie \u00e8 geofita rizomatosa (G rhiz), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei detti rizomi (un fusto ipogeo dal quale, ogni anno, si dipartono radici e fusti aerei). In realt\u00e0 anche durante i periodi pi\u00f9 avversi la pianta deve continuare a vivere per cui alcuni brevi rami ipogei laterali si trasformano in tuberi rotondi contenenti sostanze di riserva per lo svernamento. Il ciclo biologico \u00e8 perenne. L'altezza media varia da 10 a 60\u00a0cm (massimo 100\u00a0cm).\nRadici.\nLe radici sono secondarie (fascicolate) da rizoma e di tipo avventizio. Generalmente sono dei ciuffi che si diramano dai nodi del rizoma e durano un anno al massimo.\nFusto.\nEntrambi i fusti sono fortemente scanalati longitudinalmente (sono alati) e suddivisi in diversi nodi e relativi internodi; le striature verticali (da 6 a 19) presentano inoltre la particolarit\u00e0 di essere sfalsate passando per due internodi contigui. I fusti sono cavi (cavit\u00e0 midollare) o fistolosi, infatti all'interno \u00e8 presente una sottile cavit\u00e0 longitudinale; questa, nel caso della specie di questa scheda, \u00e8 larga almeno il doppio delle cavit\u00e0 laterali (in genere 2 \u2013 5 volte quelle laterali, in tutti i casi 1/3 del diametro totale). Inoltre, sempre nell\"'Equistum arvense\", i fusti, ma anche i rami, sono senza vistose sporgenze silicizzate. \nDiametro dei fusti : 1 \u2013 5\u00a0mm. Altezza dei fusti fertili: 10 \u2013 20\u00a0cm. Altezza dei fusti sterili: 20 \u2013 50\u00a0cm. Lunghezza della spiga fertile (strobilo): 1,5 \u2013 4\u00a0cm. Lunghezza media dell'internodo : 2 \u2013 3\u00a0cm.\nFoglie.\nLe foglie (in questo caso chiamate pi\u00f9 precisamente microfille) sono situate in corrispondenza dei nodi del fusto. Sono erette e appressate al fusto stesso. Sono concresciute le une alle altre (formano una specie di collaretto lobato o guaina attorno al fusto) e non sono differenziate in picciolo e lamina fogliare; le loro dimensioni sono tali per cui ricoprono meno della met\u00e0 dell'internodo. La forma \u00e8 lanceolata, squamiforme con un unico nervo dorsale e apice acuminato di colore bruno. Sono presenti al massimo una dozzina di denti (8 - 12) e relative foglie saldate nella parte basale. \nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale: \nUsi.\nFitoterapia.\nl'equiseto \u00e8 un'erba officinale e un'erba medicinale.\nL'equiseto pu\u00f2 avere propriet\u00e0 antiemorragiche, cicatrizzanti, emostatiche, diuretiche, astringenti, antitubercolari, ma soprattutto remineralizzanti: studi clinici hanno dimostrato che l'assunzione di equiseto in polvere abbrevia sensibilmente il tempo di guarigione delle fratture ossee. Sembra comunque che abbia anche una certa tossicit\u00e0 specialmente nel bestiame (probabilmente l'elevata quantit\u00e0 di membrane silicizzate possono causare lesioni e quindi infezioni nel tubo intestinale degli erbivori).\nCucina.\nIn passato, presso le famiglie contadine, i germogli venivano occasionalmente impanati e fritti o conditi con aceto. Pu\u00f2 essere aggiunto a zuppe o minestroni come integratore di sali minerali. Ancora oggi nel Giappone gli strobili sono bolliti, salati e lasciati macerare in aceto insieme ad una salsa locale; mentre le parti basali della pianta sono lessate e mangiate da alcune trib\u00f9 indiane del Messico.\nIl sapore della pianta \u00e8 simile a quello del fieno.\nAltri usi.\nL'acido silicico presente negli equiseti (\u201cerba dello stagno\u201d) veniva sfruttato nella lucidatura di oggetti in legno o metallo strofinandoli con i fusti. L'operazione risultava pratica anche per la forma e l'elasticit\u00e0 dei fusti stessi, sicch\u00e9 erano sovente adoperati anche per la pulizia dell'interno di vasi e bottiglie. Anticamente queste piante macerate si usavano come fertilizzante (sono abbastanza ricche di minerali), ma anche per combattere la ruggine.\nGli antichi romani utilizzavano l\"'Equiseto\" come sostituto del sapone (vedi il sapone degli antichi romani) e anche oggi in cosmetica entra negli ingredienti delle creme antirughe, perch\u00e9 sembra che rallenti l'invecchiamento della pelle. Ha inoltre propriet\u00e0 anticellulitiche.\nAltre notizie.\nL\"'Equisetum arvense\" \u00e8 una pianta molto antica; si pensa che sia comparsa circa 300 milioni di anni fa. I resti fossili di alcune specie dell'ordine delle Equisetales indicano che erano piante diffuse gi\u00e0 alla fine dal Devoniano (395 \u2013 345 milioni di anni fa).\nIn certe zone \u00e8 considerata pianta infestante."}
{"id": "1101832", "revid": "1305772", "url": "https://it.wikipedia.org/wiki?curid=1101832", "title": "Equisetum", "text": "Equisetum \u00e8 il solo genere vivente di felci appartenente alla famiglia Equisetaceae, conosciute comunemente con il nome di \"code di cavallo\". Sono dei \"fossili viventi\" infatti sono gli unici viventi dell'intera sottoclasse delle Equisetidae che dominavano i sottoboschi nella tarda era Paleozoica. In quel tempo alcuni equiseti erano grandi alberi che raggiungevano i 30 m di altezza. Ad esempio il genere estinto \"Calamites\" della famiglia Calamitaceae, \u00e8 abbondante nei depositi fossili del periodo Carbonifero.\nGli equiseti sono tra le piante pi\u00f9 antiche della terra: il ritrovamento di resti fossili di alcune specie dell'ordine delle Equisetales indicano che erano piante diffuse gi\u00e0 alla fine del Devoniano (395 \u2013 345 milioni di anni fa).Dal punto di vista filogenetico sono piante pi\u00f9 primitive delle angiosperme, infatti sono senza organi sessuali distinti, si propagano e si riproducono per mezzo di spore e non di semi. Al genere \"Equisetum\" appartengono 15 specie, delle quali poco meno di una decina sono presenti nella flora italiana.\nEtimologia.\nIl nome generico (\"Equisetum\") significa \u201ccrine di cavallo\u201d; la radice \"equiset-\" deriva infatti dal latino \"equi saeta\", ossia coda (\"saeta, -ae\", lett. \"crine\") di cavallo (\"equi\", gen. di \"equus, -i\").\nDobbiamo a Dioscoride Pedanio (Anazarbe in Cilicia, 40 circa - 90 circa), che fu un medico, botanico e farmacista greco antico che esercit\u00f2 a Roma ai tempi dell'imperatore Nerone, una delle prime descrizioni dettagliate di queste piante.\nDescrizione.\nSi tratta di piante perenni che, alle latitudini pi\u00f9 miti, appassiscono d'inverno; ai tropici sono invece sempreverdi, come pure alcune specie della zona temperata (\"E. hyemale\", \"E. sciropides\", \"E. variegatum\", \"E. ramosissimum\").\nLa forma biologica pi\u00f9 ricorrente \u00e8 geofita rizomatosa (G rhiz), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei detti rizomi (un fusto ipogeo dal quale, ogni anno, si dipartono radici e fusti aerei). In realt\u00e0 anche durante i periodi pi\u00f9 avversi la pianta deve continuare a vivere per cui alcuni brevi rami ipogei laterali si trasformano in tuberi rotondi contenenti sostanze di riserva per lo svernamento.\nLe dimensioni variano molto da specie a specie: generalmente, la maggior parte di queste piante producono fusti di dimensioni comprese tra i 20\u00a0cm e il metro e mezzo, raramente l\u2019\"E. telmateia\" pu\u00f2 raggiungere i 2,5 m, mentre le specie tropicali \"E. giganteum\" e \"E. myriochaetum\" raggiungono rispettivamente i 5 m e gli 8 m e pi\u00f9, anche se a volte essendo i fusti troppo deboli sono costretti a sostenersi ad altre piante come rampicanti.\nRadici.\nLe radici sono secondarie (fascicolate) da rizoma e di tipo avventizio. Generalmente sono dei ciuffi che si diramano dai nodi del rizoma e durano un anno al massimo.\nFusto.\nLa presenza dei due tipi di fusti, fotosintetici e non-fotosintetici, \u00e8 limitata ad alcune specie del sottogenere \"Equisetum\" (vedi sotto sezione Sistematica), mentre tale dimorfismo \u00e8 assente nel sottogenere \"Hippochaete\".\nEntrambi i fusti sono fortemente scanalati longitudinalmente (sono alati); le striature verticali (fino a 40 e pi\u00f9) presentano inoltre la particolarit\u00e0 di essere sfalsate passando per due internodi contigui. In questo modo i rametti si trovano sfalsati gli uni rispetto agli altri cos\u00ec da ricevere pi\u00f9 luce solare. I fusti sono cavi (cavit\u00e0 midollare) o fistolosi, infatti all'interno \u00e8 presente una sottile cavit\u00e0 longitudinale spesso vuota. Questa struttura morfologica, che \u00e8 una delle caratteristiche pi\u00f9 importanti di tutte le Equisitaceae e quindi del genere \"Equisetum\", si chiama \u201csifonostele\u201d (da \u201csifone\u201d). In particolare questo \u201csifonostele\u201d \u00e8 di tipo \u201cectofloico\u201d in quanto il midollo centrale \u00e8 avvolto da un mantello di legno (xilema) a sua volta circondato da uno strato continuo di libro (floema). Importante \u00e8 anche la presenza di una corona di fasci conduttori collaterali (struttura chiamata \u201ceustelica\u201d).\nFoglie.\nLe foglie, anche se non lo possono sembrare, sono megafille e appaiono cos\u00ec perch\u00e9 hanno perso la loro funzione fotosintetica. Sono situate in corrispondenza dei nodi del fusto, sono erette e appressate al fusto stesso. Sono concresciute le une alle altre (formano una specie di collaretto lobato o guaina attorno al fusto) e non sono differenziate in picciolo e lamina fogliare; possono ricoprire in parte o completamente l'internodo. La forma \u00e8 lanceolata, squamiforme con un unico nervo dorsale e apice acuminato di colore bruno. Il numero delle foglie (e relativi denti) secondo le specie pu\u00f2 essere di poche unit\u00e0 come diverse decine.\nCiclo riproduttivo.\nLe spore secondo le condizioni ambientali (umidit\u00e0, luce, segnali di tipo ormonale o altro) danno luogo ad un protallo sessualmente differenziato (maschile [F2] o femminile [F3]). Questa fase deve avvenire entro breve tempo dalla fuoriuscita delle spore: le loro possibilit\u00e0 di germinare \u00e8 di pochi giorni. \u00c8 da notare inoltre che le spore sono organismi aploidi, \u00e8 quindi a questo punto che si decide il sesso. I protalli posso rimanere attivi al substrato per alcuni anni ed hanno dimensioni variabili di alcuni centimetri (quelli maschili sono pi\u00f9 piccoli), sono verdi e variamente lobati.\nDai protalli poi si sviluppano gametofiti eterotallici (maschili o femminili); se maschili portano gli anteridi, se femminili gli archegoni. Gli archegoni in genere sporgono dalla superficie del protallo, mentre gli anteridi che possono contenere fino a un migliaio di spermatozoidi sono immersi pi\u00f9 profondamente. Gli spermatozoidi hanno una forma elicoidale e all'apice sono provvisti di numerosi flagelli [F4].\nLa oosfera (gamete femminile contenuto nel archegone) a questo punto attende la fecondazione da parte di un spermatozoide (o gamete maschile cigliato prodotto dall'anteride giunto a maturit\u00e0) [F5]: potr\u00e0 finalmente svilupparsi il nuovo sporofito [F7] (ossia altri fusti di \u201cequiseto\u201d) passando per la cellula embrione [F6]..\nDistribuzione e habitat.\nGli equiseti rappresentano un genere praticamente cosmopolita, diffuso in tutti i continenti, con l'eccezione di Oceania e Antartide. La specie pi\u00f9 diffusa in Europa \u00e8 \"E. arvense\".\nLe specie del sottogenere \"Equisetum\" (vedi sezione Sistematica) vegetano dalla latitudine 80\u00b0 Nord sino a 40\u00b0 Sud. La maggior parte di esse si trovano nella zona temperata dell'emisfero nord, mentre poche specie estendono il loro areale nella fascia subtropicale e una sola specie, \"E. bogotense\", si spinge nella zona tropicale dell'emisfero meridionale. Le specie del sottogenere \"Hippochaete\" sono presenti in entrambi gli emisferi, in un range latitudinale che va dall'Isola di Ellesmere (79\u00ba N) sino all'Argentina (approssimativamente 40\u00ba S).\nLa maggior parte delle specie prediligono terreni sabbiosi umidi, alcune sono semi-acquatiche e altre si sono adattate a terreni argillosi.\nSistematica.\n\"Equisetum\" \u00e8 il solo genere vivente (sono conosciuti altri generi fossili del Carbonifero medio) della famiglia delle Equisetaceae (ordine Equisetales); \u00e8 quindi l'unico rappresentante della classe Equisetopsida, gi\u00e0 classificata nella divisione delle Equisetofite e recentemente posta tra le Pteridofite (la divisione delle felci) per delle affinit\u00e0 a livello molecolare.\nIl genere comprende 15 specie suddivise in due sottogeneri:\nIbridi.\nSebbene il numero cromosomico sia uguale in tutte le specie di \"Equisetum\" (n=108), le specie del sottogenere \"Hippochaete\" hanno cromosomi di dimensioni leggermente maggiori rispetto al sottogenere \"Equisetum\", e questo crea una \"barriera\" genetica alla possibilit\u00e0 di ibridazione tra i due sottogeneri.\nGli ibridi descritti e accettati sono:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nSpecie della zona alpina.\nTutte le specie spontanee della flora italiana vivono anche sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nUsi.\nCucina.\nIn passato, presso le famiglie contadine, i germogli di alcune specie del genere venivano occasionalmente impanati e fritti o conditi con aceto. L'equiseto pu\u00f2 essere aggiunto a zuppe o minestroni come integratore di sali minerali,\nma si deve fare attenzione alle varie specie in quanto alcune non sono eduli. che disattiva il complesso vitaminico B.\nGiardinaggio.\nA scopo ornamentale vengono coltivati alcuni \u201cequiseti\u201d come ad esempio: \"E. telmateia\", \"E. sylvaticum\" e \"E. scorpioides \".\nAltri usi.\nGli antichi romani lo usavano come sostituto del sapone e anche oggi utilizzato in cosmetica come ingrediente di creme antirughe.\nInoltre queste piante, in quanto provviste superficialmente di granuli di silicio, anticamente venivano usate per levigare (sgrassare e lucidare) superfici anche metalliche (\"E. hyemale\")."}
{"id": "1101835", "revid": "1494169", "url": "https://it.wikipedia.org/wiki?curid=1101835", "title": "Coda di cavallo", "text": ""}
{"id": "1101837", "revid": "78273", "url": "https://it.wikipedia.org/wiki?curid=1101837", "title": "Coda cavallina", "text": ""}
{"id": "1101839", "revid": "256896", "url": "https://it.wikipedia.org/wiki?curid=1101839", "title": "Zona di traffico di aeroporto", "text": "La zona di traffico di aeroporto (in inglese Aerodrome Traffic Zone), ATZ, \u00e8 uno spazio aereo di dimensioni definite, istituito intorno ad un aeroporto per la protezione del traffico di aerodromo, cio\u00e8 quello in decollo, atterraggio e in volo nel circuito di traffico aeroportuale.\nUn ATZ di dimensioni standard ha forma cilindrica e si estende: verticalmente, dalla superficie del suolo o dell'acqua (GND oppure SFC) fino a 2000 ft (600 m); orizzontalmente, per 5 NM (circa 9,26\u00a0km) di raggio, con centro in un punto di riferimento sull'aeroporto. La forma e le dimensioni dell'ATZ possono per\u00f2 variare per esigenze legate alla morfologia del terreno ed al traffico.\nL'ATZ pu\u00f2 essere controllato, non controllato o a regolamentazione speciale. Gli ATZ controllati sono quelli immersi in una zona di controllo (CTR), ne assumono la stessa classificazione e sono controllati da una torre di controllo di aeroporto (TWR); quelli non controllati sono posti al di fuori delle CTR e possono essere serviti da un ente per le informazioni volo di aeroporto (\"Aerodrome Flight Information Unit\" - AFIU); quelli a regolamentazione speciale, pur essendo posti al di fuori di spazi aerei controllati sono gestiti da una TWR."}
{"id": "1101840", "revid": "78273", "url": "https://it.wikipedia.org/wiki?curid=1101840", "title": "Rasperella", "text": ""}
{"id": "1101843", "revid": "78273", "url": "https://it.wikipedia.org/wiki?curid=1101843", "title": "Coda equina", "text": ""}
{"id": "1101844", "revid": "287204", "url": "https://it.wikipedia.org/wiki?curid=1101844", "title": "Vincenzo Munaro", "text": "Vincenzo Munaro, artista bellunese, nasce a Funes di Chies d'Alpago nel 1947. \nStudia al Liceo Artistico di Venezia dove si diploma, prosegue quindi gli studi all'Accademia di Venezia specializzandosi nell'incisione. \nNel corso degli studi ha illustri maestri quali Barbisan, Pizzinato, Dalla Venezia e lo scultore Messina; da essi apprende l'amore per l'aspetto figurativo e per la raffigurazione della realt\u00e0 che lo circonda. Nelle sue opere \u00e8 vivo il profondo legame che lo lega alla sua terra, il Bellunese, ed ai suoi abitanti.\nLavora con la terracotta, dipinge ad acrilico e con i pastelli, incide su metallo a punta secca. Come scultore realizza opere a bassorilievo e a tutto tondo, come pittore coniuga diverse tecniche pittoriche.\nLe prime opere.\nNel 1964 esegue la sua prima opera artistica, \"La filatrice\", con la tecnica della pittura ad olio; a partire da questa data porter\u00e0 avanti, sino al 1970, una serie di opere dedicate alla sua terra d'origine. Si possono ricordare: \"Il mio paese\", \"La mia gente\" e \"La mia famiglia\". Il suo percorso artistico ha ottenuto rilevanti riconoscimenti: \u00e8 stato infatti insignito di diversi premi in diverse citt\u00e0 d'Italia e di vari paesi europei. \nHa allestito pi\u00f9 di cinquanta personali partendo dal lontano 1967, anno in cui ricevette il secondo premio di scultura al 54\u00ba Gran Premio dei Giovani \"Bevilaqua La Masa\" a Venezia.\nGli anni settanta.\nNel 1972 a Belluno nella \"Galleria Mendoza\" di Via Vittorio Veneto espone le prime opere dedicate alla citt\u00e0 di Belluno. A partire dall'anno successivo l'artista mette a punto mostre in tutta la provincia bellunese, apre il suo primo studio in citt\u00e0 ed una personale galleria a Grado, in via Marina, li presente ancora oggi, punto di riferimento della cultura mitteleuropea. Sempre in quegli anni diviene punto di riferimento all'interno di APPIA e realizza con artisti di valore quali Augusto Murer, Paolo Cavinato, Tono Zancanaro e Renato Guttuso, una serie di cartelle litografiche. \nDa ricordare, nel 1973, \"Omaggio a Belluno\", arte e fotografia con Bepi Zanfron, il fotografo del disastro del Vajont. Altri momenti da ricordare nella sua vita d'artista sono l'Omaggio a Longarone nel 1975, nel 1976 la sua terra d'origine gli dedica una mostra itinerante per i cinque comuni dell'Alpago. Nel 1978, \u00e8 protagonista della mostra organizzata dal \"Circolo culturale dell'Amicizia\" \"La citt\u00e0, il centro storico, Riflessioni\" in Auditorium. \nA partire dal 1975 realizza un insieme di opere pubbliche scultoree, aventi per tematiche la Resistenza o l'emigrazione, in molti luoghi, da Umbertide a Canale d'Agordo, dall'Alpago a Grado. Nelle opere riguardanti la tematica dell'immigrazione molteplici sono i soggetti rappresentati, tutti, per\u00f2, riconducibili a tre tematiche di fondo: il lavoro, la sofferenza ed il paese.\nFra queste opere ricordiamo: il \"Seggiolaio agordino\" in bronzo; \"Emigrare\", dipinto a tecnica mista e \"L'emigrante\" scultura realizzata in terracotta.\nMunaro realizza il suo primo monumento alla Resistenza in Umbria, ad Umbertide, sotto l'alto patrocinio del Presidente della Repubblica, Sandro Pertini. Qui omaggia l'allora presidente della repubblica con un dipinto, poi successivamente ritornato nella sua collezione privata. \nNel 1979 incontra a Roma il Papa ed in tale occasione realizza il bassorilievo in bronzo \"La continuit\u00e0\" (da Luciani a Karol Wojty\u0142a). Promosso dalla Famiglia \"Piave\" dell'associazione \"Bellunesi nel Mondo\". Di l\u00ec a poco parte anche la mostra \"Papa Luciani e la sua terra\" che viene prima ospitata a Grado, nel Battistero, e poi a Vittorio Veneto, quindi a Feltre ed infine a Canale d'Agordo.\nGli anni ottanta.\nNel 1983 \u00e8 partecipa a Cormons alla manifestazione \"Arte in cantina\". Nasce in quest'occasione il \"vino della pace\" che ogni anno viene inviato a tutti i capi di Stato del mondo, le cui etichette sono realizzate da famosi artisti come Manz\u00f9, Baj, Vedova, Music ed altri.\nNel 1985 si tiene un'antologica nella sua terra d'origine, a Chies d'Alpago.\nNel 1988 affresca a Col Cumano (BL), assieme ad altri artisti del triveneto Glauco Tiozzo, Renato Varese, Gina Roma, Cesco Magnolato, Roberto Joos, Marino Cassetti, questo centro di spiritualit\u00e0, inaugurato poi da Papa Giovanni Paolo II, con opere aventi per tema la pace.\nA tal riguardo, in occasione del secondo incontro tra i due, il Papa si complimenta nuovamente con l'artista Bellunese per il valore della sua opera pittorica.\nGli anni novanta.\nNel 1992 riprende soggetti aventi per tema la sua Belluno nella serie \"Belluno anni '90\" in cui illustra la citt\u00e0 in modo critico e personale. Sempre nel 1992 realizza in piazza Martiri, a Belluno, nella facciata del palazzo INA Assitalia il suo \"San Martino\". A partire dal 1995 inizia un tour europeo passando per Italia (Veneto, Friuli, Umbria), Germania (Berlino), Romania (Timi\u0219oara) e conclusosi nel 1997 con mostre in musei d'Austria (Kapfenberg, Klagenfurt, Lienz) e Spagna (Vitoria, Pamplona). Dal 1997 al 2001 \u00e8 protagonista con la manifestazione \"Mari e Monti\" , importantissima occasione artistica che ha visto l'unione della provincia di Belluno con le citt\u00e0 di Cormons e Grado per promuovere cultura, tradizioni e arte, sostenuto dagli operatori di Via Marina. In queste manifestazioni l'artista ha potuto attraverso mostre collettive far conoscere la sua arte e gli artisti Bellunesi in Friuli e viceversa. Facendo cos\u00ec conoscere la propria arte ed altrui arte anche a molti visitatori Austriaci, Tedeschi, Inglesi e Francesi.\nNel 1998 tiene un'antologica a Belluno presso l'Istituto Catullo \u201cGalleria Quattro Archi\u201d.\nGli anni duemila.\nNel 2005 \u00e8 protagonista con l'opera \u201cDalle Dolomiti a Grado\u201d, con la realizzazione di un affresco in centro storico a Grado; che ricalca il percorso dell'artista dalle sue terre a Grado; passando per Cividale ed Aquileia, con una rivisitazione storica e culturale.\nIn questo decennio l'artista si \u00e8 dedicato a promuovere l'arte attraverso molte manifestazioni nelle sue terre. Si possono contare un centinaio tra mostre e collettive tra Grado, Alpago, Belluno e Cortina. Da ricordare nel 2007 la sua Antologica al palazzo Crepadona di Belluno che ha preceduto la mostra \"Tiziano - L'ultimo atto\".\nNel 2007 l'artista crea un murale di 40 metri quadrati sulla parete esterna della scuola media Nievo che racconta la storia dell'arte e la storia di Ippolito Nievo a cui la scuola \u00e8 dedicata.\nNel 2011 Partecipa alla mostra presso l'Hotel Sport di Padola con maestri come Bai\u00f2l De Bettin, Calabr\u00f2, Mell\u00e8re, D'Ambros, De Lenart, Corsini.\nNel 2015 \u00e8 protagonista della mostra \u201cDa Dal\u00ec\u2026 a Baj\u201d. In particolare, nella Galleria Munaro furono esposti lavori di Franco Angeli, Alberto Abete, Arman, Rinaldo Balzan, Roberto Barni, Ivan Beltrame, Darko Bevilacqua, M. L. Belcastro, Dino Buzzati, Vico Calabr\u00f2, Giorgio Celiberti, Graziella Da Gioz, Dario Fo, Karla Dickens, Michel Folon, Salvatore Fiume, Milvia Maglione, Giorgio Giaiotto, Ibrahim Kodra, Egidio Martini, Luciano Minguzzi, Vincenzo Munaro, Augusto Murer, Yoshin Ogata, Giuseppe Santomaso, Antonio Possenti, Erik Dietman, Antoni T\u00e0pies, Jonny Cester, Elio Maria Basso, Renato De Marco, Piero Moda, Leonardo Tramontin e Sara Haffner. \nIn questa occasione Vincenzo Munaro \u00e8 stato attribuito un riconoscimento da parte della Provincia di Gorizia per i suoi 50 anni nel segno dell'arte. In questi anni non \u00e8 stato trascurato il legame tra Munaro, gradese d'adozione, e il Bellunese, dov'\u00e8 nato: l'artista ha creato il disegno riprodotto sulla maglietta del \u201cGiro del lago di Santa Croce\u201d 2015.\nNel 2015 - 2016 l'artista riabbraccia la scultura, passione abbandonata per qualche tempo, realizzando con Laura Ballis e Alba D'Alpaos delle sculture bianche \"Dalle Dolomiti a Grado\": esposte a Grado, Ponte Nelle Alpi (nel complesso contemporaneo\" Monte Bianco\"), Belluno in piazza, Codogn\u00e8 (nel parco della villa veneta \"Todarini\"), Agordo, Montebelluna, Conegliano. Il tour si \u00e8 concluso nella Regina delle Dolomiti, Cortina in Corso Italia, unita ad un'antologica presso l'Hotel Ancora.\n2015 - Pubblica il libro Vita Arte Emozioni ed. Espressioni di Marca Aperta dove narra episodi e aneddoti della sua vita."}
{"id": "1101851", "revid": "1272592", "url": "https://it.wikipedia.org/wiki?curid=1101851", "title": "Lettera 22 (disambigua)", "text": ""}
{"id": "1101852", "revid": "1305772", "url": "https://it.wikipedia.org/wiki?curid=1101852", "title": "Sicurezza stradale", "text": "Le misure di sicurezza stradale hanno come obiettivo la riduzione del numero e delle conseguenze degli incidenti veicolari e lo sviluppo e il dispiegamento di sistemi di gestione. L'approccio \u00e8 di tipo multi-disciplinare, in quanto sono coinvolte diverse tematiche tecnico-scientifiche, e segue il rispetto di norme esplicitamente espresse nel Codice della Strada al fine di minimizzare il rischio.\nStoria.\nGli incidenti stradali nascono con l'avvento degli stessi autoveicoli, quando l'inventore Nicolas-Joseph Cugnot si scontr\u00f2 con un muro durante la prova del suo triciclo a vapore \"Fardier\" nel 1770.\nBridget Driscoll, la prima vittima automobilistica registrata nelle cronache, mor\u00ec il 17 agosto del 1896, a Londra.\nMolte tra le prime innovazioni nella sicurezza stradale vengono attribuite a William Phelps Eno, da molti considerato il \"padre della sicurezza stradale\". Gli si attribuiscono la creazione del segnale di stop, della rotatoria, della strada a senso unico, e di molti altri sistemi del controllo del traffico oggi in uso.\nI primi interventi di sicurezza stradale includevano i segni e i segnali di transito, le righe sulla pavimentazione stradale (come la linea divisoria centrale) e l'obbligatoriet\u00e0 della patente di guida dopo un periodo prestabilito di studio ed esami (con rigorosi test pratici).\nCaratteristiche degli incidenti.\nLa velocit\u00e0 negli impatti determina la severit\u00e0 del danno, sia per gli occupanti del veicolo sia per i pedoni. Per i passeggeri, Joksch (1993) scopr\u00ec che la probabilit\u00e0 di morte per i guidatori in incidenti coinvolgenti molti veicoli aumentava col rapporto della quarta potenza della velocit\u00e0 di impatto \u03b4v (delta v).\nI pedoni viaggiano lentamente, dunque nel \u03b4v delle collisioni con i pedoni \u00e8 preponderante il fattore velocit\u00e0 del veicolo investitore. Le migliori stime suggeriscono che circa il 5% dei pedoni colpiti a 30\u00a0km/h (20\u00a0mph, miglia all'ora) vengono uccisi, il 45% a 50\u00a0km/h (30\u00a0mph) e l'85% a 65\u00a0km/h (40\u00a0mph).\nNelle autostrade i pedoni sono pochissimi (sono in realt\u00e0 passeggeri che scendono da veicoli in panne, oppure lavoratori autostradali): collisioni tra veicoli con lo stesso verso e praticamente la stessa direzione di marcia possono avere un basso \"\u03b4v\" (anche se possono finire per avere un grosso \u03b4v se successivamente uno o pi\u00f9 veicoli colpisce un oggetto fermo sulla carreggiata o fuori da essa) mentre le collisioni negli scontri tra opposte direzioni avranno un \"\u03b4v\" di circa il doppio di quello alla velocit\u00e0 di viaggio libero, ed \u00e8 per questo che le vere autostrade separano con robuste barriere i flussi di traffico che viaggiano in direzione opposta.\nNel Regno Unito, i pedoni e i ciclisti a pedale sono circa il 45% dei KSI nelle aree urbane\u2014contro il 5% appena dei KSI nelle strade riservate solamente al traffico motorizzato. Lo sviluppo dei temi della sicurezza in aree edificate ha portato in alcuni casi a una sorprendente inversione di una tendenza a lungo sostenuta: la strategia del separare i veicoli a motore dagli altri utenti della strada pi\u00f9 vulnerabili, mediante l'uso di sentieri, sottopassi, guard rail, ecc.\nEntit\u00e0 del problema.\nFino al 1970 il continuo incremento nella motorizzazione ha comportato un aumento della mortalit\u00e0 dovuta agli incidenti. Successivamente, si \u00e8 assistito a una lieve ma costante diminuzione del numero e della gravit\u00e0 degli incidenti avvenuti.\nOggi, si stima che in molti paesi dell'OECD il costo degli incidenti di traffico ammonti a circa il 2% del loro prodotto interno lordo. Nei paesi in via di sviluppo, queste perdite possono essere maggiori alla quantit\u00e0 di denaro ricevuta come aiuti internazionali e prestiti, un fatto che ha indotto la Banca Mondiale e l'Asian Development Bank a inserire gli interventi in questo campo tra le sue priorit\u00e0.\nIn termini di mortalit\u00e0, la stima mondiale era di circa 800 000 vittime per anno nel 1999, previsione che si stimava sarebbe cresciuta tra 1,1 e 1,2 milioni nel 2010 e crescer\u00e0 tra circa 1,3 e 1,4 milioni nell'anno 2020 (Silcock, 2003). \u00c8 stato stimato che le automobili hanno ucciso pi\u00f9 persone dalla loro invenzione che tutte le guerre combattute nello stesso periodo (includendo la prima e seconda guerra mondiale).\nA livello internazionale le misure standard usate per stabilire l'utilit\u00e0 degli interventi di sicurezza stradale sono la mortalit\u00e0 e il ferimento severo (\"Killed or Seriously Injured\" - KSI). Il quoziente KSI \u00e8 usualmente riportato per miliardo di passeggeri-chilometro. A livello nazionale, si fa uso degli indici di mortalit\u00e0 (morti/100 000 abitanti) e ferimento (feriti/100 000 abitanti). I tassi di mortalit\u00e0 variano ampiamente da paese a paese, per ragioni che sono conosciute soltanto in modo imperfetto, anche se una certa empirica Legge di Smeed \u00e8 stata proposta come una spiegazione parziale.\nIn Italia il tasso di mortalit\u00e0 \u00e8 passato da circa 20-22 morti su 100 000 abitanti del 1970 a circa 8-10 morti su 100 000 abitanti degli anni successivi al 2005 (pi\u00f9 o meno in linea con i dati medi dell'Unione europea).\nSecondo i dati pi\u00f9 recenti, nel 2013 si sono registrati in Italia 181 227 incidenti stradali con lesioni a persone. Il numero dei morti (entro il 30\u00ba giorno) \u00e8 stato di 3 385, quello dei feriti ammonta a 257 421. Secondo uno studio del Ministero delle Infrastrutture e dei Trasporti del 2010, il costo sociale in Italia ammonta a circa 28,5 miliardi di euro.\nAnche se non \u00e8 stato centrato l'obiettivo europeo entro il 2010 (dimezzamento in 10 anni dei morti per incidente stradale), il calo degli incidenti e delle vittime (morti e feriti) negli ultimi anni appare incoraggiante. Resta purtroppo il problema dell'incompletezza dei dati causato dal processo di raccolta degli stessi non ben coordinato tra gli organi di polizia e gli istituti di indagine.\nLe dieci maggiori cause di malattia o di disabilit\u00e0.\nPer elaborare una graduatoria, gli epidemiologi utilizzano le stime DALYs (disabilit\u00e0 correlata agli anni di vita previsti) persi come una misura ragionevole dei costi economici e sociali della malattia.\nCome pu\u00f2 vedersi, le ferite da incidenti stradali sono un crescente problema di salute, e per l'anno 2020 si prevede che saliranno al terzo posto. Questo in parte \u00e8 dovuto a miglioramenti nelle terapie medico-chirurgiche che diminuiranno le morti per altre cause ma che verranno sovrastate dal rapido incremento nella motorizzazione nel mondo (p. es. in Cina e in India), riflettendo la maggiore gravit\u00e0 delle ferite da incidenti stradali rispetto ad altre cause. Nel Regno Unito, per esempio, le ferite da incidenti motoristici sono responsabili di uno ogni dieci ricoveri ospedalieri di bambini, ma sono pi\u00f9 della met\u00e0 di tutte le morti per ferite (dati del 2002).\nInterventi per modificare i fattori di rischio.\nGli interventi per modificare i fattori di rischio sono molteplici:\nProgettazione delle strade.\nIn aree residenziali, molti utenti vulnerabili, come pedoni e ciclisti, possono essere tutelati con interventi di moderazione del traffico. Gli schemi a condivisione degli spazi, che confidano su istinti umani e interazioni, come il contatto visivo, per la loro efficacia, e sono caratterizzate dalla rimozione dei segnali di transito tradizionali, e addirittura dalla rimozione della distinzione tra carreggiata e marciapiede, stanno diventando progressivamente pi\u00f9 popolari. Entrambi gli approcci sembrano efficaci.\nIn ambito extraurbano, per aumentare la sicurezza e mobilit\u00e0 motoristica devono essere considerati alcuni aspetti progettuali. Questi interventi comportano costi crescenti di diverso tipo: forti spese, diminuzione o dissuasione esercitata sui viaggiatori non motorizzati, danni estetici. I benefici includono anche un pi\u00f9 ampio spettro di opzioni occupazionali, culturali e di intrattenimento rispetto a quelli usufruiti da generazioni pi\u00f9 limitate nelle loro possibilit\u00e0 di viaggio.\nLe autostrade hanno le caratteristiche ingegneristiche migliori, e dunque sono tipicamente le strade pi\u00f9 sicure per chilometro percorso, e contemporaneamente consentono maggiori velocit\u00e0 e migliore economia di combustibile (per vari aspetti altimetrici e di raggio di curvatura).\nC'\u00e8 qualche controversia sul modo di come la lobby motoristica \u00e8 stata vista dominare l'agenda della sicurezza stradale. Alcuni attivisti della sicurezza stradale usano il termine \"road safety\" per descrivere misure come la rimozione di alberi \"pericolosi\" e la separazione forzata dei \"vulnerabili\" (pedoni, ciclisti, motorini) in molte strade per avvantaggiare il traffico pesante. L'opinione di \"sicurezza viaria\" ortodossa fallisce nell'affrontare quello che il professore John Adams descrive come la met\u00e0 superiore del termostato di rischio, le percezioni e atteggiamenti della comunit\u00e0 degli utenti viari.\nIlluminazione stradale.\nParticolarmente importante per la riduzione dei rischi \u00e8 un'adeguata e corretta illuminazione notturna. L'illuminazione delle strade a traffico motorizzato e non motorizzato \u00e8 regolamentata da normative di legge e documentazione tecniche specifiche.\nIn Italia l'illuminazione stradale \u00e8 soggetta alle normative UNI 11248, UNI EN 13201-2, UNI EN 13201-3, UNI EN 13201-4 e UNI 11095 e la UNI/TS 11726.\nAutostrade.\nLe autostrade e superstrade hanno i pi\u00f9 alti standard progettuali per quanto riguarda la velocit\u00e0, la sicurezza e il risparmio di carburante. Le autostrade migliorano la sicurezza in questi modi:\nAnche se in caso di incidenti in queste, di solito si hanno danni di maggiore gravit\u00e0 che nella maggioranza delle altre strade per via delle maggiori velocit\u00e0, la probabilit\u00e0 degli incidenti singoli viene notevolmente ridotta per la rimozione di interazioni di traffico (come incroci, attraversamento di pedoni, traffico molto lento e traffico proveniente dall'opposta direzione), inoltre la severit\u00e0 degli urti viene ridotta rimuovendo oggetti massicci, fissi nel terreno, oppure circondandoli con dispositivi che assorbono l'energia (p. es. guardrail, ampie zone di prato, barili pieni di sabbia). Questi meccanismi alla fine producono un minor numero di morti per chilometro-veicolo di viaggio rispetto ad altre strade, come documentato nella tabella che segue.\nIn genere, i tassi di mortalit\u00e0 sono inversamente correlati con lAADT (average annual daily traffic che si pu\u00f2 tradurre come traffico medio giornaliero), e questo rimane vero per le autostrade. Non \u00e8 chiaro se societ\u00e0 con maggiori AADT siano generalmente da correlare con un minore tasso di mortalit\u00e0 dovuto a migliore accesso a cure mediche, minore differenza tra le velocit\u00e0 minima e massima, minori velocit\u00e0 assolute, oppure altri meccanismi come la Legge di Smeed.\n\"Definizione\": AADT - traffico giornaliero medio per anno. Il traffico bidirezionale conta rappresentando una media di un giorno di 24 ore in un anno. Alcuni autori lo chiamano \"densit\u00e0 di traffico\" anche se questa voce ignora oppure assume arbitrariamente un numero costante di corsie di viaggio.\nLe autostrade sono molto pi\u00f9 costose da costruire e occupano molto pi\u00f9 spazio rispetto ad altre strade, dunque sono state costruite dove servivano come rotte portanti principali. Negli stati sviluppati, le autostrade portano una significativa porzione del traffico motorizzato.\nLa proporzione del traffico portato dalle autostrade \u00e8 un fattore significativo di sicurezza. Ad esempio, anche se il Regno Unito ha una maggiore percentuale di incidenti sia sulle autostrade sia sulle altre strade rispetto alla Finlandia, entrambi gli stati nel 2003 condividevano la stessa percentuale di mortalit\u00e0 generale nel 2003. Questo risultato era dovuto alla maggiore proporzione di utilizzo delle autostrade nei viaggi nel Regno Unito.\nAllo stesso modo, un traffico pi\u00f9 fluido sulle autostrade riduce le collisioni e migliora l'economia di carburante, anche se questo vantaggio si riduce con l'incremento progressivo dei limiti di velocit\u00e0.\nIl miglioramento della sicurezza e dell'economia di carburante sono spesso citati come una buona giustificazione per la costruzione di ulteriori autostrade e superstrade. Comunque, di solito, la capacit\u00e0 programmata di traffico di queste strade viene spesso superata in un breve lasso di tempo, inferiore allo sperato, questo dovuto alla sottostima dell'entit\u00e0 della domanda repressa di traffico stradale. Negli stati in via di sviluppo, esiste un significativo dibattito pubblico sull'opportunit\u00e0 dell'intraprendere continui investimenti in autostrade.\nNel mondo le autostrade sono soggette a un ampio intervallo di regolamentazione dei limiti di velocit\u00e0. Esperimenti recenti con limiti di velocit\u00e0 variabili basati su misurazioni automatiche della densit\u00e0 del traffico hanno fornito sia miglioramenti nello scorrimento del traffico, sia riduzione del tasso di collisioni, dati che sono paragonabili ai principi fisici dell'analisi del flusso turbolento dei fluidi.\nSulle autostrade italiane dal 2006 \u00e8 stato introdotto il Tutor, un sistema gestito dalla Polizia stradale, che ha consentito una drastica riduzione degli incidenti e degli indici di mortalit\u00e0 nei tratti sui quali \u00e8 stato installato.\nVeicoli.\nAlcuni interventi di sicurezza focalizzati su guidatori e veicoli includono:\nProtezione di altri utenti della strada.\nInterventi diretti a migliorare la sicurezza degli utenti non-motorizzati:\nGli interventi di separazione del traffico pedonale e ciclabile da quello automobilistico, se mal progettati, possono portare a penalizzare ulteriormente gli utenti deboli della strada, costringendoli a compiere percorsi pi\u00f9 lunghi e a dare la precedenza a ogni intersezione. In particolare, una pista ciclabile mal progettata pu\u00f2 essere ancora pi\u00f9 pericolosa della strada, a causa delle intersezioni con vie laterali e passi carrai a scarsa visibilit\u00e0, o quando viene realizzata a fianco di un'area di parcheggio parallela alla strada. Questo accade tipicamente quando gli interventi sono guidati dal desiderio di \"togliere dalla strada\" gli utenti lenti, permettendo l'aumento della velocit\u00e0.\nI diversi punti di vista sul tema e sui provvedimenti.\nI difensori dei diritti dei pedoni e dei gruppi ambientalisti hanno criticato pesantemente i provvedimenti che - paradossalmente - puntano a risolvere il problema del pericolo posto dal traffico a motore imponendo restrizioni agli utenti vulnerabili. Essi sostengono che questo approccio incolpi le vittime, senza invece affrontare la fonte del problema. Questo viene discusso in gran dettaglio da Robert Davis nel libro \"Death on the Streets: Cars and the mythology of road safety\" (\"Morte sulle Strade: Auto e la mitologia della sicurezza stradale\"), nei libri di John Adams, Mayer Hillman e in altri testi. In questi libri si afferma che il problema della sicurezza stradale sia stato posto partendo da punti di vista sbagliati, visto che la maggior parte di queste misure sono disegnate per aumentare la sicurezza dei guidatori, a prescindere dal fatto che molti morti per incidenti di transito \"non\" sono affatto guidatori, e che le misure che aumentano la sicurezza del guidatore possono spesso aumentare il rischio nei confronti di altri. Questi fattori sono valutabili tramite i calcoli intuitivi e l'atteggiamento psicologico detto compensazione del rischio.\nGli elementi fondamentali di queste tesi sono:\nI pedoni in particolare sono spesso riluttanti a utilizzare passaggi separati che comportino allungamenti del percorso o sforzi maggiori (come i ponti pedonali), o che li fanno sentire a maggior rischio (i sottopassaggi, spesso sporchi, sono un nascondiglio per delinquenti). I difensori dei pedoni mettono in dubbio l'equit\u00e0 del ridurre il rischio posto ai pedoni dai guidatori, servendosi di meccanismi che richiedono il principale sacrificio e sforzo alle vittime.\nLe associazioni dei guidatori di autoveicoli e le organizzazioni che fanno campagne sulla sicurezza stradale come la \"Association of British Drivers\" e \"Safe Speed\" nel Regno Unito argomentano che la stretta applicazione e vigilanza del limite di velocit\u00e0 non comporta necessariamente una guida pi\u00f9 sicura, e . .\nSempre riguardo ai dossi o comunque ai dispositivi rallentatori va sottolineato che le pi\u00f9 recenti normative sull'illuminazione stradale UNI 11248 e UNI EN 13201 richiedono per dette aree una illuminazione specifica.\nStudio retrospettivo: la sicurezza dei pedoni nel Regno Unito.\nLe autorit\u00e0 istituzionali della \"sicurezza stradale\" del Regno Unito affermano che quel Paese ha statistiche di sicurezza per i pedoni tra le migliori in Europa, se misurate come rapporto pedoni uccisi o feriti gravemente rispetto al numero di abitanti. \u00c8 stato obiettato che questo valore sarebbe basso anche se le strade fossero considerate cos\u00ec pericolose da dissuadere i pedoni dal percorrerle (riducendo il numero di km/anno percorsi a piedi dalle persone). Un modo di sottoporre a prova questa ipotesi sarebbe il comparare le percentuali di rischio per quegli utenti che hanno opzioni di trasporto piuttosto limitate, come i bambini e gli anziani. Hillman e altri lo hanno fatto e hanno scoperto che:\nDunque esiste una certa evidenza che pu\u00f2 sostenere la discussa affermazione che le strade britanniche non siano poi cos\u00ec sicure, ma che semplicemente le persone e i mezzi pi\u00f9 vulnerabili sono indotti a evitare di percorrerle.\nIniziative normative in Italia e in Europa.\nLe misure in vigore.\nIn Italia le iniziative normative maggiormente significative sono le seguenti:\nSono inoltre in vigore:\nIn Europa, nel giugno 2008 il Parlamento Europeo ha adottato una direttiva che impone valutazioni d'impatto, audit sulla sicurezza stradale e misure per la gestione e le ispezioni della sicurezza . Tale direttiva doveva essere recepita dagli stati membri entro due anni.\nGli studi.\nVi sono iniziative per portare la guida di automezzi per lavoro (sia di veicoli commerciali sia, in modo pi\u00f9 controverso, la guida di auto private di imprese) sotto l'ombrello legislativo della Legge sulla sicurezza nei luoghi di lavoro. Esiste una strenua opposizione a questo, dal momento che porterebbe un carico di adempimenti e costi molto maggiore sia per i datori di lavoro sia per gli impiegati (le multe per infrazioni alla sicurezza industriale sono tipicamente molto maggiori che quelle per un uso negligente dei veicoli a motore).\nProposte tecniche.\nConnected Vehicle Safety Pilot e ADAS.\nIl \"Connected Vehicle Safety Pilot\" \u00e8 un programma del Dipartimento dei Trasporti USA, in fase di sviluppo avanzato e con soluzioni implementate da varie case automobilistiche, che punta a connettere e a far dialogare tra loro tutti gli elementi della circolazione stradale tramite microprocessori, ricevitori GPS (Global Positioning System) e moduli WLAN (Wireless Local Area Network, tramite Dedicated Short Range Communications), il tutto contenuti in un navigatore satellitare o cellulare: motoveicoli, motocicli, pedoni, infrastrutture (semafori rossi, cantieri, ecc.).\nIdentificata la posizione e distanza, un segnale visivo e/o acustico avvisano ad esempio autoveicolo e pedone del reciproco avvicinamento, riducendo di molto la probabilit\u00e0 di collisione.\nUna implementazione di questo tipo sono le tecnologie \"V2X\" (Vehicle-to-Vehicle, Vehicle-to-Pedestrian, Vehicle-to-Motorcycle, Vehicle-to-Infrastructure) e I2I (infrastruttura-to-infrastruttura), in programma anche nell'Unione europea.\nA esse si aggiungono i sistemi avanzati di assistenza alla guida, o ADAS (\"Advanced Driver Assistance Systems\"), quali: il sistema di segnalazione di uscita di corsia, il sistema anticollisione o il sistema di riconoscimento dei pedoni.\nAutomatic Reaction Warning System.\nSecondo dati ACI, il colpo di sonno alla guida, o la disattenzione che lo precede, sono in Europa una causa frequente di incidenti stradali su strade extraurbane, in buona parte dovuti a sindromi OSAS. A differenza del tasso alcolico, l'affaticamento alla guida non pu\u00f2 essere misurato, e perci\u00f2 le statistiche tendono a sottostimarlo come causa principale o concausa di incidenti stradali, in media tra il 15 e il 20%.\nI farmaci in generale tendono a influenzare negativamente la vigilanza e ridurre le prestazioni di guida, causando eccessiva sonnolenza, alterazione dei tempi di reazione, calo di attenzione: in particolare psico-farmaci (sedativi, ipnotici, antidepressivi e neurolettici), e gli antistaminici, di pi\u00f9 larga diffusione contro le comuni allergie. Tipicamente, un adulto o un adolescente con apnea ostruttiva severa instaurata da lungo tempo si addormenter\u00e0 per periodi molto brevi nel corso di alcune tra le attivit\u00e0 giornaliere pi\u00f9 noiose \u2013 se gli viene data una qualsiasi opportunit\u00e0 per sedere o riposare.\nAutoveicoli di fascia medio-alta sono dotati di \"Automatic Reaction Warning System\", nati in ambito ferroviario (come il VACMA), detti anche \"riflessometri\", che impiegano una tecnica diffusa da anni in neurologia per misurare i tempi di reazione dei pazienti alla pressione di un pulsante, a seguito di uno stimolo con una luce o delle domande.Questi sistemi analizzano anche sintomi del colpo di sonno come il numero di sbadigli, lo sbattimento delle palpebre, lo sfregamento degli occhi, l'angolo di inclinazione della testa, il calo nella pressione del volante (riempito di uno strato di liquido solvente apposito)."}
{"id": "1101856", "revid": "486946", "url": "https://it.wikipedia.org/wiki?curid=1101856", "title": "RadioRai", "text": ""}
{"id": "1101859", "revid": "123587580", "url": "https://it.wikipedia.org/wiki?curid=1101859", "title": "Fifth Angel", "text": "I Fifth Angel sono un gruppo heavy metal statunitense, formatosi nel 1983 a Bellevue, Washington.\nStoria del gruppo.\nI Fifth Angel nascono nei pressi di Seattle nel tardo 1983, da un'idea di James Byrd (chitarra), Ted Pilot (voce) e Ken Mary (batteria). Ed Archer (chitarra), Ken Mary e Ted Pilot avevano precedentemente gi\u00e0 formato un altro gruppo, i Ridge, con cui, durante le scuole superiori, avevano gi\u00e0 vinto alcuni premi nelle competizioni fra gruppi conosciute come \"Battle of the bands\". Ken Mary nel frattempo aveva collaborato con diversi artisti come il chitarrista virtuoso Randy Hansen o la heavy metal band di Seattle TKO (band nel quale milit\u00f2 anche Adam Bomb). Byrd in precedenza invece militava in una cover band degli UFO e Scorpions. Sentendo parlare di Mary e di Pilot, Byrd decise di lasciare Los Angeles per tornare a Seattle, sua citt\u00e0 natale, e qui formare un gruppo con i due. Da questa unione nacquero cos\u00ec i Fifth Angel, che verranno raggiunti successivamente da Ed Archer (chitarra ritmica) e Kenny Kay (basso). Prendendo spunto dai Queensr\u00ffche, nota band heavy metal della scena di Seattle, il gruppo inizier\u00e0 a comporre i primi brani ed a presentarsi in diversi club, a caccia di un contratto discografico. La prima registrazione del gruppo sar\u00e0 nel tardo 1983 una demo di quattro tracce prodotta da Terry Date, per la Stewe Lawson Produtions. La demo conterr\u00e0 le canzoni \"\"Fifth Angel\", \"Wings of Destiny\", \"In the Fallout\" e \"Fade to Flames\"\". Pare che partecip\u00f2 alle sessioni in vesti di bassista il chitarrista Randy Hansen, con cui Mary aveva gi\u00e0 suonato in precedenza. Questa prima demo otterr\u00e0 un discreto successo, tanto da essere notati dalla Shrapnel Records, etichetta indipendente dedicata alla musica heavy metal, e gestita da Mike Varney. Le quattro tracce della demo verranno inserite nel debutto, insieme ad altri cinque brani registrati nel 1985: \"\"Shout it Out\", \"Call Out the Warning\", \"The Night\", \"Only the Strong Survive\" e \"Cry Out the Fools\"\". Durante il mixaggio del disco a San Francisco, Mary partecip\u00f2 come session player al disco dei Chastain \"Rulers Of The Wasteland\" (1986) su richiesta di Varney. L'omonimo \"Fifth Angel\", verr\u00e0 prodotto da Terry Date e pubblicato nel 1986. A seguito della pubblicazione, Kenny Kay lascer\u00e0 il suo posto al basso a John Macko. Parallelamente, Ken Mary partecip\u00f2 ai dischi di Alice Cooper \"Constrictor\" (1986) e \"Raise Your Fist and Yell\" (1987), e nei relativi tour fino al tardo 1987. Inoltre il batterista appar\u00ec nel disco \"Fire Works\" dei tedeschi Bonfire nello stesso anno. Il successo ottenuto dal primo album permise inoltre al gruppo di firmare per la major Epic Records, che ristamp\u00f2 il primo album nel 1988. Con l'uscita del disco, i Fifth Angel partiranno per il \"Riding on the Wings\" tour nel 1986. Ma nuovamente il gruppo sub\u00ec un cambio di line-up: il chitarrista e fondatore James Byrd abbandon\u00f2 il gruppo, sostituito da Kendall Bechtel. Mary intraprese nuovamente un percorso parallelo, raggiungendo gli House of Lords nel 1988, con cui diede alle stampe l'omonimo \"House of Lords\" lo stesso anno. Nel 1989 i Fifth Angel realizzarono il secondo album intitolato \"Time Will Tell\". Prodotto da Terry Brown, vedeva come ospite Lisa Dalbello come corista. Pur mantenendo un livello compositivo elevato, il nuovo lavoro si accosta maggiormente ad un hair metal pi\u00f9 lento e melodico con tinte AOR, presumibilmente su spinta della major. Furono addirittura tacciati di assomigliare agli UFO, storica band inglese anni settanta, e non a caso, nel disco \u00e8 presente la loro cover \"Lights Out\". Ma i Fifth Angel non riusciranno neanche ad intraprendere il tour promozionale, a causa del prematuro scioglimento dovuto all'abbandono dell'etichetta.\nSuccessivamente Mary fonder\u00e0 una christian metal band chiamata Soul Shock Remedy nel ruolo di cantante, cambiando il suo cognome in Mari. Il gruppo pubblic\u00f2 un unico disco nel 1994 intitolato \"Fisheye Lens\". James Byrd fond\u00f2 il progetto James Byrd's Atlantis Rising realizzando un disco omonimo per la Roadrunner Records nel 1991. La band includeva l'ex bassista dei TKO e Q5 Evan Sheely, il batterista Scott Hunt ed il cantante Freddy Krumins. Byrd pubblic\u00f2 anche un disco solista intitolato \"Octoglomerate\" nel 1993. Il disco successivo \"Son Of Man\" verr\u00e0 pubblicato nel 1995. Byrd inoltre collaborer\u00e0 con l'ex cantante dei Lynch Mob Robert Mason nel suo disco \"The Apocalypse Chime\" del 1996. Lo stesso anno il chitarrista fonder\u00e0 il suo marchio di chitarre, la Byrd Guitar Company e continuer\u00e0 a sfornare dischi solisti. Mary, dopo aver pubblicato una lunga serie di dischi con gli Impellitteri, torn\u00f2 negli House of Lords nel 2000. Quell'anno emersero delle false voci sulla riunione dei Fifth Angel, ma vennero subito smentite dalla band. Nel 2007, la formazione di \"Time Will Tell\" discusse su un'eventuale riunione in occasione di alcune date in festival europei, ma infine non venne realizzata.\nNel marzo 2009, dopo 20 anni, i Fifth Angel annunciarono la riunione per la pubblicazione di un nuovo album in studio. Agli inizi del 2011 i Fifth Angel comunicarono che David Fefolt (ex Valhalla, Hawk, Masi, Forgotten Realm, Angels Of Babylon) sarebbe divenuto il loro nuovo cantante. La band ha pubblicato il terzo album intitolato \"The Third Secret\" il 26 ottobre 2018 per la Nuclear Blast."}
{"id": "1101879", "revid": "404338", "url": "https://it.wikipedia.org/wiki?curid=1101879", "title": "Giochi di Nemea", "text": ""}
{"id": "1101881", "revid": "599013", "url": "https://it.wikipedia.org/wiki?curid=1101881", "title": "Serena Ortolani", "text": "Carriera.\nClub.\nSerena Ortolani comincia a giocare a pallavolo nel 1995 nelle squadre giovanili dell'ADS Reda Volley. Nella stagione 2000-01 viene ingaggiata dall' di Ravenna, anche se inizialmente partecipa al campionato con la squadra giovanile, per poi passare nella stagione successiva in prima squadra, nel campionato di Serie A1.\nNel 2000 entra a far parte del progetto della squadra della federazione italiana del dove resta per due anni; viene quindi ingaggiata per la stagione 2004-05 dal dove in tre annate vince un campionato, una coppa Italia, una supercoppa italiana ed una Champions League: a met\u00e0 stagione 2006-07, viene ceduta in prestito alla e quindi, in quella seguente, al , per poi rientrare a Bergamo nella stagione successiva, per rimanerci fino al 2011: con le orobiche vince uno scudetto e due Champions League.\nNella stagione 2011-12 viene ingaggiata dalla ; tuttavia la stagione successiva \u00e8 costretta a fermarsi per una gravidanza che porta alla nascita della figlia avuta dal marito Davide Mazzanti.\nNella stagione 2013-14 ritorna in campo vestendo nuovamente la maglia della societ\u00e0 di Busto Arsizio, mentre in quella seguente viene ingaggiata dal , club con il quale si aggiudica il suo terzo scudetto. Per il campionato 2015-16 difende i colori dell' di Conegliano, con cui resta per due annate, vincendo lo scudetto 2015-16, la Supercoppa italiana 2016 e la Coppa Italia 2016-17.\nNella stagione 2017-18 \u00e8 ingaggiata dalla , con cui si aggiudica la Challenge Cup 2018-19:\nnel marzo 2020, durante lo stop dovuto alla pandemia di COVID-19, chiede ed ottiene la risoluzione del contratto con la formazione lombarda.\nPer il campionato 2020-21 si accasa alla , sempre in Serie A1, mentre nella stagione successiva \u00e8 in Serie A2 con l': tuttavia, il 19 gennaio 2022, annuncia il suo ritiro dall'attivit\u00e0 agonistica.\nNazionale.\nViene convocata nelle nazionali giovanili italiane vincendo l'argento al campionato europeo Under-18 e al mondiale Under-18 nel 2003 e l'oro al campionato europeo Under-19 nel 2004. \nNello stesso anno ottiene anche le prime convocazioni nella nazionale maggiore. Dopo l'argento ottenuto nel torneo del 2005, si laurea campione d'Europa nel 2007, anno in cui vince l'oro anche alla Coppa del Mondo: nello stesso arco di tempo ottiene alcune medaglie d'argento e di bronzo al World Grand Prix.\nNel 2009 bissa sia il titolo europeo e si aggiudica la vittoria in Grand Champions Cup; nel 2018 conquista la medaglia d'argento al campionato mondiale."}
{"id": "1101884", "revid": "1305772", "url": "https://it.wikipedia.org/wiki?curid=1101884", "title": "Valdaj", "text": "Geografia.\nValdaj, \u00e8 un toponimo russo che pu\u00f2 riferirsi a:"}
{"id": "1101885", "revid": "80339", "url": "https://it.wikipedia.org/wiki?curid=1101885", "title": "Lago Ilmen", "text": ""}
{"id": "1101887", "revid": "80339", "url": "https://it.wikipedia.org/wiki?curid=1101887", "title": "Lago Il'men", "text": ""}
{"id": "1101888", "revid": "229617", "url": "https://it.wikipedia.org/wiki?curid=1101888", "title": "Beato Angelo D'Acri", "text": ""}
{"id": "1101889", "revid": "446353", "url": "https://it.wikipedia.org/wiki?curid=1101889", "title": "Domenico Cavagnari", "text": "Con l'ammiraglio Domenico Cavagnari, sottosegretario di Stato dal 1933 e capo di stato maggiore dal 1934, la Regia Marina raggiunse la sua massima espansione. Genovese, entr\u00f2 nella Regia Marina alla fine dell'Ottocento e partecip\u00f2 alla guerra italo-turca e alla prima guerra mondiale imbarcato su naviglio silurante. Diventato ammiraglio negli anni Venti, comand\u00f2 dapprima l'Accademia navale e la 2\u00aa Divisione Navale raggiungendo poi i vertici della marina nel 1933. Impost\u00f2 un programma di sviluppo incentrato soprattutto sulle navi da battaglia e sui sommergibili, trascurando completamente le portaerei e la formazione di un'aviazione navale imbarcabile, come avveniva invece nella Royal Navy. Dopo l'entrata in guerra nel 1940, a causa del grave smacco durante la Notte di Taranto, ma in generale per la condotta passiva della guerra navale, Mussolini lo sostitu\u00ec con l'ammiraglio Arturo Riccardi. Mor\u00ec a Roma nel 1966.\nBiografia.\nFiglio di un farmacista, nel novembre 1889 entr\u00f2 nell'Accademia navale di Livorno; al primo anno venne bocciato in due materie, ma nel 1895 venne nominato guardiamarina. Nel 1897 fu promosso sottotenente di vascello e nel 1900 tenente di vascello. Vista la partecipazione dell'Italia alla repressione dei Boxer, nell\u2019aprile 1903 salp\u00f2 con l\u2019incrociatore corazzato Vettor Pisani con destinazione la Cina. Una volta rientrato in patria, trascorse gli anni 1906 e 1907 presso lo yacht del re, servizio di grande prestigio per un giovane ufficiale.\nCavagnari partecip\u00f2 alla Campagna di Libia del 1911 e alla prima guerra mondiale in Adriatico, dove fu promosso capitano di fregata per merito di guerra.\nDal novembre 1922 fino al febbraio 1925 fu capo di gabinetto del ministro della Marina.\nTra l'aprile e il settembre 1925, come Capitano di vascello, fu al comando del \"Gruppo Autonomo Esploratori Leggeri\" (composto dai tre nuovi esploratori Classe Leone) nel corso di una crociera nel Mare del Nord e nel Mar Baltico. Dal 1928 al \u201929 fu comandante dell\u2019arsenale militare marittimo della Spezia.\nDal 1929 al 1932 fu comandante della Accademia navale di Livorno e lavor\u00f2 sin dalla fine degli anni Venti per rendere pi\u00f9 legata al regime l'Accademia.\nCapo di SM e Sottosegretario alla Marina.\nEra al comando della 2\u00aa divisione navale della I squadra quando, nel novembre 1933, Mussolini lo nomin\u00f2 Sottosegretario del Ministero della Marina e poco dopo, promosso ammiraglio di squadra, assunse anche la carica di Capo di Stato Maggiore della Marina. Riuniva cio\u00e8 di fatto nelle sue mani sia la massima responsabilit\u00e0 militare, in qualit\u00e0 di Capo di Stato Maggiore, che politica, come Sottosegretario del Ministero della Marina, affidato formalmente allo stesso Benito Mussolini (come i Ministeri della Guerra e dell'Aeronautica).\nIn questa posizione fu Cavagnari a preparare la Marina al secondo conflitto mondiale. \u00c8 opinione abbastanza condivisa dagli storici che la flotta affront\u00f2 la guerra senza un adeguato grado di preparazione. Malgrado disponesse di una delle maggiori flotte sommergibilistiche del mondo (seconda solo a quella dell'Unione Sovietica), e con una flotta da guerra di rilevanti dimensioni (con le nuovissime navi da battaglia Classe \"Littorio\" da 40 000 t) non erano stati risolti alcuni problemi strutturali, tra cui \u00e8 il caso di ricordare il coordinamento inesistente tra lo strumento navale e quello aeronautico, la mancanza di portaerei (solo con troppo ritardo ci si accinse alla costruzione delle portaerei Aquila e Sparviero, che comunque non furono completate in tempo per poter intervenire nel conflitto).\nGrandi e gravi responsabilit\u00e0 oggettive ebbe il Cavagnari nel mancato sviluppo e utilizzo, da parte italiana, delle moderne tecnologie elettroniche, come il radar. Da lui considerate \"diavolerie\", esse diedero un vantaggio decisivo alla flotta inglese, in particolare negli scontri notturni. Queste sue scelte influenzarono in modo decisamente negativo per la Regia Marina l'esito del conflitto sul mare. Fu sicuramente l'uomo sbagliato al momento sbagliato e nel posto sbagliato. Era per\u00f2 uno degli ammiragli prediletti dal regime ed uno degli ammiragli giunti in ruoli apicali pi\u00f9 vicini alle posizioni del fascismo.\nCome ministro \"de facto\" e capo di Stato Maggiore fu scelto da Mussolini quando, alla met\u00e0 degli anni Trenta, il regime volle militari che fossero esecutori precisi delle direttive (sempre pi\u00f9 avventuriste) della politica estera fascista, in maniera sempre pi\u00f9 acritica. Fu infatti un sostenitore fedele del fascismo, e anche nel momento delle sue dimissioni ricevette attestati di stima da parte del Duce. Come quest'ultimo era famoso per la propria pignoleria nella gestione del ministero, oltre all'attenzione ai fattori morali, alla forma, all'immagine. Inoltre fu decisamente un conservatore, sia a livello amministrativo che strategico, e un sostenitore della marina delle grandi navi, contro l'idea del naviglio leggero e di scorta (oltre che delle portaerei) che erano state molto diffuse nelle aspirazioni e nella programmazione dei suoi predecessori. Fu, infine, l'artefice di un appiattimento delle dottrine strategiche italiane sulle posizioni ufficiali del governo, non gradendo affatto (e non permettendo anche a livello disciplinare, oltre che di carriera) che gli ufficiali, anche su pubblicazioni non ufficiali della marina e in conversazioni private, esprimessero critiche verso gli orientamenti militari e politici della nazione, la programmazione strategica, le politiche industriali e cantieristiche, le alleanze e il regime.\nImportante documento della posizione dell'ammiraglio \u00e8 la lettera da lui inviata in data 15 gennaio 1935, interamente riprodotta dallo storico Renzo De Felice , nella quale Cavagnari esprimeva il pi\u00f9 ampio consenso all'impresa etiopica (\u201co oggi o mai\u201d), sottolineando al tempo stesso l'esigenza di giungere ad un accordo preventivo con la Gran Bretagna, a motivo del controllo da essa esercitato sul Canale di Suez. Tale posizione conferma l'orientamento prevalentemente anti-francese della nostra Marina, che viceversa manifestava la volont\u00e0 costante di evitare lo scontro con la flotta britannica. Dal 1939 fece parte della Camera dei fasci e delle corporazioni nel corso della XXX legislatura, in quanto membro del governo.\nNella seconda guerra mondiale.\nCavagnari illustr\u00f2 a Mussolini gi\u00e0 nel marzo 1940 le scarse probabilit\u00e0 di vittoria della Regia Marina nell'ingresso dell'Italia nella seconda guerra mondiale, sottolineando la prospettiva di dovere mantenere un atteggiamento difensivo in una guerra sul mare. In seguito ai primi insuccessi della Marina nei primi mesi di guerra nella battaglia di Punta Stilo e soprattutto con l'attacco britannico alla base navale di Taranto, conosciuto come Notte di Taranto, l'ammiraglio Cavagnari fu dimissionato gi\u00e0 il 7 dicembre 1940. Il suo successore a Supermarina fu l'ammiraglio Arturo Riccardi.\nCavagnari visse allora praticamente da pensionato gli anni della guerra. Dopo l'allontanamento dal governo fu nominato presidente del Comitato ammiragli ma si ritir\u00f2 poco dopo, a domanda, dal servizio attivo. Il 2 maggio 1943 gli venne affidata l'inchiesta contro il generale Carlo Geloso, accusato di corruzione e malcostume durante la sua permanenza in Grecia, ma la vicenda si chiuse con un nulla di fatto. Dopo la caduta del Duce il 25 luglio 1943 e l'armistizio dell'8 settembre si tenne lontano da ogni polemica politica. Nel marzo 1945 fu collocato in ausiliaria."}
{"id": "1101893", "revid": "123701680", "url": "https://it.wikipedia.org/wiki?curid=1101893", "title": "Salame Felino", "text": "Il salame Felino \u00e8 un salame prodotto storicamente nella cittadina di Felino (da cui il nome) e in alcuni comuni limitrofi, come Sala Baganza e Langhirano, tutti in provincia di Parma. Avendo ottenuto la certificazione europea di \"Indicazione Geografica Protetta\", questo salume \u00e8 tutelato da contraffazioni.\nComposizione e ricetta.\nIl salame Felino si produce per tradizione con pura carne di suino. L'impasto \u00e8 costituito da carne di maiale chiamata \"trito di banco\" (sottospalla dell'animale), all'incirca composta da un 70% di magro e un 30% di parti grasse scelte. La macinazione avviene con trafile medie, ottenendo un impasto a grana medio-grossa che viene addizionato con sale, pepe a grani interi. Solitamente vengono aggiunte piccole quantit\u00e0 di nitrato di potassio e talvolta anche ascorbati (antiossidanti e regolatori di acidit\u00e0) e zuccheri. Dopo la macinazione, vengono aggiunti anche aglio e pepe pestati e sciolti in vino bianco secco, quindi l'impasto viene insaccato in budello naturale suino di origine danese. Tradizionalmente, per la confezione del salame di Felino si utilizza il cosiddetto \"budello gentile\", ossia la parte intestinale del maiale che corrisponde al retto: si tratta di un budello d'aspetto liscio e dal grosso spessore, che consente di mantenere morbido l'impasto che contiene anche dopo stagionature lunghe. La stagionatura ideale per il salame di Felino \u00e8 di almeno 60 giorni, propiziata dal particolare microclima della localit\u00e0 parmense. Oggi la maggioranza di produttori di Salame Felino utilizza, per la stagionatura del prodotto, ambienti appositi a temperatura controllata.\nNella bassa parmense, nel piacentino, nel ferrarese, nel bresciano, nel mantovano ed in altre aree limitrofe si produce un salame molto simile al Felino, insaccato nel medesimo budello: il salame gentile.\nCaratteristiche organolettiche.\nSi presenta con una fetta di colore rosso intenso, con il bianco del grasso macinato. La compattezza della carne \u00e8 strettamente legata alla stagionatura ed alla qualit\u00e0 della carne utilizzata per produrre il salame. Il profumo \u00e8 intenso, molto caratteristico, mentre il sapore \u00e8 delicato.\nA tavola.\n\u00c8 uno degli antipasti pi\u00f9 tipici del parmense, specialmente se accoppiato col Prosciutto di Parma, che si produce nella stessa zona. Solitamente, si abbina con un vino Lambrusco (sia quelli reggiani e modenesi, sia quelli parmensi prodotti con la Indicazione Geografica Tipica Emilia).\nIl taglio.\nTradizionalmente viene tagliato in modo diagonale creando quindi delle fette ovali, di lunghezza circa doppia rispetto al diametro del salame. Per gustarlo al meglio \u00e8 molto importante lo spessore: tradizionalmente le fette devono essere spesse quanto un grano di pepe.\nRiconoscimenti.\nIl salame Felino \u00e8 stato inizialmente riconosciuto dal Ministero delle Politiche agricole e dalla regione Emilia-Romagna come prodotto agroalimentare tradizionale (PAT).\nNel 2013 il salame Felino ha ottenuto dall'Unione europea il riconoscimento di prodotto agroalimentare a indicazione geografica protetta (IGP). \nIl paese di Felino ha dedicato al salame un museo storico."}
{"id": "1101898", "revid": "767487", "url": "https://it.wikipedia.org/wiki?curid=1101898", "title": "La compagna di banco", "text": "La compagna di banco \u00e8 un film di genere commedia sexy all'italiana del 1977 e diretto da Mariano Laurenti con Lilli Carati, Gianfranco D'Angelo, Alvaro Vitali, Lino Banfi, Francesca Romana Coluzzi e Nikki Gentile.\nQuesto film \u00e8 il sequel di \"Classe mista\" girato nel 1976 sempre dallo stesso regista.\nTrama.\nSimona Girardi, giovane e bellissima figlia di un industriale, viene trasferita a Trani in una lussuosa villa e si iscrive all'ultimo anno del liceo.\nI ragazzi ovviamente fanno subito a gara per entrare nelle sue grazie, ma lei si interessa a Mario D'Olivo, suo compagno di banco. Le altre ragazze della classe, spinte dall'invidia, raccontano a Simona che Mario \u00e8 solito sedurre e poi abbandonare le ragazze, e le suggeriscono anche il modo di vendicarsi del ragazzo: farlo innamorare e poi lasciarlo all'improvviso. Ma le cose non andranno come avevano progettato le ragazze.\nProduzione.\nIl regista Mariano Laurenti si avvale per il cast di un gruppo abituale di attori, protagonisti della \"commedia sexy\".\nIl film \u00e8 girato interamente in Puglia, tra le citt\u00e0 di Trani e Bisceglie:"}
{"id": "1101904", "revid": "438678", "url": "https://it.wikipedia.org/wiki?curid=1101904", "title": "La poliziotta fa carriera", "text": "La poliziotta fa carriera \u00e8 un film italiano del 1976 diretto da Michele Massimo Tarantini.\nTrama.\nGianna si arruola nella polizia, ma si rivela un fiasco totale: pi\u00f9 che la bravura in lei figura la bellezza. Durante i primi casi a cui viene assegnata commette una serie di errori ma finir\u00e0 con ricevere una promozione."}
{"id": "1101907", "revid": "62748", "url": "https://it.wikipedia.org/wiki?curid=1101907", "title": "Chintila", "text": "Biografia.\nNel 636, alla morte di Sisenando, fu eletto re dalla nobilt\u00e0 e dai vescovi, secondo il canone n\u00b0 75 del IV Concilio di Toledo.\nCon la sua elezione continu\u00f2 il periodo di insicurezza e di instabilit\u00e0, incluse le ribellioni in Settimania e Gallaecia, che si era venuto a creare dopo la deposizione di Suintila. Situazione che port\u00f2, nei tre anni di regno di Chintila, i vescovi del regno ad assumere praticamente la direzione del governo, che li port\u00f2 a legiferare sempre a favore dei propri interessi. \nSi dedic\u00f2 ai concili; convoc\u00f2, nella capitale del regno, Toledo, il V Concilio di Toledo nel mese di giugno del 636 e nello stesso mese del 638 convoc\u00f2 il VI concilio di Toledo, in cui fu confermato ci\u00f2 che era stato stabilito nel V, che il re doveva appartenere alla nobilt\u00e0 e giammai avrebbe dovuto essere un chierico, un membro della classe servile o uno straniero. Furono anche stabilite le pene per le congiure contro la corona; si stabil\u00ec inoltre che le propriet\u00e0 acquisite, con giustizia e nella legalit\u00e0, da un re non potevano essere confiscate dal suo successore. Infine fu promulgata una legge che vietava a tutti coloro che non erano stati battezzati nel rito cattolico di risiedere entro i confini del regno (con la clausola che i futuri re dovevano giurare di mantenere questa clausola); ci\u00f2 port\u00f2 alla conversione forzata o all'esilio molti ebrei.\nChintila mor\u00ec il 20 dicembre 639 di morte naturale; gli succedette il figlio Tulga.\nDiscendenti.\nChintila ebbe una moglie di cui non si conoscono n\u00e9 gli ascendenti n\u00e9 il nome, da cui ebbe un figlio: "}
{"id": "1101908", "revid": "1728", "url": "https://it.wikipedia.org/wiki?curid=1101908", "title": "Lucio Settimio Geta", "text": ""}
{"id": "1101909", "revid": "438678", "url": "https://it.wikipedia.org/wiki?curid=1101909", "title": "La professoressa di scienze naturali", "text": "La professoressa di scienze naturali \u00e8 un film italiano del 1976 diretto da Michele Massimo Tarantini.\nTrama.\nIn seguito a un grave incidente occorso alla professoressa Mastrilli, una classe rimane senza insegnante di scienze naturali: come supplente arriva Stefania Marini, il cui fascino seminer\u00e0 scompiglio sia tra gli studenti che i loro genitori."}
{"id": "1101914", "revid": "118031", "url": "https://it.wikipedia.org/wiki?curid=1101914", "title": "Giochi Panellenici", "text": ""}
{"id": "1101916", "revid": "63945", "url": "https://it.wikipedia.org/wiki?curid=1101916", "title": "Giochi Pitici", "text": ""}
{"id": "1101917", "revid": "834", "url": "https://it.wikipedia.org/wiki?curid=1101917", "title": "H2o", "text": ""}
{"id": "1101919", "revid": "123295874", "url": "https://it.wikipedia.org/wiki?curid=1101919", "title": "Franco Arcalli", "text": "Il suo stile di montaggio \u00e8 caratterizzato da tagli secchi e sfasamenti temporali.\nBiografia.\nLe origini.\nNasce a Roma da una famiglia veneziana. Il cognome di suo padre era Orcalli, ma Franco viene registrato come Arcalli per un errore dell'ufficiale dell'anagrafe, che non verr\u00e0 mai corretto. A cinque anni si sposta a Venezia dopo la prematura scomparsa del padre, ucciso dai fascisti, e collabora con i partigiani. Si sposa giovanissimo e nel 1952 nasce il suo unico figlio, Massimo.\nGli esordi.\nEntra nel mondo del cinema nel 1954 come attore, interpretando una piccola parte in \"Senso\" di Luchino Visconti. Recita in altri due film, quindi intraprende la carriera di sceneggiatore e montatore grazie a Tinto Brass, con il quale collabora a un film di montaggio, \"\u00c7a ira, il fiume della rivolta\", che verr\u00e0 proiettato alla Biennale di Venezia solo nel 1962 come \"opera prima\" di Brass. Il secondo lavoro con Tinto Brass \u00e8 \"Chi lavora \u00e8 perduto (In capo al mondo)\", in cui oltre a collaborare alla sceneggiatura, Arcalli interpreta un ex-partigiano che porta il suo stesso nome (Kim).\nI lavori con Giulio Questi.\nDa questa fortunata esperienza viene notato dal produttore Moris Ergas, che lo invita a tornare a Roma e a lavorare stabilmente per la sua casa di produzione (la Zebra Film), per la quale Arcalli monta, tra gli altri, \"Le soldatesse\" di Valerio Zurlini, e l'episodio \"Il passo\" girato da Giulio Questi per il film \"Amori pericolosi\". Tra Kim e Giulio Questi nasce una profonda amicizia (verranno soprannominati da Enrico Ghezzi \"Jules e Kim\", riecheggiando \"Jules e Jim\" di Fran\u00e7ois Truffaut) che dar\u00e0 vita a un cinema particolare, abbastanza isolato dal contesto della produzione dell'epoca, poco riconosciuto dalla critica e poco sostenuto dalla distribuzione. Tutti i successivi film di Questi saranno montati e sceneggiati da Arcalli: \"Se sei vivo spara\", \"La morte ha fatto l'uovo\" e \"Arcana\".\nIl successo.\nDopo il fallimento finanziario di Ergas, Kim lavora all'Italnoleggio Cinematografico, dove monta un secondo film per Zurlini (\"Seduto alla sua destra\") e alcune commedie all'italiana.\n\u00c8 con il passaggio alla Euro International Film di Marina Cicogna che Arcalli si afferma come montatore \"creativo\", anzich\u00e9 come semplice tecnico. Significativi sono i suoi interventi su \"Metti, una sera a cena\": nato come lavoro teatrale, rischiava di diventare noioso se montato in maniera lineare. Nelle mani di Arcalli il film acquisisce elementi di interesse proprio grazie alla successione delle sequenze, spesso giocate in rapporto alla musica o in rapporto ai contrasti tra un'inquadratura e l'altra.\nPur lavorando alle dipendenze della Euro International Film, Arcalli riesce ad avere potere di scelta sui film da montare: si lega pertanto ad autori come il padovano Salvatore Samperi e a figure prestigiose come Michelangelo Antonioni, Giuseppe Patroni Griffi, Eriprando Visconti. Curiosamente, non \u00e8 lui a scegliere di lavorare per Bernardo Bertolucci, ma \u00e8 quasi un'imposizione della casa di produzione, nella persona di Giovanni Bertolucci, cugino del regista. Il lavoro fatto per \"Il conformista\" sar\u00e0 una vera e propria riscrittura del film alla moviola, in cui Kim \"spezza\" i lunghi piani-sequenza creati da Bertolucci e ne frammenta la struttura narrativa. Dagli inevitabili scontri dialettici sorti tra i due, nasce un grande sodalizio professionale che continua con i successivi \"Ultimo tango a Parigi\" e \"Novecento\", ai quali Arcalli collabora anche come sceneggiatore, cos\u00ec come \"La luna\", uscito postumo e pertanto solo sceneggiato, ma montato da Gabriella Cristiani, giovane montatrice da lui stesso tenuta a battesimo.\nLa sua collaborazione anche con Michelangelo Antonioni, in \"Zabriskie Point\" e \"\" fa di Franco Arcalli il montatore pi\u00f9 ricercato dai produttori italiani di un certo cinema \"d'autore\" di quegli anni. Notevole in questo senso \u00e8 il suo apporto a \"Il portiere di notte\" di Liliana Cavani, film intessuto di richiami, flashback e sfasature temporali, ai quali il linguaggio di Arcalli impone un suo inimitabile ritmo.\nGli ultimi lavori.\nL'insorgere di una grave malattia non gli impedisce di continuare a lavorare, talora in maniera febbrile, per portare a termine i progetti nei quali \u00e8 coinvolto. In \"Il deserto dei Tartari\" dovr\u00e0 farsi affiancare da Raimondo Crociani, ma continua intanto a lavorare alla sceneggiatura di \"C'era una volta in America\", capolavoro di Sergio Leone, e de \"La luna\", nei cui titoli di testa Bertolucci inserir\u00e0 una significativa dedica.\nIl decesso avviene forse nel momento del suo massimo splendore, lasciando molti progetti non realizzati, il pi\u00f9 famoso dei quali \u00e8 il montaggio di \"Apocalypse Now\", che nelle sue mani sarebbe probabilmente diventato un film completamente diverso.\nFranco Arcalli mor\u00ec di cancro, a Roma il 24 febbraio 1978, a soli 48 anni."}
{"id": "1101937", "revid": "729019", "url": "https://it.wikipedia.org/wiki?curid=1101937", "title": "Accesso sequenziale", "text": "In informatica accesso sequenziale significa che un insieme di elementi (ad es. dati in un vettore di memoria o file in un disco rigido o su un nastro magnetico) \u00e8 acceduto in una sequenza ordinata predeterminata. L'accesso sequenziale \u00e8 talvolta l'unico modo di accedere ai dati, ad esempio quando essi sono memorizzati su un nastro magnetico. Pu\u00f2 anche essere un metodo di accesso scelto, ad esempio se vogliamo semplicemente processare una sequenza di dati in ordine.\nNelle strutture dati, una struttura viene detta ad accesso sequenziale se i valori contenuti possono essere visitati solo in un ordine particolare. Classico l'esempio della lista concatenata (linked list)."}
{"id": "1101940", "revid": "1573940", "url": "https://it.wikipedia.org/wiki?curid=1101940", "title": "Palazzo Lanfredini", "text": "Palazzo Lanfredini si trova sul Lungarno Guicciardini 9 a Firenze.\nStoria.\nI terreni dove sorse il palazzo appartenevano gi\u00e0 all'antica famiglia dei Lanfredini quando Lanfredino Landredini, gi\u00e0 gonfaloniere di giustizia nel 1501, fu tra gli organizzatori della trionfale accoglienza a papa Leone X (il fiorentino Giovanni de' Medici) del 1515, che in riconoscenza gli concesse di fregiarsi del titolo di cavaliere.\nIl Vasari descrisse nelle \"Vite\" la commissione a Baccio d'Agnolo di un nuovo palazzo, edificato su uno preesistente edificio signorile della stessa famiglia documentato almeno dal 1435. Anche il committente ebbe un ruolo determinante nella progettazione.\nStilisticamente il palazzo riprende altri edifici costruiti dallo stesso architetto, con lo scalone monumentale, la loggia sostenuta da colonnine doriche al piano nobile, che si affaccia cortile centrale, ispirato probabilmente alle architetture romane che l'architetto aveva visto in un suo viaggio tra il 1510 e il 1511. Nel 1512 venne anche decisa la lastricazione del tratto del Lungarno davanti al palazzo.\nAlla morte di Lanfredino la propriet\u00e0 pass\u00f2 ai suoi tre figli Orsino, Giovanni e Bartolommeo, che si divisero lo stabile in pi\u00f9 porzioni. La famiglia possedette il palazzo fino all'estinzione nel 1741, con la morte del cardinale Jacopo Lanfredini. Allora la propriet\u00e0 pass\u00f2 alla sorella del cardinale, Ottavia, che era sposata a un Corboli e conflu\u00ec cos\u00ec nei beni dell'altra famiglia per pi\u00f9 di un secolo.\nPassato alla famiglia Bernini, fu trasformato in albergo, poi in una compropriet\u00e0, alla quale partecip\u00f2 anche Harold Acton, il quale infine lasci\u00f2 il palazzo al British Institute of Florence. Le ultime ristrutturazioni risalgono al 1904 e al 1938.\nDescrizione.\nIl palazzo attuale presenta tre piani canonici e un carattere al contempo fastoso, ma sobrio. La facciata \u00e8 diversa dallo stile tipico dell'epoca, perch\u00e9 non presenta i tipici elementi architettonici dell'architettura civile fiorentina. Due file di finestre con architrave sporgente si allineano ai piani superiori, ma la particolarit\u00e0 \u00e8 rappresentata dalla decorazione a graffito, che riproduce un bugnato al pian terreno, mentre al piano superiore hanno figure grottesche e stemmi. Vasari attribuisce queste opere a Andrea di Cosimo Feltrini. Lo storico ricorda anche un affresco di Pontormo nell'androne, che doveva consistere in due figure reggistemma, non dissimili da quelle dell'arcone esterno della Santissima Annunziata: saggi hanno ritrovato il solo stemma centrale. \nL'iscrizione sul fregio esterno omaggia papa Leone X, benefattore dei Lanfredini. Il pian terreno venne rifatto nel 1904 ed una veduta di Bernardo Bellotto del Settecento mostra come anticamente al posto delle vetrine accanto al portale vi fossero quattro finestre rettangolari.\nAll'interno appartengono alla fase cinquecentesca il lavabo nell'androne d'ingresso, le decorazioni dei capitelli delle colonne e dei peducci delle volte, riferibili a Baccio d'Agnolo. In una sala al piano terra si trova l'affresco del \"Tempo che tappa le ali della Fama\" del Volterrano (1672-73).\nSul retro del palazzo, in via Santo Spirito, si trova ancora l'antica Torre dei Lanfredini, originaria abitazione della stessa famiglia."}
{"id": "1101955", "revid": "149485", "url": "https://it.wikipedia.org/wiki?curid=1101955", "title": "Giochi asiatici", "text": "I Giochi asiatici sono un evento sportivo quadriennale che prevede la competizione tra i migliori atleti del continente asiatico. La manifestazione \u00e8 organizzata dal Consiglio Olimpico d'Asia (OCA), sotto la supervisione del Comitato Olimpico Internazionale (CIO). I giochi sono il secondo pi\u00f9 grande evento multisportivo dopo i Giochi olimpici.\nDei giochi asiatici esiste anche una versione invernale, organizzata a partire dal 1986 sulla falsariga dei Giochi olimpici invernali. La prima edizione fu disputata a Sapporo, Giappone. Dal 2010 i Giochi asiatici sono seguiti dai Giochi para-asiatici per gli atleti con disabilit\u00e0.\nNazioni partecipanti.\nLe nazioni che fanno parte del Consiglio Olimpico d'Asia e che conseguentemente prendono parte ai Giochi asiatici sono attualmente 45. Israele ha partecipato ai giochi dal 1954 a 1974 ma si \u00e8 fermato a causa di problemi di sicurezza dopo il Massacro di Monaco di Baviera nel 1972 ai XX Giochi olimpici. Taiwan partecipa ai giochi sotto il nome di Taipei Cinese e con una bandiera olimpica speciale, questo a causa di ragioni legate allo status politico dell'isola.\nStoria.\nI Giochi asiatici hanno radici in un piccolo evento sportivo chiamato il \"Campionato dell'Estremo Oriente\" () che coinvolgeva l'Impero del Giappone, le isole Filippine e la Repubblica Cinese, e che venne creata per mostrare unit\u00e0 e cooperazione fra le tre nazioni. La prima edizione ebbe luogo in Manila nel 1913. Alla manifestazione si unirono in seguito altre nazioni, ma venne sospesa nel 1938 quando il Giappone invase la Cina e conquist\u00f2 le Filippine, portando all'espansione della Seconda guerra mondiale nel Pacifico. I primi Giochi asiatici veri e propri si sono svolti a Nuova Delhi, India nel 1951.\nNell'edizione del 1970 la Thailandia subentr\u00f2 nell'organizzazione dei giochi alla Corea del Sud che ricevette infatti minacce alla sicurezza da parte della Corea del Nord.\nI giochi del 1978 erano invece stati assegnati al Pakistan che per\u00f2 dovette cedere l'onore alla Thailandia (nuovamente) a causa dei conflitti contro l'India e il Bangladesh."}
{"id": "1101956", "revid": "76963", "url": "https://it.wikipedia.org/wiki?curid=1101956", "title": "Vanessa Branch", "text": "Biografia.\nNel 2001 interpreta il ruolo di Naomi Wyman adulta nell'undicesimo episodio ' (\"Shattered\") della della serie televisiva ', quarta serie \"live action\" del franchise \"Star Trek\".\nNel 2010 presta la voce a Beatrice nella versione originale del videogioco \"Dante's Inferno\"."}
{"id": "1101959", "revid": "547034", "url": "https://it.wikipedia.org/wiki?curid=1101959", "title": "Galero", "text": "Con il termine galero si intende, nella chiesa cattolica, un grande cappello prelatizio, da non confondere con il saturno. Esistono due versioni del galero: una versione indossabile, munita di un cordone che funge da soggolo e di un determinato numero di nappe che scendono lateralmente, utilizzata da vescovi, arcivescovi, patriarchi e cardinali; ed una versione non indossabile, esclusivamente cardinalizia, costituita da un cappello a tesa larghissima munito, come accessorio indipendente e staccato, di una fioccatura di nappe.\nStoria.\nInizialmente il galero era indossato solo dai legati a latere. L'uso del galero venne poi esteso ai cardinali dal papa Innocenzo IV nel 1245 durante il Concilio di Lione I. L'uso venne successivamente esteso anche ai cardinali provenienti da ordini religiosi dal papa Gregorio XIV nel 1591. Col passare del tempo il galero divenne di proporzioni ampie, in particolar modo la falda, mentre la calotta divent\u00f2 sempre meno profonda.\nEsso contraddistingue i prelati in base al loro grado (ad esempio vescovo, arcivescovo\u2026) e mansione (ad esempio abate, cardinale camerlengo\u2026). Il cardinale Jean Cholet us\u00f2 il proprio galero per incoronare Carlo di Valois a Gerona, nel 1285, nominandolo re di Aragona, e il risultante \"roi du chapeau\" (\"re del cappello\") divenne il soprannome di Carlo.\nIl galero \u00e8 stato reso facoltativo dopo la riforma liturgica di papa Paolo VI e oggi i cardinali che lo desiderano lo acquistano privatamente.\nGalero cardinalizio.\nFino a Giovanni XXIII, i cardinali ricevevano il galero dalle mani del pontefice il giorno della loro nomina pubblica. Il concistoro per la nomina dei cardinali, prima del Concilio Vaticano II, si componeva infatti di tre parti: il \"concistoro segreto\", nel quale il papa annunciava ai membri del collegio cardinalizio l'elenco dei nuovi eletti, il \"concistoro pubblico\", nel quale i nuovi cardinali ricevevano dal papa la berretta, e l\"'imposizione del galero\", che poteva avvenire anche qualche tempo dopo il concistoro.\nDurante l\"'imposizione del galero\", il papa nominava il cardinale appoggiandogli sulla testa il galero rosso, recitando la frase in latino: \"Ad laudem omnipotentis Dei et Sanctae Sedis ornamentum, accipe galerum rubrum, insigne singularis dignitatis cardinalatus, per quod designatur quod usque ad mortem et sanguinis effusionem inclusive pro exaltatione sanctae fidei, pace et quiete populi christiani, augmento et statu Sacrosanctae Romanae Ecclesiae, te intrepidum exhibere debeas, in nomine Patris et Filii et Spiritus Sancti\" (\"A lode di Dio onnipotente e ad ornamento della Santa Sede, ricevi il galero rosso, insigne segno distintivo del cardinalato, per il quale devi essere intrepido e per il quale sei designato anche alla morte per effusione del sangue per l'esaltazione della Santa Fede, per la pace e la quiete del popolo cristiano e per la diffusione e la stabilit\u00e0 della Santa Romana Chiesa. Nel nome del Padre, del Figlio e dello Spirito Santo, amen\").\nOggi, durante il concistoro, sulla testa dei nuovi cardinali vengono posti solo lo zucchetto e la berretta. Alcuni cardinali, tuttavia, acquistano privatamente un galero, in modo da mantenere l'antica tradizione di possederne uno.\nIl galero cardinalizio \u00e8 di forma rotonda, piatta, con calotta bassa, a falda larghissima bordata con nastro di seta, tutto di colore rosso, di lana nella parte superiore e di seta nella parte inferiore e nell'interno. Funge da soggolo un cordone doppio di seta, anch'esso rosso, che scende dai lati del galero, i cui due capi terminano uniti, nella parte bassa, con un grosso fiocco frangiato.\nIl galero ha, come accessorio staccato, la cosiddetta \"fioccatura\", di seta rossa, composta da ghiande, cannelli e quindici fiocchi sovrapposti, in numero crescente da uno a cinque per ciascuna parte e terminanti in lunghe frange. Il galero si usa con la cappa magna e si pone sulla testa coperta dal cappuccio. Quanto alla fioccatura, essa non si usa mai quando il galero cardinalizio \u00e8 poggiato sulla testa.\nIl galero e la fioccatura, poi, venivano appesi al soffitto della cattedrale di cui il cardinale era titolare. Alla morte del cardinale il galero veniva posto, senza fioccatura, ai piedi del corpo del defunto nella camera ardente. Successivamente, durante il funerale, il galero e la fioccatura erano posti ai piedi della bara. Il galero e la fioccatura venivano poi appesi sopra la tomba del cardinale, e, tradizionalmente, rimanevano l\u00ec fino a quando non erano ridotti in polvere, a simboleggiare la caducit\u00e0 della gloria terrena.\nAraldica.\nOggi il galero \u00e8 poco usato come copricapo, ma viene comunque utilizzato negli stemmi araldici dei prelati: sia negli stemmi antichi che in quelli moderni, il galero permette di stabilire il grado di chi lo indossa. Le societ\u00e0 araldiche si sono occupate infatti di stabilire minuziosamente la regolamentazione dei galeri, descrizione che si riscontra anche nell'Enciclopedia di Diderot e D'Alambert.\nIl galero pu\u00f2 essere di vari colori: rosso con 30 nappe (15 per lato) per i cardinali, verde con 30 nappe (15 per lato) per primati e patriarchi, verde con 20 nappe (10 per lato) per gli arcivescovi, verde con 12 nappe (6 per lato) per i vescovi e gli abati mitrati, paonazzo per alcuni prelati, nero con 6 nappe (3 per lato) per i canonici, nero con due nappe (una per parte) per abati, sacerdoti e altri titoli. Vi sono composizioni di colore e numero variabile delle nappe per i \"prelati di fiocchetto\" (colore paonazzo e 10 fiocchi per lato), per i protonotari apostolici (nero con sei fiocchi per lato), per i canonici ordinari (nero e tre fiocchi per lato), e cos\u00ec via fino ai sacerdoti (nero con un solo fiocco per lato)."}
{"id": "1101962", "revid": "8491962", "url": "https://it.wikipedia.org/wiki?curid=1101962", "title": "Dune di sabbia", "text": ""}
{"id": "1101965", "revid": "46931", "url": "https://it.wikipedia.org/wiki?curid=1101965", "title": "Karah\u00e1uy\u00e1na", "text": ""}
{"id": "1101966", "revid": "92723", "url": "https://it.wikipedia.org/wiki?curid=1101966", "title": "Six Flags", "text": "Six Flags, Inc. (in italiano: \"Sei Bandiere\") \u00e8 la pi\u00f9 grande catena di parchi divertimento del mondo per numero di strutture possedute e la quarta al mondo per numero di clienti. Attualmente la compagnia possiede 25 propriet\u00e0 in tutto il Nord America (USA, Canada e Messico) tra cui parchi a tema, meccanici e acquatici. Nel 2008 \"Six Flags\" ha ospitato nei propri parchi 25 milioni di visitatori. L'azienda fu fondata in Texas ma attualmente il quartier generale \u00e8 ubicato a Manhattan nella citt\u00e0 di New York, esiste inoltre un secondo ufficio direttivo a Grand Prairie nel Texas.\nL'attuale compagnia non corrisponde all'originale ma \u00e8 in realt\u00e0 il risultato della acquisizione della \"Six Flags\" originale ad opera della \"Premier Parks\" nel 2000.\nStoria.\nPrimi anni.\nIl nome \"Six Flags\" si riferisce alle sei bandiere delle sei entit\u00e0 nazionali che hanno governato il Texas nel corso della storia: Spagna, Francia, Messico, gli Stati Confederati d'America, la Repubblica del Texas e infine gli Stati Uniti d'America.\nLa catena Six Flags nacque nel 1954 con la creazione del parco \"Six Flags Over Texas\" per mano di Angus G. Wynne ad Arlington, nel Texas. Inizialmente il fondatore voleva creare un villaggio sul tema dei nativi americani ma il 1\u00ba agosto 1961 al momento dell'inaugurazione del parco il progetto originale era stato trasformato in un parco tematico in sei aree (una per ogni nazione che aveva in passato controllato il Texas), in quella giornata arrivarono oltre 8.000 persone. Il biglietto d'ingresso costava 2,75\u00a0$ per gli adulti e 2,25\u00a0$ dollari per i bambini, il parcheggio a pagamento costava 0,50\u00a0$.\nCrescita e acquisizioni.\nIl parco di Arlington (Texas) fu venduto da Wynne nel 1966 a una sussidiaria della Pennsylvania Railroad, che in quel periodo cercava di diversificare i propri investimenti. Grazie al nuovo afflusso di capitali del grande gruppo acquirente fu aperto il secondo parco \"Six Flags Over Georgia\" ad Austell nel 1967. Nel 1968 la PR si fuse con la New York Central Railroad per formare la Penn Central) e l'ulteriore afflusso di capitali port\u00f2 alla fondazione del \"Six Flags Over Mid-America\" nel 1971 (in seguito ribattezzato Six Flags Saint Louis). Questi tre parchi sono tuttora gli unici fondati dalla compagnia e non acquistati da altri operatori.\nLa compagnia ha continuato negli anni seguenti una politica di acquisizione di strutture indipendenti. Il primo acquisto fu il parco Astroworld nel 1975 (sempre in Texas), poi dopo due anni il Great Adventure nel New Jersey e nel 1979 il Magic Mountain in California. Nel 1982 la Penn Central vendette la Six Flags alla Bally, questo diede un'ulteriore spinta alla politica di espansione e port\u00f2 all'acquisto del Great America nel 1984 dalla famosa catena di alberghi Marriott. Il Great America inoltre deteneva dei diritti sui \"Looney Tunes\" pertanto quest'ultimo acquisto forn\u00ec indirettamente alla Six Flags i diritti per usare i personaggi della Warner Bros. nei propri parchi.\nNel 1987 la Bally vendette tramite leveraged buyout la Six Flags alla Wesray Capital Corporation, da questa pass\u00f2 nelle mani della Time Warner attraverso dei complicati passaggi che videro tra i proprietari momentanei anche il Blackstone Group e la Wertheim Schroder &amp; Company. La Time Warner completer\u00e0 la totale acquisizione nel 1993 cambiando il nome dell'azienda da \"Six Flags Corp.\" a \"Six Flags Theme Parks, Inc.\"\nNel 1996 Six Flags compr\u00f2 il Fiesta Texas a San Antonio, nel Texas.\nAcquisizione della Six Flags dalla Premier Parks.\nSix Flags Theme Parks, Inc. fu interamente acquistata il 1\u00ba aprile 1998 dalla Premier Parks per 1,86 miliardi di dollari. La Premier inizi\u00f2 ad applicare il marchio Six Flags anche ai propri parchi di piccole dimensioni, tra cui il Darien Lake, Elitch Gardens, Kentucky Kingdom, America, discovery kingdom, Kentucky Kingdom ohio(poi divenuto six flags world of adventure), New England, Mexico e infine The Great Escape.\nNel 2000 la Premier Parks ha assunto il nome di \"Six Flags Theme Parks, Inc.\" e continu\u00f2 la politica di rinominare i marchi sfruttando la fama del marchio Six Flags. Per via di questa politica il numero delle strutture crebbe vistosamente portando la compagnia ad un periodo di espansione ininterrotta.\nNel 2001 la Six Flags compr\u00f2 il SeaWorld di Ohio dalla Busch Entertainment Corporation, fondendolo con l'adiacente \"Six Flags Ohio\" e rinominando il complesso \"Six Flags Worlds of Adventure\". L'operazione fu motivata dal desiderio di spezzare il dominio del vicino \"Cedar Point\" della rivale \"Cedar Fair\", sempre nello stesso anno l'azienda compr\u00f2 anche il parco in Canada chiamato La ronde.\nDifficolt\u00e0 finanziarie.\nLa compagnia oper\u00f2 in perdita ogni anno a partire dal 1998, totalizzando oltre 2 miliardi di debiti, che gli analisti addebitarono all'espansione troppo rapida ed esagerata e alla pessima gestione del management. Nel 2004 la Six Flags inizi\u00f2 a chiudere e a vendere alcune propriet\u00e0 per tentare di alleviare il pesante debito della societ\u00e0. Il 10 marzo fu raggiunto l'accordo per la vendita di tutti i parchi europei alla Star Parks Group, con l'eccezione del \"Movie World Park\" di Madrid che fu venduto alla Time Warner e ribattezzato \"Parque Warner Madrid\". In aprile fu venduto il \"Worlds of Adventure\" alla grande rivale Cedar Fair.\nTra il 2005 e il 2006 molti altri parchi furono venduti ad operatori concorrenti, racimolando centinaia di milioni di dollari per risanare il debito.\nCaratteristiche.\nLa catena \u00e8 proprietaria di alcuni dei pi\u00f9 famosi parchi divertimento statunitensi e si pone direttamente in contrapposizione con il modello Disneyland: le strutture della compagnia \"Six Flags\" infatti, seppur di dimensioni enormi, si caratterizzano per la spettacolarit\u00e0 tecnica, adrenalinica e meccanica delle attrazioni presenti ma raramente per le tematizzazioni e per le scenografie delle stesse. In definitiva si pu\u00f2 affermare che i parchi \"Six Flags\" sono essenzialmente meccanici e adrenalinici e pertanto si rivolgono prevalentemente ad un pubblico giovanile ed adolescenziale. Per questo motivo, sua diretta rivale \u00e8 la societ\u00e0 Cedar Fair, proprietaria di altri parchi tra cui il celebre Cedar Point. Recentemente per\u00f2, la \"Six Flags\" ha operato e continua tuttora nell'ottica di estendere la propria offerta anche verso un pubblico pi\u00f9 familiare. A fine anni novanta la societ\u00e0 prese in gestione anche alcune strutture europee (olandesi, francesi e belghe), successivamente cedute in seguito alla crisi dei parchi divertimento statunitensi dovuta ai fatti dell'11 settembre 2001.\nNell'anno 2011 la societ\u00e0 ha celebrato il cinquantesimo anno di attivit\u00e0. Il primo parco della catena venne inaugurato nel 1961 nello stato del Texas. Il nome stesso della compagnia si riferisce al numero delle nazioni e confederazioni che governarono in passato il Texas.\nAttualmente la catena possiede la montagna russa pi\u00f9 alta del mondo: \"Kingda Ka\", (altezza 139 metri, velocit\u00e0 206\u00a0km/h) nel parco Six Flags Great Adventure."}
{"id": "1101976", "revid": "1573940", "url": "https://it.wikipedia.org/wiki?curid=1101976", "title": "Salaria fluviatilis", "text": "Salaria fluviatilis (), comunemente conosciuta come cagnetta, \u00e8 un pesce d'acqua dolce appartenente alla famiglia dei Blenniidae.\nDistribuzione e habitat.\n\u00c8 una specie diffusa nelle acque dolci dei laghi, fiumi e torrenti tributari del mar Mediterraneo; \u00e8 presente in Europa meridionale, Anatolia, Cipro, medio Oriente e nella parte occidentale dell'Africa settentrionale. In Italia la sua presenza \u00e8 accertata nel versante tirrenico, in Italia settentrionale (compreso il lago di Garda dove \u00e8 abbondante) e nelle isole maggiori.\n\u00c8 bentonico come tutti i Blenniidae. Predilige acque limpide, a corrente pi\u00f9 o meno vivace ma pu\u00f2 vivere anche in laghi e lagune debolmente salmastre. Popola di preferenza ambienti a corrente moderata e fondi rocciosi. Non disdegna per\u00f2 anche fondi di fango. La caratteristica essenziale dell'ambiente \u00e8 che vi siano nascondigli come anfratti rocciosi, pietre o fondali molli in cui pu\u00f2 scavare una tana.\nDescrizione.\nHa un corpo allungato e privo di squame come tutti i Blenniidae (alla cui descrizione si rimanda), in particolare \u00e8 molto simile alla specie marina \"Salaria pavo\" (bavosa pavone), con cui talvolta convive nelle lagune salmastre e presso le foci. Si pu\u00f2 per\u00f2 facilmente distinguere da \"S. pavo\" per l'assenza dell'ocello nero bordato di azzurro nella parte posteriore della testa che in \"S. fluviatilis\" \u00e8 sostituito da alcune linee di piccoli punti scuri che partono dall'occhio e si dirigono obliquamente indietro e verso il basso sulla guancia e per la presenza di una banda pi\u00f9 chiara che parte sempre dall'occhio ma si dirige verso l'alto e indietro, obliquamente, fino alla parte posteriore della testa. Queste fasce chiare si uniscono sulla testa formando una V che si pu\u00f2 vedere bene osservando il pesce dall'alto. Il colore di fondo \u00e8 verdastro o brunastro con macchie scure sul dorso che talvolta prendono l'aspetto di strisce verticali estese nella parte alta dei fianchi e sul dorso. Il ventre \u00e8 giallastro. La pinna anale ha un bordo bianco, spesso contornato da punti scuri. Il maschio adulto ha una cresta carnosa sul capo, piuttosto vistosa.\nLe dimensioni non superano i 15\u00a0cm, normalmente non pi\u00f9 di 8\u00a0cm. In certi ambienti, come il lago di Garda, la dimensione media degli individui pu\u00f2 essere di soli 5\u00a0cm.\nBiologia.\nQuesta specie \u00e8 molto timida, si nasconde nella tana al minimo disturbo ed \u00e8 difficile da individuare passando quindi spesso inosservata. Gli adulti sono solitari e territoriali. Vive fino a 5 anni ma la maggior parte delle femmine muore dopo la prima stagione riproduttiva (quindi all'et\u00e0 di 1 anno).\nAlimentazione.\nEsclusivamente carnivoro si ciba di invertebrati bentonici, soprattutto insetti.\nRiproduzione.\nAvviene da maggio a luglio nel lago di Garda. Nelle varie parti dell'areale la riproduzione pu\u00f2 avvenire tra aprile e agosto, quando la temperatura dell'acqua sale sopra i 18\u00a0\u00b0C. Si riproduce la prima volta a 1 anno di et\u00e0. La femmina depone le uova sotto una pietra, il maschio dopo la fecondazione fa la guardia al nido e pulisce e ossigena le uova. Le uova vengono deposte diverse volte durante la stagione, pu\u00f2 produrne fino a 1200 (di solito non pi\u00f9 di 300). In un nido possono essere deposte le uova da pi\u00f9 di una femmina e dunque pu\u00f2 ospitare uova a diverso stadio di maturazione. Le uova si schiudono in circa una settimana. Gli avannotti sono pelagici e vengono trasportati a valle dalla corrente per fermarsi in pozze tranquille dove si accrescono. A 15\u00a0mm di lunghezza assumono lo stile di vita bentonico dell'adulto.\nPesca.\nSi cattura solo occasionalmente e non ha nessun valore commerciale. In passato veniva utilizzata come esca.\nAcquariofilia.\nSi alleva abbastanza facilmente in acquario.\nConservazione.\nLa specie non \u00e8 globalmente minacciata ma le popolazioni locali, specie quelle fluviali, sono talvolta in regressione. Inoltre le popolazioni sono molto frammentate. Risente dell'eutrofizzazione e dell'inquinamento delle acque dei laghi, dell'introduzione di predatori alloctoni e delle modificazioni degli alvei fluviali, compreso l'eccessivo prelievo idrico durante il periodo riproduttivo. La presenza di uno stadio larvale planctonico costituisce un fattore che limita la gamma degli ambienti idonei ad ospitare la specie.\nEvoluzione.\nQuesta specie \u00e8 molto affine a \"S. pavo\" e si crede che si siano differenziate da un antenato comune molto eurialino in tempi relativamente recenti. La differenziazione degli habitat delle due specie \u00e8 evidente e si incontrano solo di rado in ambienti di transizione tra acque dolci e marine.\nSpecie affini.\nSalaria economidisi \u00e8 una specie molto affine, endemica del lago Trichonis, in Grecia occidentale. Si distingue da \"S. fluviatilis\" per la presenza di alcune file di punti neri grandi sulle guance e per altri caratteri. Si tratta di una specie seriamente minacciata di estinzione, catalogata come in pericolo critico dalla Lista Rossa dell'IUCN."}
{"id": "1101978", "revid": "121348617", "url": "https://it.wikipedia.org/wiki?curid=1101978", "title": "James Clavell", "text": "Biografia.\nNato in Australia, James Clavell era figlio del comandante Richard Clavell, un ufficiale della British Royal Navy di stanza nel Paese.\nNel 1940, quando fin\u00ec gli studi superiori presso la Grammar School di Portsmouth e in seguito allo scoppio della seconda guerra mondiale, si arruol\u00f2 nell'esercito inglese in qualit\u00e0 di artigliere e fu inviato in Malaysia a combattere i giapponesi.\nFerito dal fuoco nemico di una mitragliatrice, fu catturato e mandato in un campo giapponese per prigionieri di guerra sull'isola di Giava. Successivamente venne trasferito nella prigione di Changi a Singapore. La prigionia dur\u00f2 tre anni e segn\u00f2 profondamente la vita di Clavell. Questa esperienza fu l'ispirazione per il suo romanzo \"Il re\", che \u00e8 ambientato nello stesso lager. Sembra che Clavell venne liberato da un prigioniero di guerra statunitense che organizz\u00f2 la fuga di un intero battaglione.\nAl termine della guerra, nel 1946, Clavell aveva raggiunto il grado di capitano e sembrava avviato verso una brillante carriera militare, ma un incidente in moto mise fine alle sue aspirazioni. Si iscrisse quindi all'universit\u00e0 di Birmingham, dove conobbe l'attrice April Stride, che spos\u00f2 nel 1949.\nAvvicinatosi per passione e per via della moglie alla cinematografia, si trasfer\u00ec nel 1953 negli Stati Uniti, per cercare collaborazioni in veste di sceneggiatore. Debutt\u00f2 alla scrittura nel 1958 con \"L'esperimento del dottor K.\", e alla regia nel 1959 con \"Cinque vie per l'inferno\". Alla sua opera si deve la nascita de \"La grande fuga\" (1963) e di \"Sh\u014dgun - Il signore della guerra\" (1980).\nNel 1963 ottenne la cittadinanza degli Stati Uniti. Successivamente, nel 1972 ebbe una figlia da Caroline Barrett, l'assistente di Marlon Brando. La bambina fu adottata da Brando con il nome di Petra Brando-Corval.\nMor\u00ec in Svizzera nel 1994, quando era gi\u00e0 gravemente malato di cancro, un mese prima del suo settantatreesimo compleanno."}
{"id": "1101979", "revid": "599013", "url": "https://it.wikipedia.org/wiki?curid=1101979", "title": "Wmc", "text": ""}
{"id": "1101980", "revid": "119998050", "url": "https://it.wikipedia.org/wiki?curid=1101980", "title": "Regioni del Togo", "text": "Le regioni del Togo sono la suddivisione territoriale di primo livello del Paese e sono parti a 5. Ciascuna di esse si articola ulteriormente in prefetture."}
{"id": "1101990", "revid": "110157", "url": "https://it.wikipedia.org/wiki?curid=1101990", "title": "Tomorrow's Blues", "text": "Tomorrow's Blues \u00e8 un album musicale della band rock/blues inglese Colosseum pubblicato nel 2003 dalla Temple Music, dalla EMI e dalla Sandy Lane Music.\nIl disco.\nL'album abbina sonorit\u00e0 jazz, blues e rock, tipiche della band ma con rivisitazioni e influenze moderne. Il disco non presenta molti accenni allo stile musicale del gruppo degli anni sessanta e settanta, pi\u00f9 sciolto e leggero, ma denota l'evoluzione della ritmica e dei generi tipici dei Colosseum.\nRegistrato nella primavera del 2003 nei Temple Music Studio, Sutton, Surrey, Regno Unito. Prodotto da Jon Hiseman, Clem Clempson e Dave Greenslade.\nMusicisti.\nLa Band\nCollaborazioni (tracce 2 e 7)"}
{"id": "1101995", "revid": "121581208", "url": "https://it.wikipedia.org/wiki?curid=1101995", "title": "Chris Carmack", "text": "Biografia.\nCarmack \u00e8 cresciuto a Derwood, nel Maryland. Ha un fratello e una sorella. Da ragazzo ha partecipato a molti sport quali baseball, basketball, football e wrestling. Alla \"Magruder High School\", tuttavia, la sua attenzione \u00e8 stata catturata dal teatro ed ha cominciato a lavorarci con passione per tre anni.\nCarriera come modello.\nDopo essersi diplomato, Carmack ha frequentato la \"New York University\" per conseguire la laurea in arte presso la Tisch School. Dopo essere stato scoperto da modelling scout, lasci\u00f2 l'Universit\u00e0 ed inizi\u00f2 a lavorare come modello.\nCarriera come attore.\nDopo aver vissuto per due anni a New York City, Carmack decise di trasferirsi a Los Angeles per lavorare come attore. \u00c8 conosciuto per aver interpretato Luke Ward nella prima stagione di \"The O.C.\". \nNel 2005, Carmack recit\u00f2 nel film \"Summertime - Sole, cuore... amore\" con Amanda Bynes e Jonathan Bennett.\nNel 2018 entra a far parte del cast di \"Grey's Anatomy\" interpretando il chirurgo ortopedico Atticus Lincoln\".\"\nDoppiatori italiani.\nCome doppiatore, \u00e8 sostituito da:"}
{"id": "1101997", "revid": "15756", "url": "https://it.wikipedia.org/wiki?curid=1101997", "title": "Mashhad", "text": "Mashhad (), scritto anche Ma\u0161had o Me\u0161had, \u00e8 una citt\u00e0 dell'Iran di circa 3,3 milioni di abitanti, capitale del Razavi Khorasan e capoluogo dell'omonimo shahrest\u0101n\nIl nome della citt\u00e0 \u00e8 in realt\u00e0 Mashhad \u02bfAl\u012b, \"Il santuario di \u02bfAl\u012b\", poich\u00e9 la parola persiana \"mashhad\" (\ufee3\ufeb8\ufeec\ufeaa) significa \"luogo di sepoltura di uno \"shah\u012bd\"\" (martire), quindi un \"santuario\". \nCi\u00f2 \u00e8 dovuto al fatto che la citt\u00e0 ospita il venerato luogo di sepoltura dell'ottavo \"Im\u0101m\" dello Sciismo duodecimano, \u02bfAl\u012b al-Ri\u1e0d\u0101 (che in persiano \u00e8 letto Re\u017c\u0101).\nGeografia fisica.\n\u00c8 situata a circa 75 km pi\u00f9 a sud del confine tra l'Iran e il Turkmenistan.\nStoria.\nOggi Mashhad - dotatasi col tempo di una cinta muraria - \u00e8 il capoluogo della provincia del Razavi Khorasan e conta circa 2.500.000 abitanti. La citt\u00e0 sorge a 25 chilometri circa dal pi\u00f9 antico e noto centro urbano di \u1e6c\u016bs, patria di numerosi illustri personaggi della storia islamica.\nL'anziano \"Im\u0101m\" \u02bfAl\u012b al-Ri\u1e0d\u0101 b. M\u016bs\u0101 al-K\u0101\u1e93im viaggiava al seguito del suo consuocero, il califfo abbaside al-Ma\u02bem\u016bn (che l'aveva designato suo successore), quando improvvisamente decedette nell'818 per cause che ai pi\u00f9 apparvero naturali e a qualche sciita sembrarono per contro indotte dal califfo stesso, forse pentitosi della sua generosa designazione. Il califfo lo fece allora seppellire sul posto che, per pura coincidenza, non era distante dal luogo in cui era gi\u00e0 morto nell'809 suo padre, il grande califfo H\u0101r\u016bn al-Rash\u012bd, mentre viaggiava assieme al figlio per contrastare in armi e ridurre all'obbedienza un suo suddito ribelle.\nParticolarit\u00e0 del santuario \u00e8 di ospitare quindi i due personaggi ed \u00e8 frequente che il pio visitatore lanci maledizioni al califfo abbaside prima di recarsi a venerare il sacello dell\"'Imam\".\nIl luogo si chiamava allora San\u0101b\u0101dh, ma anche N\u016bq\u0101n (nome sopravvissuto fin quando nel X secolo non s'afferm\u00f2 l'uso di indicare il sito col toponimo attuale di Mashhad \u02bfAl\u012b, per il quale si usava dire anche Mashhad al-Ri\u1e0d\u0101 o, in persiano, Meshhad-i Re\u017c\u0101 o Meshhad-i Moqaddas (Il Sacro Santuario), come pure Meshhad-i \u1e6c\u016bs."}
{"id": "1102000", "revid": "486946", "url": "https://it.wikipedia.org/wiki?curid=1102000", "title": "Salame felino", "text": ""}
{"id": "1102001", "revid": "339392", "url": "https://it.wikipedia.org/wiki?curid=1102001", "title": "Kariri", "text": ""}
{"id": "1102003", "revid": "599013", "url": "https://it.wikipedia.org/wiki?curid=1102003", "title": "Cavagnari", "text": ""}
{"id": "1102005", "revid": "1123217", "url": "https://it.wikipedia.org/wiki?curid=1102005", "title": "Henry Bessemer", "text": " Originario di Charlton, vicino alla citt\u00e0 di Hitchin nell'Hertfordshire. Il suo nome \u00e8 legato al celebre processo Bessemer che permise verso la met\u00e0 del XIX secolo la produzione su vasta scala dell'acciaio.\nIl processo Bessemer.\nL'invenzione di questo processo per la produzione dell'acciaio, deriva dall'esperienza che Henry Bessemer acquis\u00ec nella fusione del vetro e di altri materiali. In quell'epoca il processo di produzione dell'acciaio era suddiviso in due fasi: nella prima i minerali di ferro venivano fusi con l'ausilio di carbone coke ottenendo cos\u00ec della ghisa che nella fase successiva veniva fusa assieme all'allora raro ferro o ferro dolce praticamente privo di carbonio, la cui produzione avveniva pressoch\u00e9 unicamente in Svezia. L'idea che venne a Bessemer nel 1856 fu di eliminare il carbonio dalla ghisa scaldandola ad alta temperatura in presenza dell'ossigeno dell'aria: in questo modo il carbonio in eccesso della ghisa brucia e nel forno rimane l'acciaio. La notizia di questa scoperta ebbe grande rilievo nella stampa dell'epoca tanto che il Times ne scrisse in prima pagina nel numero del 14 agosto dello stesso anno."}
{"id": "1102006", "revid": "767487", "url": "https://it.wikipedia.org/wiki?curid=1102006", "title": "Arcana (film)", "text": "Arcana \u00e8 un film del 1972, diretto da Giulio Questi.\n\u00c8 considerato il film \"maledetto\" della coppia Questi/Arcalli. Fu girato con pochissimi mezzi ed \u00e8 stato distribuito a stento in Italia, e per niente all'estero, perch\u00e9 il produttore fall\u00ec mentre stavano stampando le copie. La Cineteca Nazionale Italiana ne possiede una copia integrale ristampata.\nTrama.\nIn un quartiere popolare di Milano vive la signora Tarantino, vedova, con suo figlio; per mantenersi lei si dedica a pratiche di spiritismo, ricevendo alcuni clienti.\nConvinto che sua madre conosca gli autentici segreti della magia e non soltanto dei trucchi, il figlio la costringe a rivelarglieli e poi se ne serve. \nUna ragazza prossima al matrimonio, Marisa, diventa sua vittima: il giovane la fa cadere in uno stato di isteria e poi la violenta; inoltre il ragazzo dissemina il panico nel quartiere provocando incidenti di ogni tipo. \nMarisa rivela alla signora Tarantino di essere incinta, e lei si dichiara disposta a farla abortire, ma durante l'operazione la ragazza muore ed il figlio scappa.\nCensura.\nIl film si \u00e8 visto poco anche in televisione, peraltro tagliato di 25 minuti. Le scene tagliate riguardano il rapporto incestuoso tra Lucia Bos\u00e8 e il figlio, e gli incontri sessuali tra Maurizio Degli Esposti e Tina Aumont."}
{"id": "1102007", "revid": "729019", "url": "https://it.wikipedia.org/wiki?curid=1102007", "title": "Idiocromatismo", "text": "Un minerale \u00e8 detto idiocromatico quando presenta sempre il medesimo colore, al contrario dei composti allocromatici.\nQuesto avviene quando la colorazione dipende direttamente dalla struttura della molecola e non da eventuali impurezze coloranti presenti e finemente disperse nella massa, n\u00e9 da difetti strutturali del reticolo cristallino n\u00e9, infine, da ioni estranei presenti nel reticolo cristallino."}
{"id": "1102009", "revid": "1788047", "url": "https://it.wikipedia.org/wiki?curid=1102009", "title": "Tulga", "text": "Origine.\nFiglio del re dei visigoti, Chintila e della regina di cui non si conoscono n\u00e9 gli ascendenti n\u00e9 il nome. \nBiografia.\nNel 639, alla morte del padre, fu eletto re dalla nobilt\u00e0 e dai vescovi, secondo il canone n\u00b0 75 del IV Concilio di Toledo.\nTulga fu un re debole di carattere, che nei primi mesi di regno dovette affrontare la ribellione dei Vasconi.\nNel corso del 641, Chindasvindo, un nobile di circa 79 anni, capeggi\u00f2 una ribellione, appoggiata solo da una parte della nobilt\u00e0, ma non dal clero.\nChindasvindo doveva essere un comandante dell'esercito che combatteva contro i Vasconi fu dichiarato re dalle sue truppe e dai nobili della zona, forse a Pamplona, ma molto pi\u00f9 probabilmente a Pampliega, localit\u00e0 vicino a Burgos.\nSecondo una prima versione, Chindasvindo marci\u00f2 su Toledo, fece prigioniero Tulga, lo fece tonsurare (non poteva pi\u00f9 essere re, in quanto chierico) e lo rinchiuse in un monastero, dove l'anno seguente mor\u00ec. \nLa seconda versione, di sant'Ildefonso di Toledo (?-667), forse pi\u00f9 credibile, fu che, senza l'appoggio del clero, la ribellione fall\u00ec e Chindasvindo rimase un ribelle, con poco seguito, che controllava solo una parte del regno e che la provvidenziale morte, per malattia, di Tulga, nel 642, gli facilit\u00f2 l'elezione a re dei Visigoti.\nDiscendenti.\nPare che abbia preso moglie e abbia avuto discendenza di cui non si conosce la sorte."}
{"id": "1102014", "revid": "1305772", "url": "https://it.wikipedia.org/wiki?curid=1102014", "title": "Rock N' Roll Racing", "text": "Rock N' Roll Racing \u00e8 un videogioco di guida sviluppato dalla Sylicon &amp; Synapse (ora conosciuta come Blizzard Entertainment) e pubblicato dalla Interplay per il Sega Mega Drive e SNES nel 1993. La colonna sonora del gioco \u00e8 composta da versioni strumentali di molte canzoni rock e metal, da cui il titolo del gioco. Nel 2003 \u00e8 stata pubblicata una versione del gioco per Gameboy Advance.\n\"Rock N' Roll Racing\" fu inizialmente sviluppato sotto il nome di \"RPMII\", come seguito del gioco SNES \"RPM Racing\". Alla fine del progetto Interplay ottenne le licenze per le musiche e cambi\u00f2 il titolo del gioco.\nModalit\u00e0 di gioco.\nIl gioco consiste in una corsa tra quattro corridori, due di questi possono essere controllati da giocatori umani e il resto dal computer. Il punto di vista delle corse \u00e8 isometrico. Nonostante si tratti di una simulazione di guida, c'\u00e8 una grande enfasi nell'attaccare il veicolo del proprio nemico, anche perch\u00e9 le macchine colpite riappaiono dopo alcuni secondi \"riparate\". I giocatori sono ricompensati con un \"attacco bonus\" ogni volta che colpiscono vittoriosamente un concorrente usando le proprie armi. I circuiti sono disseminati di mine e due tipi di \"power-ups\" che proveddono a riparare la vettura del giocatore o far guadagnare soldi extra. Altri oggetti che si possono trovare gareggiando sono: chiazze di petrolio, lava, cumuli di neve, tutti dipendono da quale pianeta ospita la gara. I giocatori sono aggiornati riguardo alla corsa dal commentatore \"Loudmouth Larry\" (Larry \"Supermouth\" Huffman), il quale, con toni entusiastici, commenta alcuni episodi negli opportuni momenti della gara. Dopo ogni corsa il giocatore pu\u00f2 spendere il denaro guadagnato in potenziamenti per il suo veicolo (motori, gomme, attacchi e scudi) o aumentare la capacit\u00e0 di armi frontali (missili, raggi energetici), armi posteriori (mine) e \"turbo boost\". Nonostante la loro capacit\u00e0 limitata, ciascun giocatore avr\u00e0 la propria arma e le cariche del \"turbo boost\" ricaricati all'inizio di ogni giro di tutte le gare. Per avanzare nelle varie divisioni, il giocatore, dovr\u00e0 guadagnare dei punti che sono forniti al termine delle gare di ciascuna divisione.\nPersonaggi selezionabili.\nCi sono sei personaggi selezionabili, ognuno di essi ha un punto di potenziamento per due delle quattro abilit\u00e0 dei veicoli: accelerazione, velocit\u00e0 massima, tenuta di strada e capacit\u00e0 di salto. Olaf da \"The Lost Vikings\", un altro gioco di Blizzard Entertainment che era in sviluppo proprio in quegli anni, \u00e8 un personaggio nascosto e pu\u00f2 essere sbloccato con un codice, esso, a differenza degli altri personaggi, ha tre punti abilit\u00e0. Molti pianeti e personaggi prendono il nome dalla musica Hard rock. Snake Sanders \u00e8 basato sul cantante David Coverdale della band inglese Whitesnake, Jake Badlands su Jake E. Lee, chitarrista della band Badlands e Cyberhawk \u00e8 un riferimento alla copertina dell'album Screaming for Vengeance dei Judas Priest\nPremi.\n\"Rock N' Roll Racing\" fu premiato come miglior gioco di guida del 1993 dalla rivista statunitense Electronic Gaming Monthly."}
{"id": "1102021", "revid": "73560", "url": "https://it.wikipedia.org/wiki?curid=1102021", "title": "Schermata", "text": ""}
{"id": "1102062", "revid": "287204", "url": "https://it.wikipedia.org/wiki?curid=1102062", "title": "Carlotta Giovannini", "text": "Carriera Juniores.\nCarlotta Giovannini inizia a muovere i primi passi nella ginnastica alla societ\u00e0 Biancoverde di Imola, allenata da Giacomo Zuffa.\nPartecipa ai campionati di categoria a Lavagna nella categoria allieve 2\u00ba grado dove arriva con 31.725 punti in ottava posizione.\nEntra nel giro della nazionale italiana nell'anno 2005/2006 mostrando una predisposizione al volteggio.\nDopo la vittoria della compagna di squadra Francesca Benolli, campionessa europea al volteggio nel 2005, Carlotta inizia a studiare un secondo salto competitivo.\n2006: Europei e mondiali.\nCarlotta, insieme alla squadra italiana, ha vinto il campionato europeo 2006 a Volos in Grecia.\nIn questa occasione partecipa alla finale al volteggio prendendo il testimone della Benolli che, a causa di un serio infortunio, non partecipa ai campionati continentali. Qui per\u00f2 non esegue degli ottimi esercizi, infatti si piazza al 5\u00ba posto.\nCarlotta partecipa con la squadra nazionale ai mondiali ad Aarhus dove, per poche decimi, non riesce a centrare n\u00e9 la finale a squadre n\u00e9 quella al volteggio.\nCampionati Europei di Amsterdam 2007.\nAi campionati europei individuali Carlotta partecipa alla finale al volteggio. Esegue due salti quasi perfetti che le valgono la medaglia d'oro con un totale di 14.812 di media.\nPoco prima degli europei, l'imolese vince anche la coppa del mondo a Parigi, sempre al volteggio.\nNon ha potuto prendere parte ai mondiali di Stoccarda dello stesso anno a causa di un infortunio.\n2008: Europei di Clermont-Ferrand ed Olimpiadi.\nCarlotta partecipa agli europei 2008 insieme alla squadra, che si piazza 4\u00ba nel concorso.\nRiesce inoltre a qualificarsi nella finale al volteggio insieme alla compagna Francesca Benolli. Con 2 ottimi salti l'imolese vince un argento importante dietro alla tedesca Oksana \u010cusovitina e davanti a Francesca, medaglia di bronzo. La vittoria della tedesca suscita non poche polemiche a causa di una pesante caduta nel 2\u00ba salto valutata troppo leggermente dai giudici, che forse vogliono premiarla per la lunghissima carriera (record per una ginnasta competere ancora all'et\u00e0 di 33 anni con un figlio).\nOlimpiadi di Pechino.\nCarlotta partecipa anche alle Olimpiadi di Pechino. Con la squadra raggiunge la 10\u00aa posizione, a un passo dalla finale.\nDopo i successi del 2006-2007 Carlotta raggiunge l'apice della sua carriera, arrivando laddove nessuna italiana era mai arrivata: una finale di specialit\u00e0 ai Giochi olimpici: partecipa alla finale al volteggio.\nUltimi anni della carriera.\nNel 2013 gareggia in serie A2 con la societ\u00e0 Biancoverde Imola.\nIl 6 aprile annuncia l'abbandono della carriera sportiva per intraprendere quella di allenatrice, sempre nella stessa societ\u00e0."}
{"id": "1102067", "revid": "124123", "url": "https://it.wikipedia.org/wiki?curid=1102067", "title": "Sakanoue no Tamuramaro", "text": "Figlio di Sakanoue no Karitamaro, fu il secondo sh\u014dgun della storia, in quanto ricevette il titolo di Seii Taish\u014dgun dall'Imperatore Kammu nel 797 quando questi lo mise a capo di una spedizione contro gli emishi , una popolazione che abitava la parte settentrionale dell'isola di Honsh\u016b; sono state trovate tracce archeologiche di una migrazione degli emishi verso l'isola di Hokkaid\u014d tra il VII e l'VIII secolo, ma molti rimasero nella regione di T\u014dhoku accettando la sottomissione all'imperatore, ed in particolare la trib\u00f9 fushu ricevette alcuni feudi che i suoi esponenti amministrarono come vassalli dell'imperatore.\nDopo la morte di Kammu, sotto gli imperatori Heizei e Saga, Tamuramaro divenne \"dainagon\" (gran consigliere) e \"hy\u014dbuky\u014d\" (ministro della guerra). \nA Tamuramaro \u00e8 attribuita la costruzione del Kiyomizu-dera, uno dei templi pi\u00f9 famosi di Ky\u014dto. Si crede inoltre che le feste e le processioni che hanno luogo nella prefettura di Aomori durante il Tanabata si siano originate come celebrazioni per la vittoria di Tamuramaro su quelle terre; queste celebrazioni sono chiamate \"Nebuta\" ad Aomori e a Hirosaki, e fino alla met\u00e0 degli anni novanta il premio al miglior carro della processione era chiamato \"premio Tamuramaro\". Tuttavia, non c'\u00e8 alcuna prova storica che egli si sia mai spinto pi\u00f9 a Nord della prefettura di Iwate.\nLa tomba di Tamuramaro si trova a Sh\u014dgun-zuka, ad Est di Ky\u014dto."}
{"id": "1102078", "revid": "2108987", "url": "https://it.wikipedia.org/wiki?curid=1102078", "title": "Reattore nucleare autofertilizzante", "text": "Un reattore autofertilizzante \u00e8 un reattore a fissione progettato per lavorare con una conversione media di fissili in rapporto maggiore di uno con la quantit\u00e0 fissionata, cio\u00e8 progettato per produrne pi\u00f9 di quanti ne consumi durante la vita di una carica. I rapporti di conversione tipici dei reattori autofertilizzanti sono circa 1,2 mentre quelli dei reattori di 1\u00aa, 2\u00aa e 3\u00aa generazione sono di circa 0,6 per gli LWR ed arrivano a circa 0,8 nei CANDU.\nQuesto non vuol dire neanche in teoria che la carica totale (fertile e fissile) di un reattore autofertilizzante possa durare illimitatamente, poich\u00e9 col tempo cala inesorabilmente la quantit\u00e0 di fertile, e con essa il numero di atomi fertilizzati per unit\u00e0 di tempo: se non si effettuasse ricarica prima o poi questo numero verrebbe superato da quello degli atomi fissionati per unit\u00e0 di tempo, cio\u00e8 la conversione scenderebbe sotto l'unit\u00e0 e a questo punto il reattore avrebbe vita limitata. Invece finch\u00e9 in un reattore autofertilizzante si ricarica il fertile, questo riesce ad avere una produzione continua netta di fissile, a differenza dei reattori non-autofertilizzanti.\nNonostante la ricerca e la prototipazione si sia principalmente orientata verso reattori autofertilizzanti a neutroni veloci (o FBR, \"Fast Breeder Reactor\"), l'autofertilizzazione pu\u00f2 essere ottenuta anche in reattori a neutroni termici (o TBR, \"Thermal Breeder Reactor\"): deve tuttavia essere utilizzato un \"combustibile\" differente, a base di torio anzich\u00e9 di uranio. In generale, l'uso di neutroni \"lenti\" dovrebbe comportare diversi vantaggi, fra cui una molto minore sollecitazione dei materiali che compongono il reattore (problema viceversa critico per i reattori veloci). Sono tuttavia pochi, finora, i reattori autofertilizzanti termici, e tutti presenti in India: il reattore KAMINI, il reattore sperimentale da 40 MWt all'Indira Gandhi Centre inaugurato nel 1985, mentre il PFBR (veloce) in costruzione dal 2004 sar\u00e0 dotato di un mantello in torio.\nCiclo uranio-plutonio (FBR).\nIl termine veloce \u00e8 in genere associato ai reattori autofertilizzanti che utilizzano ciclo uranio-plutonio, che sono detti anche FBR, \"Fast Breeder Reactor. \"Questo indica che i neutroni emessi dalle fissioni non vengono rallentati (\"moderati\") ma interagiscono con i nuclei di fissile con un'energia prossima a quella che possedevano al momento della loro origine nella fissione: la loro energia cinetica \u00e8 di alcune centinaia di keV, mentre nei reattori tradizionali (a neutroni \"termici\", moderati) l'energia cinetica media dei neutroni \u00e8 inferiore all'elettronvolt (eV). Il valore pi\u00f9 probabile dell'energia cinetica posseduta in un reattore termico, che lavora sui 300\u00a0\u00b0C, \u00e8 di circa 0,05 eV.\nTale valore \u00e8 possibile calcolarlo a partire dalla definizione stessa di neutrone termico: \u00e8 detto tale un neutrone che dispone, approssimativamente, della stessa energia cinetica media delle particelle che lo circondano, siano essi atomi o molecole.\nPertanto, immaginando i neutroni come un gas monoatomico, la loro energia cinetica media in tale condizione pu\u00f2 essere espressa dalla formula\nformula_1 dove k \u00e8 la costante di Boltzmann e T la temperatura assoluta.\nBisogna chiarire che in linea di principio un reattore autofertilizzante non \u00e8 necessariamente veloce (e viceversa), anche se in letteratura spesso si confondono le due categorie per ragioni storiche, cos\u00ec come spesso si confondono queste due con la classe dei reattori (raffreddati) al sodio: in realt\u00e0 tra i reattori veloci (FBR) si possono citare per esempio anche i reattori (raffreddati) al piombo, e tra i reattori autofertilizzanti, questi ultimi e i reattori (TBR) a ciclo torio-uranio. Viceversa si pu\u00f2 dire che un FBR fertilizza sempre il combustibile, poich\u00e9 vi \u00e8 sempre presente del fertile (uranio 238) che interagisce con una parte dei neutroni (i restanti vengono assorbiti dagli altri elementi nel reattore tra cui il fissile o riescono a sfuggire) e tra i neutroni che interagiscono, una parte riesce sempre a fertilizzarlo, mentre un'altra produce altre reazioni. Non \u00e8 per\u00f2 detto che questa piccola frazione di neutroni che riesce a fertilizzare l'uranio 238 sia maggiore di quella che interagisce con e riesce a fissionare il fissile (uranio 235 e plutonio 239 prodotto dalla fertilizzazione).\nStruttura.\nComplessivamente, la densit\u00e0 di potenza di un nocciolo di un reattore veloce \u00e8 maggiore di quella in un reattore termico; per questo il refrigerante deve avere un'alta capacit\u00e0 di asportare calore. Storicamente ci si \u00e8 rivolti verso l'impiego di metalli fusi, che vengono mantenuti allo stato fuso sia dal calore prodotto nel nocciolo che da appositi riscaldatori elettrici in fase di fermata dell'impianto e fatto circolare e convogliato agli scambiatori di calore tramite pompe. Il pi\u00f9 comunemente usato finora in occidente \u00e8 il sodio, in Unione Sovietica venne anche sperimentato il piombo.\nRiguardo al combustibile invece bisogna considerare che l'impiego del combusibile in forma di biossido caratteristico di tutti i reattori del passato necessita di un arricchimento elevato, ad esempio 20% di solo uranio-235 ( tipico dei BN-350, BN-600), equivalente di solo plutonio (pi\u00f9 economico) sempre nella matrice di uranio-238, o infine un misto dei due, il MOx (BOR-60, BN-800). L'impiego di combustibile in nitruro invece come nel reattore BREST non richiede alto arricchimento.\nMantello.\nIl nocciolo aveva in passato una periferia in materiale fertile (come uranio naturale o uranio impoverito) detta \"mantello\" (in inglese \"blanket\") che circondava la parte cilindrica centrale detta \"seme\" (\"seed\") con gli elementi di fissile in scatole a prisma esagonale. Per inciso entrambe le zone generano potenza, ma solo il seme mantiene la popolazione neutronica che in parte nella fuga dal seme fertilizza il mantello.\nMentre nel seme il plutonio-239 fissile fissiona o trasmuta in plutonio-240 (assorbitore non fissile che invalida il 239) e la concentrazione dei prodotti di fissione aumenta, nel mantello entrambi i fenomeni non avvengono. Questa configurazione favorisce l'impiego di plutonio nel seme poich\u00e9 la sua fissione produce pi\u00f9 neutroni aumentando il flusso neutronico e quindi anche la frazione utilizzabile per la fertilizzazione. Il mantello si divide geometricamente in due regioni:\nTogliendo il mantello radiale e sostituendolo con le scorie dei reattori tradizionali, i reattori possono assumere la configurazione di \"bruciatori\" (in inglese \"burners\") di scorie e del plutonio, ricavando da esse altra energia e trasmutandole in elementi leggeri. Naturalmente in questo caso non sono pi\u00f9 autofertilizzanti. Ad esempio per raggiungere la configurazione \"bruciatore\" necessaria allo smaltimento del plutonio bellico sovietico altamente arricchito nel reattore BN-600 dal 2012 il mantello \u00e8 stato interamente rimpiazzato con riflettore in acciaio inossidabile.\nVantaggi dei reattori autofertilizzanti.\nIl vantaggio principale di un reattore autofertilizzante \u00e8 l'economia di combustibile: se un CANDU, uno dei reattori termici pi\u00f9 efficienti, ricava energia (volgarmente \"brucia\") da appena l'1% del \"combustibile\", i reattori veloci sono invece teoricamente in grado di elevare il tasso di sfruttamento del \"combustibile\" a valori che ragionevolmente si attestano al 50-60%.\nEsperimenti sui reattori di Dounreay e EBR-2 mostrarono che il combustibile metallico e il sodio refrigerante rendevano il reattore meno sensibile agli incidenti di refrigerazione rispetto ai reattori ad acqua di allora. I pi\u00f9 recenti prototipi francesi e inglesi hanno confermato questo aspetto. In caso di LOCA (Loss Of Coolant Accident) i reattori semplicemente si spengono.\nUn altro vantaggio consiste nel fatto che il \"combustibile\" esausto scaricato da un reattore di questo genere ha una radiotossicit\u00e0 che impiega \"solo\" decine di migliaia di anni a scendere al livello dell'uranio naturale di partenza, contro tempi dell'ordine del milione di anni dei reattori termici di 1\u00aa, 2\u00aa e 3\u00aa generazione.\nSvantaggi e rischi potenziali.\nCi sono per\u00f2 altre considerazioni da fare. Prima di tutto, la velocit\u00e0 di produzione di nuovo fissile \u00e8 molto bassa: il tempo di raddoppio, cio\u00e8 il tempo in cui il reattore produce il doppio del materiale fissile che aveva nella sua carica iniziale, \u00e8 di 15-20 anni; inoltre, come gi\u00e0 detto, gli elementi di combustibile devono essere sostituiti spesso per mantenere alta la percentuale di plutonio nel seme e abbassarla nel mantello. Questo implica un viavai costante di elementi di combustibile da e per gli impianti di processamento. Questo pone problemi di sicurezza sia in termini di possibili incidenti sia di rischi di furto di materiale da parte di terroristi o altri malintenzionati.\nUn secondo problema riguarda il plutonio prodotto. Il plutonio ottenuto riprocessando il combustibile dei normali reattori termici \u00e8 costituito da un 25% di 240Pu. Tale isotopo \u00e8 molto instabile in quanto tende a dare fissioni spontanee, ovvero pur non essendo bersagliato da neutroni di qualsivoglia natura \u00e8 in grado di fissionare. Ci\u00f2 comporta gravi rischi nella stabilit\u00e0 del combustibile. Tale situazione \u00e8 favorevole da un punto di vista della non proliferazione di armi nucleari: infatti un alto tenore di Pu-240 rende improponibile la costruzione di simili armi, che risulterebbero instabili e poco efficienti.\nTuttavia, anche in un reattore la situazione \u00e8 delicata: va ricordato che affinch\u00e9 il sistema risulti critico ovvero stabile, il numero delle fissioni deve essere tenuto sotto osservazione; ci\u00f2 \u00e8 reso possibile dal monitoraggio del flusso neutronico responsabile delle fissioni. Ci\u00f2 si fa variando l'inserzione di barre di controllo. Qualora, per\u00f2 vi sia una porzione consistente di Pu-240 ci si trova nella situazione di non poter controllare tali fissioni, data l'instabilit\u00e0 di tali nuclei.\nPertanto in entrambi i casi occorre procedere ad una difficile separazione di tale isotopo dal resto del plutonio. Tali processi non si possono basare su propriet\u00e0 chimiche, in quanto queste dipendono dal solo numero atomico e non dal numero di massa. Rimangono quindi metodologie che sfruttano la differenza di peso tra i due nuclei, gli stessi principi cio\u00e8 che si usano per l'arricchimento dell'uranio nel suo isotopo U-235.\nInoltre va ricordato che un reattore breeder necessita del riprocessamento del combustibile, sia del seme che del mantello. Il seme infatti deve essere \"ripulito\" dei prodotti di fissione e \"arricchito\" di nuovo fissile (U-235 e Pu-239), mentre il mantello deve essere privato del Pu formatosi da destinare al seme e rimpiazzato da materiale fertile (U-238). Da ci\u00f2 si evince che la costruzione di un reattore breeder non pu\u00f2 fare a meno di opportuni impianti di riprocessamento.\nIl terzo svantaggio \u00e8 rappresentato dal sodio liquido spesso usato come refrigerante nelle pi\u00f9 sperimentate tipologie di reattori: infatti il sodio \u00e8 chimicamente molto reattivo e corrosivo e reagisce in modo esplosivo sia con l'ossigeno dell'aria sia con l'acqua, rendendo facilmente critico un eventuale incidente o una perdita del circuito primario del sodio. L'acqua \u00e8 infatti usata nel circuito che contiene il generatore di vapore. Un incidente di perdita di sodio si \u00e8 verificato nel reattore sperimentale di Monju in Giappone, avviato nel 1994, incidentato nel 1995, di cui era previsto il riavvio nel 2008 ma riavviato nel 2010.\nUn quarto svantaggio riguarda proprio la presenza di neutroni a spettro veloce: i materiali che costituiscono il reattore nonch\u00e9 lo stesso liquido refrigerante (soprattutto se metallico come il sodio) subiscono da parte dei neutroni un pesante bombardamento che li rende molto radioattivi, modificandone altres\u00ec le propriet\u00e0 fisico-chimiche. A tal proposito possono essere citate problematiche di indebolimento dei materiali, migrazione di materia con conseguente assottigliamento/ispessimento dei componenti del reattore (soprattutto involucro e tubazioni) e vari fenomeni corrosivi che in generale mettono a dura prova tutta la componentistica. Problematico \u00e8 infine lo smantellamento del reattore per via della massiccia \"radioattivazione\" dei suoi componenti. Nei reattori a neutroni termici tali fenomeni sono pi\u00f9 ridotti per cui dovrebbe essere preferibile ottenere la autofertilizzazione con neutroni termici, cosa possibile -per ragioni fisiche- solo usando torio anzich\u00e9 uranio-plutonio.\nPer questi motivi ed altre difficolt\u00e0 tecniche sorte nella gestione, gli esperimenti e le installazioni di nuovi reattori veloci si sono praticamente fermate durante gli anni '80, quando divenne chiaro che le scorte mondiali di uranio non erano affatto scarse come inizialmente si pensava, senza contare il costoso problema del carico iniziale di combustibile del seme necessario per questi reattori. La tecnologia dei reattori veloci \u00e8 per\u00f2 migliorata in questi anni, e si sta registrando un nuovo interesse grazie a progetti innovativi che superano alcuni inconvenienti fra quelli presentati. Una delle prospettive pi\u00f9 interessanti \u00e8 quella di usare piombo al posto del sodio: il piombo trasporta calore quasi altrettanto bene del sodio ma non reagisce n\u00e9 all'acqua n\u00e9 all'aria, \u00e8 un ottimo schermo biologico ed offre inoltre una serie di vantaggi in caso di incidente al reattore, anche se presenta problemi di alto punto di fusione, elevata densit\u00e0 e soprattutto potere corrosivo verso l'acciaio inossidabile e alcuni altri materiali strutturali molto grave, maggiore del sodio, soprattutto verso l'acciaio austenitico principalmente per via dell'alta solubilit\u00e0 che ha verso il nichel, e secondariamente verso il cromo.\nAttualmente (2006), i reattori a sodio commerciali sono poco diffusi e presenti in USA, Russia, Francia, India, Giappone. In Germania, un reattore costruito nel 1973 non \u00e8 mai stato messo in servizio a causa delle proteste. In Francia, il prototipo industriale \"Superph\u00e9nix\", messo in esercizio nel 1985, \u00e8 stato chiuso nel 1997 a causa di svariati problemi tecnici ed incidenti, dei costi elevati e della pressione dell'opinione pubblica. Il pi\u00f9 vecchio reattore sperimentale \"Ph\u00e9nix\" (1974) - di cui il Superph\u00e9nix era l'evoluzione destinata alla produzione elettrica commerciale - \u00e8 ancora usato per attivit\u00e0 di ricerca, ma ne \u00e8 prevista la chiusura nel 2009.\nPer quanto riguarda l'Italia fu progettato un rettore veloce refrigerato a sodio, destinato a provare sperimentalmente gli elementi combustibile del \"SuperPh\u00e9nix\" (PEC - Prova Elementi Combustibile), tale reattore, localizzato presso il centro ENEA del Brasimone, non \u00e8 mai stato completato. L'ENEL e l'ENEA erano fra i partner coinvolti nel progetto Superph\u00e9nix.\nCiclo torio-uranio (TBR).\nLa tipologia di reattore autofertilizzante termico prevede come fertile il torio-232 che, assorbendo un neutrone \"termico\", si trasmuta in torio-233 (instabile), il quale decade in uranio-233: quest'ultimo rappresenta il fissile ovvero solo quest'ultimo alimenta effettivamente la reazione a catena. Notare che l'uranio 233 non \u00e8 presente in natura, avendo una emivita di 159200 anni.. Il torio \u00e8 un combustibile nucleare molto abbondante in natura, pi\u00f9 dell'uranio, anche se deve essere introdotto nell'elemento di combustibile un fissile iniziale per mantenere la catena prima della formazione dell'uranio 233. Un reattore autofertilizzante al torio avrebbe il vantaggio di non generare plutonio ma di essere comunque in grado di \"bruciarlo\", se inserito nel reattore; inoltre non richiede nuove tecnologie, potendo essere costruito e gestito con le conoscenze e gli impianti gi\u00e0 esistenti.\nUn aspetto molto interessante dell'uso del torio \u00e8 dato dal fatto che pu\u00f2 essere impiegato anche in reattori nucleari termici tradizionali come gli LWR o gli HWR, con ovvie conseguenze sulla possibilit\u00e0 di una rapida adozione di tale \"combustibile\" anche in reattori di 2\u00aa o 3\u00aa generazione. Ad esempio, i promotori della filiera CANDU, sostengono la possibilit\u00e0 di usare il torio nei loro reattori senza apportare sostanziali modifiche ai reattori.\nIl \"combustibile\" esausto scaricato da un reattore autofertilizzante al torio ha una radiotossicit\u00e0 estremamente pi\u00f9 bassa (di svariati ordini di grandezza) rispetto a qualunque reattore all'uranio-plutonio: dopo meno di un secolo \u00e8 infatti inferiore a quella dell'uranio naturale ed addirittura, nei reattori al torio termici, \u00e8 subito inferiore.\nSi noti che il \"combustibile\" esausto di un reattore all'uranio di 3\u00aa generazione, per ridurre la propria radiotossicit\u00e0 a livelli inferiori a quelli dell'uranio naturale di partenza, impiega tempi dell'ordine del milione di anni, mentre il combustibile di un reattore autofertilizzante all'uranio-plutonio decine di migliaia di anni. Si veda in proposito il grafico soprastante."}
{"id": "1102083", "revid": "254059", "url": "https://it.wikipedia.org/wiki?curid=1102083", "title": "Sergio Viotto", "text": "Biografia.\nIl 25 marzo del 1953 Sergio Viotto e Gigi Panei salirono per primi, in condizioni invernali, il Monte Bianco per la \"Cresta dell'Innominata\".\nViotto partecip\u00f2 poi l'anno successivo alla spedizione italiana guidata da Ardito Desio che nel 1954 port\u00f2 Lino Lacedelli e Achille Compagnoni sulla cima del K2.\nGuida alpina del Club Alpino Italiano, mor\u00ec il 31 maggio 1964 in seguito ad una caduta alla palestra di roccia di Entrelevie."}
{"id": "1102084", "revid": "33689", "url": "https://it.wikipedia.org/wiki?curid=1102084", "title": "Lucio Fabio Cilone", "text": " \nBiografia.\nOriginario dell'Hispania Baetica, Cilone fu comandante della Legio XVI \"Flavia Firma\" (180-184), proconsole della Gallia Narbonensis nel 185, prefetto nel 187-189, legato in Galazia tra il 189 e il 192.\nFu console \"suffectus\" nel 193. In questo ruolo, provvide alla tumulazione del corpo di Commodo nel Mausoleo di Adriano, per ordine di Pertinace. L'anno successivo, durante il regno di Settimio Severo, che era suo amico intimo, Cilone combatt\u00e9 contro l'usurpatore Pescennio Nigro nei pressi di Perinthus. \nNominato \"praefectus urbi\" per l'anno 203, salv\u00f2 la vita al procuratore Macrino (il futuro imperatore), quando il suo patrono Plauziano cadde in disgrazia. L'anno successivo fu nominato console per la seconda volta.\nCilone serv\u00ec anche sotto Caracalla. Quando il nuovo imperatore decise di uccidere il fratello e co-imperatore Geta e Papiniano, Cilone, che aveva consigliato l'armonia tra i fratelli, fu preso dagli \"urbaniciani\", che furono fermati da Caracalla solo dopo che gli avevano strappato gli abiti e tolto gli stivali.\nSecondo Cassio Dione:\nSpos\u00f2 Cilonia Fabia.\nUna \"domus\" sull'Aventino gli fu data come dono da Settimio Severo. Questa \"domus\", che \u00e8 rappresentata anche nella Forma Urbis Romae, si trova sotto il monastero e la basilica di Santa Balbina, nei pressi degli \"Horti Ciloniae Fabiae\"."}
{"id": "1102086", "revid": "61051", "url": "https://it.wikipedia.org/wiki?curid=1102086", "title": "Chondrostoma soetta", "text": "La savetta (Chondrostoma soetta ), \u00e8 un pesce d'acqua dolce appartenente alla famiglia dei \"Cyprinidae\".\nDistribuzione e habitat.\n\u00c8 distribuita nel bacino del Po e nei fiumi nell'alto Adriatico, con limite orientale il bacino del fiume Stella. \n\u00c8 stata introdotta nel secolo scorso in alcuni fiumi dell'Italia centrale, come l'Arno.\nL'habitat elettivo \u00e8 costituito da tratti di fiume a lento corso, su fondali ghiaiosi o preferenzialmente sabbiosi.\nDescrizione.\nPresenta un corpo affusolato e compresso ai fianchi; le labbra sono molto sviluppate e la bocca rivolta verso il basso le permette la ricerca del cibo sul fondo. Le pinne dorsale e caudale sono molto sviluppate rendendola un'ottima nuotatrice anche contro corrente. \nLa livrea presenta fianchi argentei, ventre bianco-giallo e dorso grigio-verde. \nRaggiunge, in vecchiaia, i 45\u00a0cm per 1\u00a0kg di peso, ma solitamente la si trova ad una taglia inferiore, di circa 25\u00a0cm.\nRiproduzione.\nLa riproduzione avviene tra aprile e maggio. Le uova sono deposte sul fondo, solamente di notte, nella parte superiore del corso degli affluenti. Dopo un'incubazione di una settimana, le uova si schiudono; gli avannotti hanno uno sviluppo molto lento.\nAlimentazione.\nLa savetta ha dieta onnivora, si ciba di alghe, resti vegetali, piccoli invertebrati, uova e larve di insetti acquatici.\nPesca.\nSi cattura con la tecnica della passata, utilizzando come esca di solito dei bigattini.\nVista la sua carne ricca di lische non \u00e8 particolarmente apprezzata sulla tavola, anche se commestibile, in particolare fritta.\nPericoli.\n\u00c8 minacciata dall'introduzione di specie alloctone pi\u00f9 aggressive, che competono per il cibo e che si cibano degli avannotti, nonch\u00e9 dagli sbarramenti dei corsi d'acqua dovuti a dighe che impediscono le migrazioni riproduttive."}
{"id": "1102088", "revid": "2161607", "url": "https://it.wikipedia.org/wiki?curid=1102088", "title": "Partito Comunista (Marxista-Leninista) di Panama", "text": "Il Partito Comunista (marxista-leninista) di Panama (in spagnolo: \"Partido Comunista (marxista-leninista) de Panam\u00e1\") \u00e8 un partito comunista maoista di Panama. Il PC(m-l)P fu fondato il 9 gennaio 1980 da un gruppo di ex militanti del Fronte Operaio Socialista (marxista-leninista).\nFra il 1980 e il 2001 ha pubblicato un organo ufficiale, \"Nueva Democracia\"."}
{"id": "1102089", "revid": "287204", "url": "https://it.wikipedia.org/wiki?curid=1102089", "title": "Cronistoria del Rangers Football Club", "text": "In questa pagina sono indicati i risultati delle stagioni sportive dei Rangers F.C..\nLEGENDA: n/a - \"competizione all'epoca inesistente\"; NQ - \"non qualificatasi\"; P - \"Preliminari\"; R1 - \"1\u00ba turno\"; R2 - \"2\u00ba turno\"; R3 - \"3\u00ba turno\"; R4 - \"4\u00ba turno\"; R5 - \"5\u00ba turno\"; OF - \"ottavi di finale\"; QF - \"quarti di finale\"; SF - \"semifinale\"; GQ - \"gruppo di qualificazione\"."}
{"id": "1102093", "revid": "181699", "url": "https://it.wikipedia.org/wiki?curid=1102093", "title": "Comitato di Vas", "text": "Il comitato di Vas (in ungherese \"Vas v\u00e1rmegye\", in tedesco \"Komitat Eisenburg\", in latino \"Comitatus Castriferrei\") \u00e8 stato un antico comitato del Regno d'Ungheria, il cui territorio \u00e8 oggi diviso tra Ungheria occidentale, Austria orientale e Slovenia nordorientale. Capoluogo del comitato era la citt\u00e0 di Szombathely.\nGeografia fisica.\nIl comitato di Vas confinava con i territori austriaci dell'Austria Inferiore e della Stiria, nonch\u00e9 con gli altri comitati di Sopron, Veszpr\u00e9m e Zala. Geograficamente il territorio comprendeva ad ovest le ultime propaggini prealpine ed era attraversato dal fiume R\u00e1ba/Raab.\nStoria.\nIn seguito al Trattato del Trianon (1920) la fascia sul confine occidentale, abitata da popolazioni prevalentemente di lingua tedesca, pass\u00f2 all'Austria e conflu\u00ec nel Burgenland, mentre una piccola fascia a sudovest entr\u00f2 a far parte del nuovo Regno dei Serbi, Croati e Sloveni. Il resto del comitato rimase invece sotto sovranit\u00e0 ungherese e salvo un rimaneggiamento di confini (incrementi territoriali dal comitato di Sopron e cessioni territoriali a favore dei contigui comitati di Veszpr\u00e9m e Zala per effetto della riforma amministrativa ungherese del 1950) corrisponde all'odierna provincia di Vas."}
{"id": "1102098", "revid": "767487", "url": "https://it.wikipedia.org/wiki?curid=1102098", "title": "Colpo in canna", "text": "Colpo in canna \u00e8 un film del 1975, diretto da Fernando Di Leo. \u00c8 una commistione tra il noir e la commedia. Nei titoli di testa appare la scritta \"Un divertimento in due tempi scritto da Fernando Di Leo\".\nTrama.\nNora Green \u00e8 una hostess statunitense che arriva a Napoli. Con la scusa di una lettera, ricevuta dall'\"americano\", da consegnare a un boss della camorra, Nora si addentra nel sottobosco della malavita. S'innamora di Manuel, un ex pugile acrobata di un circo e infine riesce a raggirare tutti e se ne ritorna negli Stati Uniti, con i soldi e i suoi complici.\nProduzione.\nFernando Di Leo non fu soddisfatto del risultato finale del film, come ha dichiarato: \u00abMi accorsi presto che l'equazione della donna-uomo non mi sarebbe riuscita, nel senso che non sarebbe venuta fuori con pregnanza, e premetti quindi il pedale della comicit\u00e0... da qui l'ibrido: non divenne un film comico e neanche d'azione, ma solo abbastanza comico e d'azione qua e l\u00e0\u00bb.\nDistribuzione.\nDistribuito nei cinema italiani il 18 gennaio 1975, \"Colpo in canna\" ha incassato complessivamente 699.455.000 di lire dell'epoca."}
{"id": "1102100", "revid": "1543377", "url": "https://it.wikipedia.org/wiki?curid=1102100", "title": "Stati europei per popolazione", "text": "Questa \u00e8 una lista di stati dell'Europa in base alla popolazione. \u00c8 ricavata dalla lista di Stati per popolazione globale, a sua volta derivante da Stime ONU. "}
{"id": "1102103", "revid": "2161607", "url": "https://it.wikipedia.org/wiki?curid=1102103", "title": "Fronte Operaio Socialista (marxista-leninista)", "text": "Il Fronte Operaio Socialista (marxista-leninista) (in spagnolo: \"Frente Obrero Socialista (marxista-leninista)\") fu un partito comunista di Panama vicino alle posizioni del maoismo. Il FOS(m-l) fu fondato il primo maggio 1973 a seguito di una scissione dal Partito Popolare di Panama. All'interno del PPP, i futuri militanti del FOS(m-l) formavano la corrente proletaria contro quello che giudicavano il revisionismo della dirigenza, poich\u00e9 aveva accettato la critica a Stalin fatta da Krusciov al XX Congresso del PCUS.\nIl FOS(m-l) fu molto attivo soprattutto nel movimento studentesco. Nel 1974 avvi\u00f2 le pubblicazioni di \"Bandera Roja\" (\"Bandiera Rossa\"). Organizz\u00f2 inoltre la \"Asociaci\u00f3n de Amistand con la Republica Popular China\" (Associazione di Amicizia con la Repubblica Popolare Cinese).\nNel 1980, dissidi interni portarono alla dissoluzione del FOS(m-l). Alcuni militanti fondarono il Partito Comunista (Marxista-Leninista) di Panama."}
{"id": "1102105", "revid": "283026", "url": "https://it.wikipedia.org/wiki?curid=1102105", "title": "Classe Yasen", "text": "La classe Yasen (in cirillico: \u043f\u0440\u043e\u0435\u043a\u0442\u0430 885 \u042f\u0441\u0435\u043d\u044c, nome in codice NATO: Severodvinsk), \u00e8 una classe di sottomarini lanciamissili a propulsione nucleare (SSGN) di fabbricazione russa sviluppata negli anni Novanta e la cui entrata in servizio \u00e8 avvenuta, causa dissoluzione dell'URSS, solo nel 2014.\nProgettati per rimpiazzare progressivamente le unit\u00e0 delle classi Victor, Sierra ed Akula ed armati di missili cruise ed antinave Kalibr ed Oniks, trovano impiego nel neutralizzare sia obiettivi navali che terrestri. Nel loro inventario dovrebbe far parte anche la versione navale del missile da crociera Kh-101, che pu\u00f2 impiegare sia testate convenzionali che nucleari.\nDesignata erroneamente con il nome di Graney, lo sviluppo delle unit\u00e0 successive alla capoclasse \u00e8 proseguito al punto da modificare profondamente design e tecnologie imbarcate sui battelli in costruzione e rinominare il progetto di riferimento in 885M Yasen-\u041c.\nStoria.\nSviluppo.\nLa costruzione del primo esemplare inizi\u00f2 nel cantiere navale \"Sevma\u0161\", a Severodvinsk, il 28 dicembre 1993, e lo scafo venne varato (sembra) nel 1995, quando il livello di completamento era di circa il 10%. Tuttavia, a causa dei problemi economici che hanno caratterizzato la Russia negli anni novanta, i lavori sono andati avanti con estrema lentezza: infatti furono interrotti nel 1996 e ripresero solo nei primi anni del 2000. La costruzione sub\u00ec poi una forte accelerazione a partire dal 2003, in seguito ad un aumento dei finanziamenti. Tuttavia, questo programma non era considerato prioritario, ed i lavori proseguirono piuttosto a rilento, soprattutto a causa della priorit\u00e0 data ai classe Borej. Inoltre vi sarebbero state numerose difficolt\u00e0 tecniche a causa dell'estrema complessit\u00e0 del sistema. Comunque, stando alle dichiarazioni rilasciate dai vertici della marina russa, il programma relativo ai Progetto 885 sembra tornato ad alti livelli di importanza.\nNelle intenzioni della marina militare russa, la classe dovrebbe essere composta da sette unit\u00e0. Tuttavia, non \u00e8 chiaro il numero di unit\u00e0 effettivamente in costruzione. Fonti occidentali riferiscono che gli esemplari in costruzione sarebbero tre. Quello sicuramente pi\u00f9 vicino al completamento (circa all'80%) sarebbe il capoclasse \"K-560 Severodvinsk\", l'esemplare varato con cerimonia ufficiale nel giugno 2010, il cui ingresso in servizio, continuamente posticipato, \u00e8 previsto per il 2011. Le informazioni sugli altri due sono praticamente inesistenti: non sono stati comunicati neanche i nomi. La loro costruzione \u00e8 iniziata nell'ottobre 1996 e nel gennaio 1998, ma lo stato attuale dei lavori \u00e8 ignoto. Dovrebbero comunque entrare in servizio, rispettivamente, nel 2013 e nel 2016.\nFonti russe riferiscono invece che la costruzione del secondo esemplare della classe, che dovrebbe ricevere il nome di \"Kazan\"', sarebbe iniziata il 24 luglio 2009 Per quanto riguarda gli ultimi quattro esemplari previsti, si sa che si tratta di una versione migliorata, ma non si conoscono eventuali modifiche o differenze rispetto ai battelli precedenti. In tutti i modi, secondo il programma degli armamenti 2007-2015, \u00e8 previsto l'ingresso in servizio di due sottomarini di questo tipo in tale arco di tempo.\nL'ingresso in servizio attivo del primo esemplare della classe, fu continuamente posticipato, era previsto per il 2011. Sui successivi esemplari le fonti differiscono notevolmente. Invece, l'inizio della costruzione dei quattro Seveodvinsk-I era previsto per il 2002-2004, ma non si hanno notizie in questo senso.\n12 esemplari (da costruirsi tra il 2017 ed il 2028) dovrebbero andare a sostituire gli Akula attualmente in carico alla marina.\nCaratteristiche.\nI classe Graney derivano dai classe Akula e sono molto sofisticati. Lo scafo \u00e8 costruito in acciaio amagnetico, cosa che dovrebbe permettere a questi mezzi una silenziosit\u00e0 maggiore, consentendogli dunque di essere meno individuabili dei classe Akula. Inoltre, molto alta dovrebbe essere l'automazione dei processi interni, visto che l'equipaggio previsto \u00e8 di soli 50 elementi.\nIl sistema sonar \u00e8 di tipo \"Irty\u0161-Amfora\", per il cui sviluppo e messa a punto \u00e8 stato utilizzato lo \"Yankee Pod\" \"KS-403\". Come detto in precedenza, gli ultimi quattro esemplari della classe dovrebbero avere delle differenze, e sarebbero noti con il nome di \"Severodvinsk-I\". Tali differenze comunque non sono note. Fonti russe riferiscono che alcuni esperti americani considererebbero i Graney i pi\u00f9 avanzati sottomarini del mondo.\nArmamento.\nL'armamento principale \u00e8 composto da 24 missili antinave P-800 Oniks, sistemati in otto tubi di lancio verticali \"SM-135\" posti alle spalle della torre. La notizia che avrebbe dovuto imbarcare venti SS-N-17 Snipe si \u00e8 rivelata infondata. Per quanto riguarda l'armamento secondario, questo \u00e8 composto da circa 24 tra missili e siluri, che potranno essere lanciati mediante otto tubi lanciasiluri."}
{"id": "1102119", "revid": "2056951", "url": "https://it.wikipedia.org/wiki?curid=1102119", "title": "Terrorismo nero", "text": "La locuzione terrorismo nero in Italia indica una tipologia di eversione armata di ispirazione neofascista e nazional-rivoluzionaria e, pi\u00f9 in generale, collegata a ideologie politiche di destra (e nella fattispecie di estrema destra).\nStoria.\nLa nascita del terrorismo neofascista in Italia non coincide con una data specifica ma al contrario, per rintracciare la sua genesi, \u00e8 forse pi\u00f9 utile seguire la storia di tutti quei movimenti legati agli ambienti della cosiddetta destra radicale ed extraparlamentare che, nel corso degli anni, nacquero e si svilupparono al fianco o, addirittura, il pi\u00f9 delle volte, in contrapposizione al Movimento Sociale Italiano. La forte recrudescenza della violenza politica tra la fine degli anni sessanta e gli inizi del decennio successivo, vide infatti la moltiplicazione a destra (come anche a sinistra) di gruppi armati eversivi con obiettivi, metodi e motivazioni tra loro differenti e talvolta anche contrapposti.\nNegli anni '60 presero forma movimenti (in primo luogo Ordine Nuovo, Avanguardia Nazionale, Ordine nero) che intesero perseguire l'obiettivo sovversivo attraverso uno strategico compromesso con i lati pi\u00f9 oscuri del potere statale costituito, l'utilizzo di elementi appartenenti ai servizi segreti deviati e della massoneria e attuato spesso con la manovalanza di gruppi terroristici neofascisti o di membri della criminalit\u00e0 organizzata in quella che venne poi conosciuta come strategia della tensione: un disegno eversivo \"basato principalmente su una serie preordinata e ben congegnata di atti terroristici, volti a creare in Italia uno stato di tensione e una paura diffusa nella popolazione, tali da far giustificare o addirittura auspicare svolte di tipo autoritario\" o quantomeno a lanciare avvertimenti ai governi al fine di ottenere leggi speciali o di attuare colpi di stato in funzione di svolte dittatoriali anticomuniste. Questo con la complicit\u00e0 di apparati dello stato che seguivano la strategia degli opposti estremismi in funzione di conservazione del regime al governo.\nUn disegno eversivo che venne attuato soprattutto attraverso dinamiche stragiste e il cui momento iniziale viene generalmente individuato nella strage di piazza Fontana del 12 dicembre 1969, raggiungendo poi il suo culmine con la strage di Bologna del 2 agosto 1980.\nAccanto a queste organizzazioni sorse a destra, dalla met\u00e0 degli anni '70, lo spontaneismo armato, gruppi essenzialmente\nnazional-rivoluzionari, interessati ad abbattere il sistema e a sovvertire l'ordinamento democratico dello stato repubblicano per mezzo della lotta armata (su tutti i Nuclei Armati Rivoluzionari), ma anche a rispondere colpo su colpo, azione su azione, alla violenza dell'opposta parte politica.\nOrganizzazioni.\nOrdine nuovo.\nUna delle prime organizzazioni, in termini temporali, fu il movimento Ordine Nuovo, nato nel 1969 dalla scissione di una componente minoritaria del Centro studi Ordine nuovo, in opposizione al ricongiungimento della frangia guidata da Pino Rauti e composta dalla maggioranza dei dirigenti nelle file del Movimento Sociale Italiano dell'allora segretario Giorgio Almirante. Contrari al rientro in un partito considerato troppo asservito alla borghesia e all'imperialismo americano e guidati da Clemente Graziani (che ne diviene segretario nazionale), i militanti ordinovisti diedero quindi vita a Ordine Nuovo.\nIn stretto collegamento con Avanguardia nazionale e con alcuni gruppi clandestini armati e funzionari di diversi ministeri, capeggiati dal Principe nero Junio Valerio Borghese e raccolti sotto la sigla Fronte nazionale, gli ordinovisti parteciparono al progetto di un colpo di Stato, nella notte tra il 7 e l'8 dicembre 1970, a Roma. Per motivi mai chiariti fino in fondo, tuttavia, il tentativo di golpe dur\u00f2 soltanto alcune ore e venne interrotto prima che venisse raggiunto un vero e proprio stato insurrezionale.\nAd ON, nel corso del tempo, si legarono personaggi della destra radicale come Stefano Delle Chiaie, Giovanni Ventura, Franco Freda, Delfo Zorzi, Pierluigi Concutelli e Vincenzo Vinciguerra, indagati in seguito per atti di terrorismo.\nL'attivit\u00e0 del MPON, fino al suo scioglimento per decreto, emanato dall'allora Ministro dell'Interno Emilio Taviani, il 21 novembre 1973, venne contraddistinta da una duplice direzione: la formazione ideologica dei suoi componenti secondo i principi della tradizione e allo scopo di creare una \u00e9lite di \u00abcombattenti e di credenti\u00bb e l'attivismo militante attraverso la costituzione di una fitta rete di rapporti, sia in Italia che all'estero, \u00abcon altri gruppi di ispirazione eversiva e con i \"corpi separati\" dello Stato, fino al coinvolgimento in almeno un tentativo di colpo di Stato\u00bb\nQuando il movimento Ordine Nuovo venne ritenuto illegale e messo fuori legge, molti suoi membri entrarono in clandestinit\u00e0. Gi\u00e0 cinque mesi prima di quella data, 42 ordinovisti subirono a Roma un processo per violazione degli articoli sulla ricostituzione del Partito fascista, conclusosi con condanne che variarono dai cinque anni ai sei mesi di reclusione. Allo scioglimento del movimento, segu\u00ec poi un ulteriore processo terminato, a Roma, il 24 gennaio del 1978, con 113 assoluzioni ed il rinvio a giudizio di 19 imputati, quasi tutti per\u00f2 latitanti.\nTitolare di quelle inchieste che portarono alla sbarra gran parte di quel movimento fu il sostituto procuratore di Roma Vittorio Occorsio che, per quel motivo, venne poi assassinato il 10 luglio 1976, sotto la sua abitazione al quartiere romano Trieste, da uno dei capi militari di Ordine Nuovo, Pierluigi Concutelli, che ne firm\u00f2 personalmente la stessa rivendicazione:\nAvanguardia nazionale.\nAltra sigla attiva nell'ambito dell'eversione armata di destra fu Avanguardia nazionale. Fondato nel 1960 da Stefano Delle Chiaie, un giovane militante fuoriuscito dal Movimento Sociale Italiano e successivamente formatosi in Ordine Nuovo, Avanguardia venne sciolta formalmente nel 1976. Nell'arco temporale della sua esistenza AN \u00ab\"fu probabilmente la della violenza neofascista degli anni Sessanta. Il suo orientamento era fondamentalmente squadristico, brutale nelle parole nei fatti\"\u00bb\nFino alla met\u00e0 degli anni settanta, assieme ad Ordine Nuovo, AN dominava lo scenario delle formazioni appartenenti all'area della destra radicale: una sorta di egemonia politica e militante che funzion\u00f2 anche da \"filo rosso, \"da collegamento tra le prime organizzazioni post-fasciste formate dai reduci della RSI e lo spontaneismo armato degli anni settanta e ottanta. Ma, mentre la strategia di ON era centrata maggiormente sul piano dell'elaborazione politica e di diffusione ideologica, la dirigenza avanguardista operava pi\u00f9 su un orizzonte attivista ed operativo e in azioni di indole terroristica. Entrambe le organizzazioni, comunque, svilupparono tra loro fitte relazioni di collaborazione con l'obiettivo comune di creare un \"movimento nazionale rivoluzionario\" atto a provocare l'abbattimento del sistema democratico e parlamentare con l'appoggio fattivo dei servizi segreti e di gruppi industriali italiani.\n\u00ab\"Nel solo novembre 1968 il gruppo ha organizzato ben quattro attentati con bombe, tre contro scuole e uno contro l'Accademia nazionale delle guardie di Pubblica Sicurezza\"\u00bb. Per questi attentati, nel 1977, furono dichiarati colpevoli e condannati gli avanguardisti Stefano Delle Chiaie, Saverio Ghiacci e Roberto Palotto, ciascuno a 3 anni di reclusione. Come venne riportato nella motivazione di quella sentenza: \u00ab\"Stefano Delle Chiaie e il suo gruppo, alla fine del 1968, erano smaniosi di agire e di farsi vivi in qualsiasi modo. Erano attivissimi sia nel campo degli intrighi e delle lotte propri mente politiche, sia nel settore che potrebbe definirsi genericamente attivistico.\"\u00bb\nNell'ambito dell'inchiesta sui gruppi della destra radicale, la questura di Roma, nel 1973, stim\u00f2 che almeno 500 attivisti distribuiti in una trentina di citt\u00e0 sparse per l'Italia facessero capo all'organizzazione, che a quel punto, con Delle Chiaie latitante, faceva riferimento come leader ad Adriano Tilgher: quindici pagine di accuse contro i componenti di AN per crimini e reati che vanno dall'incendio al tentativo di strage.\nIl 5 giugno del 1976 il tribunale di Roma dichiar\u00f2 Avanguardia Nazionale un movimento illegale e sentenzi\u00f2 la condanna di colpevolezza per ricostituzione del partito fascista e atti di violenza politica e terrorismo. Nei confronti dei 64 imputati alla sbarra, tra capi e dirigenti, il processo si concluse con 31 condanne (tra i cui Stefano Delle Chiaie, Adriano Tilgher, Roberto Agnellini, Cristiano De Eccher, Felice Genoese Zerbi, Mario Di Giovanni) e 33 assoluzioni, con pene inferiori a quelle richieste dal pubblico ministero. Riguardo alle fonti di finanziamento del movimento, la polizia riusc\u00ec solo a verificare la provenienza legale attraverso contributi degli aderenti. ln realt\u00e0, molti dei soldi, arrivavano con cadenza regolare anche da alcuni ambienti economici, a sostegno dei campi di addestramento o anche grazie al traffico d'armi.\nOrdine Nero.\nLa messa in clandestinit\u00e0 di Ordine Nuovo venne seguita dalla nascita di altre sigle che iniziarono a popolare l'area dell'eversione neofascista e che diventarono poi oggetto di inchieste da parte della magistratura italiana.\nConsiderato come una diretta emanazione dei servizi segreti italiani. Con la sigla Ordine nero vennero poi rivendicati una decina di attentati dinamitardi, avvenuti nel 1974 e per i quali vennero poi riconosciuti diretti colpevoli i milanesi Fabrizio Zani e Luciano Benardelli ed il toscano Augusto Cauchi.\nLo spontaneismo armato: i NAR.\nAttivi dal 1977 fino al 1981, i Nuclei armati rivoluzionari, rappresentarono l'ala spontaneista dell'eversione armata di destra segnando un deciso punto di svolta e di rottura nei confronti dei loro predecessori (su tutti Ordine Nuovo e Avanguardia nazionale) sia attraverso una diversa modalit\u00e0 nell'azione, che nella comunicazione delle stesse che, soprattutto, nel totale abbandono della contrapposizione frontale tra destra e sinistra tipica di chi li aveva preceduti e che, tradotta in violenza armata, portava le due diverse fazioni ad una radicalizzazione della lotta armata e a rispondere colpo su colpo, azione su azione all'altrui violenza, rivolgendosi verso esponenti dello Stato.\nContrariamente a tutti gli altri movimenti dell'eversione di destra di quell'epoca, i NAR oltre a recidere ben presto il cordone ombelicale con il loro partito di riferimento (il Movimento Sociale Italiano), seguendo l'esempio dei gruppi armati di sinistra, seppero perseguire una strada assolutamente differente rivolgendo apertamente le loro armi contro lo Stato colpendo appartenenti alle forze dell'ordine e magistrati: una singolarit\u00e0 che li rese un fenomeno assolutamente atipico nella vasta galassia del terrorismo italiano di destra.\nIl loro nucleo originario, che all'inizio comprendeva essenzialmente i soli Valerio Fioravanti, suo fratello Cristiano, Francesca Mambro, Franco Anselmi ed Alessandro Alibrandi, nel corso del tempo si trasform\u00f2 in una sorta di sigla aperta messa a disposizione dello spontaneismo armato che, per volere dei suoi stessi componenti originari, non si trasform\u00f2 mai in una struttura rigida e gerarchicamente definita.\nUn movimento aperto, quindi e nel quale transitarono diversi militanti provenienti dalla galassia dell'estrema destra tanto che, la sentenza del processo a loro carico, riconobbe condanne per ben 56 imputati tra componenti e fiancheggiatori.\nDurante i quattro anni di attivit\u00e0 i NAR furono ritenuti responsabili di 33 omicidi, oltre che della morte di 85 persone cadute nella strage alla stazione di Bologna, del 2 agosto 1980, per la quale furono condannati (ma rispetto alla quale si sono sempre professati innocenti) come esecutori materiali con sentenza definitiva, Giuseppe Valerio Fioravanti, Francesca Mambro e Luigi Ciavardini.\nDa tempo il Partito Radicale e numerosi esponenti politici di estrazione trasversale richiedono l'apertura del processo, a causa delle molte incongruenze registrate e della scarsa attendibilit\u00e0 di alcuni testimoni, alcuni dei quali pluricondannati per reati gravissimi come Massimo Sparti e Angelo Izzo, quest'ultimo autore del massacro del Circeo.\nLe altre sigle.\nAltre sigle attive nell'area dell'eversione di destra furono il Fronte Nazionale Rivoluzionario del terrorista Mario Tuti, attivo soprattutto in Toscana dal 1972 al 1975; il Movimento di Azione Rivoluzionaria fondato da Carlo Fumagalli e Gaetano Orlando nel 1962, ma attivo in Lombardia soprattutto tra il 1970 e il 1974 e responsabile di alcuni attentati esplosivi contro tralicci Enel in Valtellina e alla Pirelli di Milano in cui perse la vita l'operaio Gianfranco Carminati; le Squadre d'azione Mussolini, movimento nato nel 1969 e attivo soprattutto in Lombardia fino al 1974 con un'ottantina di attentati dinamitardi; il gruppo La Fenice, fondato nel 1971 da Giancarlo Rognoni, Nico Azzi, Mauro Marzorati e Francesco De Min: molto vicini ad ON e condannati per l'attentato al treno Torino-Roma del 7 aprile 1973. Transitato nei vari processi sulla Strage di piazza Fontana, il 3 maggio 2005, la Corte di cassazione di Milano assolse Rognoni per non aver commesso il fatto.; Terza Posizione, attiva soprattutto a Roma dal 1976 fino al 1980 e guidato da Gabriele Adinolfi, Giuseppe Dimitri e Roberto Fiore poteva contare su alcune migliaia di militanti divisi in una sorta di un doppio livello, uno pi\u00f9 politico e alla luce del sole, ed un secondo pi\u00f9 occulto e strettamente militare, con a capo Dimitri. Nel settembre del 1980, nell'ambito delle indagini sulla strage alla stazione di Bologna del 2 agosto precedente, una quarantina di suoi componenti furono oggetto di mandato di cattura per reati associativi e costrinsero Fiore ed Adinolfi alla fuga nel Regno Unito e a lasciare l'organizzazione nelle mani di Giorgio Vale il Movimento Rivoluzionario Popolare, formatosi nel 1979 da attivisti riconducibili all'area di Costruiamo l'azione, con a capo Paolo Aleandri e Marcello Iannilli e protagonisti di una campagna di attentati dinamitardi nella primavera del 1979: il 20 aprile con una carica esplosiva posizionata all'ingresso della sala consiliare del Campidoglio, il 15 maggio con 55 chili di dinamite fatti esplodere nei pressi del carcere di Regina Coeli, il 4 maggio con un'altra carica di esplosivo deflagrata nei pressi del Ministero degli Esteri ed infine il 20 maggio con un'auto imbottita di esplosivo nei pressi del CSM; la Rosa dei venti, struttura autonoma di Gladio, sotto il diretto controllo del Sid e in concerto con i vertici delle Forze armate e dell'Arma dei carabinieri (tutti favorevoli ad una svolta autoritaria) e il cui nome venne legato al tentato colpo di Stato Borghese. L'esistenza dell'organizzazione fu portata alla luce da un'inchiesta dell'ottobre 1974 della magistratura di Padova.\nEpisodi pi\u00f9 rilevanti.\nLe inchieste che negli anni seguiranno le vicende di questi movimenti porteranno alla luce come una parte dell'eversione neofascista, attraverso la strategia della tensione, individu\u00f2 nello stragismo delle bombe sui treni, nelle piazze e negli edifici pubblici, lo strumento attraverso cui segnare col sangue la propria presenza e cercare di abbattere lo Stato democratico in favore di una svolta autoritaria, intendendo cos\u00ec mutare \u00ab\"la formula politica che per un venticinquennio ci ha governato.\"\u00bb\nAnche se, per alcuni di questi attentati, la magistratura non riusc\u00ec ad emettere condanne definitive e a rintracciare mandanti o esecutori degli stessi nei vari gradi di giudizio, nel periodo che va dal 1969 (individuato come data di inizio degli Anni di piombo) fino al 1984 (anno della Strage del Rapido 904, l'ultima con finalit\u00e0 di destabilizzazione eversiva), gli episodi pi\u00f9 rilevanti accostati ad una matrice di destra furono:"}
{"id": "1102121", "revid": "1632387", "url": "https://it.wikipedia.org/wiki?curid=1102121", "title": "Formazione di Urano", "text": "La formazione di Urano segue la stessa storia della formazione di tutti i pianeti del sistema solare.\nDopo la costituzione della nebulosa solare, (avvenuta circa 4,6 miliardi di anni fa), ed una rapida rotazione della stessa, comincia l'addensamento gravitazionale della \"nube interstellare\" (composta dal 70% di idrogeno, il 27% di elio ed il 3% di elementi pesanti); quindi il collasso della materia primordiale in un disco rotante. Gli elementi condensatisi per primi furono: ferro, nickel, e silicati di ferro e magnesio nelle zone pi\u00f9 esterne della nebulosa. Contemporaneamente a questa fase (la condensazione in granuli), inizia la caduta delle particelle verso la zona mediana della nebulosa stessa e la conseguente formazione di un denso disco di polveri.\nUrano completa l'accrezione in circa 107 anni e la sua formazione, come quella di Nettuno assomiglia maggiormente a quella dei pianeti di tipo terrestre, essendo profondamente differente da quella di Giove e di Saturno che si sono formati in presenza di grandi quantit\u00e0 di \"idrogeno\" ed \"elio\".\nIn questa fase Fernandez ed Ip nel 1983 collocano l'origine dei planetesimi, che sarebbero stati immessi in orbite molto eccentriche dall'azione dei nuclei di \"Urano\" e di \"Nettuno\", anche se l'influenza di Urano \u00e8 stata inferiore in quanto inibita dall'azione gravitazionale di \"Giove\" e \"Saturno\", e questi corpi celesti avrebbero costituito la nube di Oort e la fascia cometaria.\nDopo che la materia gassosa viene rimossa dalle regioni interne, grazie al vento solare, nella zona dove il ghiaccio d'acqua diventa stabile, a circa 5 unit\u00e0 astronomiche, avviene l'accrescimento di Giove e Saturno, mentre per Urano e Nettuno, che raccolgono i residui dei gas espulsi, il tutto avviene in maniera molto pi\u00f9 lenta.\nGrazie alle forze gravitazionali ed al decadimento radioattivo si \u00e8 avuta una differenziazione di densit\u00e0 con la caduta verso l'interno degli elementi pi\u00f9 pesanti con la formazione di un nucleo costituito da silicati rocciosi, circondato da strati di ghiaccio d' acqua, metano ed ammoniaca ed ancora pi\u00f9 esternamente un'atmosfera di idrogeno, elio e metano.\nNell'ultima fase c'\u00e8 stata la formazione del sistema satellitare e degli anelli attraverso meccanismi secondari di accrezione, cattura di corpi celesti ed episodi di collisione."}
{"id": "1102122", "revid": "287204", "url": "https://it.wikipedia.org/wiki?curid=1102122", "title": "Federica Macr\u00ec", "text": "Carriera sportiva.\nAtleta dell'associazione sportiva Artistica 81, allenata da Diego Pecar e da Teresa Macr\u00ec da quando aveva 3 anni, dal 1998 \u00e8 entrata a far parte della squadra agonistica.\nJuniores.\n2001: Campionati italiani di categoria.\nPartecipa ai campionati di categoria a Lavagna nella categoria allieve 2\u00ba grado dove arriva con 32.125 punti in ottava posizione.\nFederica veste per la prima volta la maglia azzurra nell'incontro Italia-Romania come junior.\nAl corpo libero ha vinto la medaglia di bronzo agli Europei junior del 2004, oltre al bronzo vinto con la squadra insieme a Giorgia Benecchi, Vanessa Ferrari, Roberta Galante e Francesca Benolli.\nNel 2005, ancora junior, ha partecipato ai Giochi del Mediterraneo conquistando, insieme a Vanessa Ferrari, Monica Bergamelli, Daria Sarkhosh e Ilaria Rosso, la medaglia d'oro a squadre. Ai giochi della giovent\u00f9 Europea EYOF Federica vince la medaglia di bronzo a squadre, sempre insieme a Vanessa Ferrari e Lia Parolari, e si qualifica per la finale al corpo libero chiudendo quinta. Agli assoluti ha guadagnato la medaglia di bronzo al volteggio, oltre alla 4\u00aa postazione nel concorso generale e la 5\u00aa al corpo libero.\nSenior.\nNel 2006 due medaglie per la giovane Triestina: il bronzo nel concorso generale e l'argento al corpo libero. Agli Europei del 2006 a Volos, primo anno da senior per Federica, grazie al miglior punteggio italiano al volteggio e all'esecuzione al corpo libero, vince con le sue compagne di squadra Monica Bergamelli, Vanessa Ferrari, Lia Parolari e Carlotta Giovannini la prima medaglia d'oro a squadre della storia per l'Italia. Sfortunatamente arriva ai campionati Mondiali di Aarhus con un piccolo infortunio alla caviglia che le impedisce di eseguire l'esercizio al corpo libero, e la squadra Italiana non riesce a qualificarsi per la meritata finale per una manciata di decimi.\nAgli Europei del 2007 ad Amsterdam, Federica si qualifica per la finale del concorso generale con il nono punteggio e sfiora quella al corpo libero per pochi decimi. In finale chiude al 14\u00ba posto. Nella tappa di Coppa del Mondo di Mosca (25-26 maggio), Federica, alla sua prima esperienza in questo torneo, si qualifica per la finale alla trave e chiude come prima riserva per quella al volteggio. Nella finale del giorno seguente, con 14.200, ha raggiunto la 7\u00aa posizione. Federica porta a due il numero delle partecipazioni ai Mondiali difendendo i colori azzurri ai Mondiali di Stoccarda (1-9 settembre): nelle qualificazioni esegue tutti gli attrezzi, qualificandosi per la finale del concorso generale individuale e contribuendo alla scalata dell'Italia nella classifica per nazioni; il team italiano ottiene la 5\u00aa posizione conquistando la finale. Nella finale a squadre del 5 settembre, Federica esegue trave, corpo libero e volteggio, facendo chiudere l'Italia in quarta posizione, il miglior risultato di sempre. Il 7 settembre \u00e8 impegnata nella finale generale individuale, riservata alle migliori 24 atlete nel mondo, Federica guadagna la 19\u00aa posizione. Ai campionati italiani Assoluti del 2007 si \u00e8 classificata 3\u00aa nel concorso generale, 2\u00ba al volteggio, 2\u00ba alla trave e 2\u00ba al corpo libero.\nNel 2008 in gara si rompe il tendine d'Achille e si sottopone ad intervento chirurgico.\nNel 2010, agli europei di Birmingham, si piazza al 5\u00ba posto con la nazionale."}
{"id": "1102128", "revid": "11832", "url": "https://it.wikipedia.org/wiki?curid=1102128", "title": "Genocidio del Darfur", "text": ""}
{"id": "1102136", "revid": "2178", "url": "https://it.wikipedia.org/wiki?curid=1102136", "title": "Disastro di Hillsborough", "text": ""}
{"id": "1102154", "revid": "74801", "url": "https://it.wikipedia.org/wiki?curid=1102154", "title": "Listowel", "text": "Listowel (\"Lios Tuathail\" in irlandese) \u00e8 una cittadina dell'Irlanda, situata nella parte centrale della contea del Kerry.\nTipica citt\u00e0 dall'aspetto georgiano, conta una popolazione di poco meno di abitanti e sorge sulle rive del fiume Feale, a sud di Tarbert e a nord di Tralee.\nInfrastrutture e trasporti.\nListowel fu servita dalla linea Limerick\u2013Tralee. L'omonima stazione fu aperta nel 1880 e soppressa definitivamente negli anni ottanta del XX secolo. Tra il 1888 e il 1924 dalla stazione partiva la linea ferroviaria per Ballybunion, che era una monorotaia di tipo Lartigue."}
{"id": "1102159", "revid": "287204", "url": "https://it.wikipedia.org/wiki?curid=1102159", "title": "La pista di sabbia", "text": "La pista di sabbia \u00e8 un romanzo di Andrea Camilleri, il dodicesimo con protagonista il Commissario Montalbano, pubblicato da Sellerio il 7 giugno 2007.\nTrama.\nUn mattino il commissario Montalbano si sveglia e trova un cavallo morto ammazzato sulla spiaggia di fronte alla sua casa di Marinella. Prima di poter far prelevare la carcassa, il cavallo viene misteriosamente rimosso da sconosciuti.\nPi\u00f9 tardi la signora Rachele Esterman si reca in commissariato per denunciare il furto del suo cavallo sauro, che aveva affidato alla scuderia di Saverio Lo Duca. La signora si trova in Sicilia per partecipare ad una gara ippica che si svolge annualmente a Fiacca. \u00c8 ospitata dalla sua amica Ingrid Sj\u00f6str\u00f6m, vecchia conoscente del commissario.\nLa sera Ingrid si reca a cena da Montalbano, che sorprende degli sconosciuti in casa. Risulta che abbiano rubato solo il vecchio Rolex del padre. Da indagini effettuate da Mim\u00ec Augello, risulta che i cavalli rubati dalle scuderie di Lo Duca sono due, Super, appartenente a Rachele Esterman, e Rudy, appartenente a Lo Duca.\nNel frattempo Fazio indaga su un giro di gare ippiche clandestine gestite da Michele Prestia, un piccolo criminale con legami mafiosi tramite Francesco Bellavia, membro della famiglia Cuffaro.\nIngrid invita Montalbano a partecipare ad una festa in occasione della gara ippica, dove Rachele corre con un altro dei cavalli di Lo Duca, piazzandosi seconda. \nIn quest'occasione il commissario incontra Lo Duca, il quale gli confida di sospettare che a rubare i cavalli sia stato per vendetta un suo vecchio dipendente, Gerlando Gurreri: Lo Duca, durante un alterco, lo aveva ferito alla testa, rendendolo invalido. Durante la cena, Rachele induce Montalbano ad allontanarsi e fanno l'amore in un fienile presso le scuderie. Al ritorno a casa, il commissario trova segni di una perquisizione minuziosa; il Rolex risulta restituito.\nCon l'aiuto di Fazio, organizza una trappola: finge di uscire e lascia Galluzzo di guardia. Degli sconosciuti tentano di dar fuoco alla casa, Galluzzo li sorprende, c'\u00e8 un conflitto a fuoco, uno dei malintenzionati resta ferito, ma riescono comunque a scappare. Montalbano sospetta che l'intrusione sia un tentativo di intimidazione legato alla sua testimonianza contro Giacomo Licco, un mafioso legato alla famiglia Cuffaro. Si reca dal pm Giarrizzo per comunicargli di avere dei dubbi riguardo a un possibile alibi di Licco. Viene infatti a sapere che l'amante di Licco, Concetta Siragusa, testimonier\u00e0 a suo favore.\nLe indagini di Fazio su Gurreri rivelano che la Siragusa \u00e8 sua moglie e i Cuffaro lo hanno fatto entrare nell'associazione in cambio della testimonianza. Francesco Bellavia ha minacciato di ucciderlo se la moglie non collabora.\nIl mattino seguente un cadavere viene trovato in mezzo alla campagna; \u00e8 vestito solo di mutande ed \u00e8 stato ucciso con un colpo di pistola alla schiena. Dall'analisi della scientifica risulta che il proiettile appartiene ad una pistola in dotazione alla Polizia. Il medico legale conferma che il morto aveva in passato ricevuto un trapanamento del cranio. Montalbano capisce che si tratta di Gurreri e che era stato ucciso da Galluzzo durante l'imboscata della polizia presso l'abitazione di Montalbano; il suo complice Bellavia ha poi provveduto a disfarsi del cadavere.\nDalla lavanderia mandano a Montalbano un ferro di cavallo trovato nella tasca del suo accappatoio. Solo allora il commissario si ricorda di averlo preso vicino alla carcassa trovata di fronte a casa sua. Il ferro non ha nessun segno particolare, mentre quelli del cavallo di Rachele avevano dei marchi ben precisi. Da questo Montalbano capisce che il cavallo ucciso \u00e8 in realt\u00e0 quello di Lo Duca.\nMontalbano fa credere a Lo Duca che Prestia abbia confessato e si fa raccontare tutto. Prestia lo ricattava e lo stava costringendo a dare uno dei suoi cavalli per le corse clandestine. Lo Duca aveva organizzato il furto dei due cavalli e aveva fatto credere che quello ucciso fosse di Rachele Esterman e non il suo, che era comunque in fin di vita. Bellavia e Prestia vengono arrestati e il cavallo di Rachele recuperato.\nIngrid e Rachele vanno a cena da Montalbano. Il telefono suona e Rachele risponde: \u00e8 Livia, che riattacca subito. Montalbano si prepara ad una gran baruffa telefonica dopo la cena e dopo aver rivelato a Rachele che il suo cavallo \u00e8 salvo."}
{"id": "1102160", "revid": "289247", "url": "https://it.wikipedia.org/wiki?curid=1102160", "title": "Giochi Olimpici Invernali", "text": ""}
{"id": "1102169", "revid": "2133646", "url": "https://it.wikipedia.org/wiki?curid=1102169", "title": "THW Kiel", "text": "Il Turnverein Hassee-Winterbek e. V. von 1904 Kiel \u00e8 una squadra di pallamano avente sede nella citt\u00e0 di Kiel, in Germania. \u00c8 stata fondata nel 1904. Milita attualmente nella Handball-Bundesliga che \u00e8 il massimo campionato nazionale tedesco di pallamano maschile.\nLa squadra \u00e8 campione di Germania in carica e detiene anche la coppa di Germania e la supercoppa tedesca; nella sua storia ha vinto 22 campionati nazionali e 4 Champions League. Disputa le proprie gare interne presso la Sparkassen-Arena di Kiel.\nPalmar\u00e8s.\nCompetizioni nazionali\nCompetizioni internazionali"}
{"id": "1102176", "revid": "125876562", "url": "https://it.wikipedia.org/wiki?curid=1102176", "title": "Laika &amp; The Cosmonauts", "text": "Laika &amp; the Cosmonauts \u00e8 stata una rock band finlandese, formata nel 1987 e attiva sino al 2008, mantenendo sempre intatta la sua formazione. Il loro genere \u00e8 definito come surf rock, Hanno suonato in tour sia per gli Stati Uniti d'America che in Europa diverse volte. \nOltre che con i vari tour in giro per il mondo, il gruppo \u00e8 apparso anche diverse volte sulle trasmissioni europee.\nIl nome della band era ispirato a Laika, la cagnetta che fu il primo essere vivente ad entrare in orbita spaziale."}
{"id": "1102179", "revid": "73322", "url": "https://it.wikipedia.org/wiki?curid=1102179", "title": "Eterozigoti", "text": ""}
{"id": "1102183", "revid": "123214365", "url": "https://it.wikipedia.org/wiki?curid=1102183", "title": "Mariano Panebianco", "text": "Laureatosi a Napoli il 23 settembre 1876 ritorn\u00f2 nella sua Acireale dedicandosi subito all'attivit\u00e0 professionale: il successo come progettista ingegnere e architetto fu immediato (le famiglie pi\u00f9 potenti e danarose avevano avviato una strategia di nuova, moderata urbanistica e edilizia coi proventi dello zolfo e del vino, la Chiesa acese aveva ottenuto da poco la Diocesi), nel corso della sua carriera produsse oltre 130 progetti di cui molti realizzati. La sua produzione spazia dai lavori pubblici ai palazzi privati, alle chiese. All'Esposizione Interprovinciale di Messina del 1882 venne premiato con medaglia d'argento.\nNelle sue costruzioni \u00e8 innanzitutto attento al decoro urbano, con facciate serene, regolari, spesso senza partizioni verticali, con evidenti suggestioni dalle opere napoletane, come nel palazzo Calanna (facciata del teatro di San Carlo del Niccolini, etc.). Attinge con misura al Rinascimento italiano (in questo sicuramente mosso al confronto ad alti livelli con l'opera di Mariano Falcini che dai primi anni '70 aveva eseguito per il barone di Floristella la splendida magione nel cuore di Acireale e le terme di Santa Venera alla periferia sud), in particolare a Serlio e ai Sansovino (come nel caso della sua abitazione di piazza Pasini o dell'imponente palazzo Nicolosi in Corso Umberto) ma non rinuncia a soluzioni allo stesso tempo eleganti e funzionali, come le lunette di casa Samperi sovrastanti tutte le aperture a pianterreno destinate al commercio sulla pubblica via, con funzione di illuminazione naturale. Utilizza felicemente, specialmente in contesti pi\u00f9 liberi (piazze decentrate, frazioni a mare) materiali come la terracotta e il colore rosso vivo negli intonaci che, combinati con la bianca pietra calcarea del siracusano e la nera lavica testimoniano la sua pacata sperimentazione di una sorta di variante non codificata del liberty (villa Raciti e casa Rossi a Santa Maria La Scala). Progett\u00f2 interessanti opere per la media industria (Societ\u00e0 enologica Trinacria), per laboratori scientifici (Staz. speriment. di frutticoltura) e esegu\u00ec rilievi archeologici."}
{"id": "1102185", "revid": "729019", "url": "https://it.wikipedia.org/wiki?curid=1102185", "title": "Geografia della Groenlandia", "text": "La Groenlandia, la pi\u00f9 estesa isola del mondo, \u00e8 situata tra l'Oceano Artico e l'Oceano Atlantico settentrionale, a nord-est del Canada e a nord-ovest dell'Islanda. Non ha confini terreni, ma possiede 44.087 km di coste, lungo le quali, in piccoli insediamenti, \u00e8 confinata una sporadica popolazione. La Groenlandia possiede la seconda pi\u00f9 estesa coltre glaciale del mondo.\nLa vegetazione \u00e8 sporadica e l'unica zona di foresta si trova presso Nanortalik, nell'estremo sud vicino a Capo Farvel.\nIl clima varia dall'artico al subartico dando luogo a fresche estati e freddi inverni. Il terreno \u00e8 principalmente piano anche se la copertura di ghiaccio forma graduali pendii che coprono tutto il territorio eccezion fatta per una stretta, montagnosa, sterile e rocciosa costa. Il punto altimetricamente pi\u00f9 basso \u00e8 il livello del mare, mentre il pi\u00f9 alto \u00e8 il Monte Gunnbj\u00f8rn (3693 metri). Il punto pi\u00f9 a nord della Groenlandia \u00e8 Capo Morris Jesup, scoperto dall'Ammiraglio Robert Peary nel 1909. Le risorse naturali comprendono zinco, piombo, minerale di ferro, carbone, molibdeno, oro, platino, rubini, diamanti, uranio, pesca, foche e balene.\nSuperficie\n\"Totale:\" 2.175.600 km\u00b2\n\"Terra:\" 2.175.600 km\u00b2 (di cui 1.833.900 km\u00b2 ricoperti di ghiaccio) (stima)\nRivendicazioni marittime:\n\"Zona di pesca esclusiva:\" 200 miglia nautiche\n\"Acque territoriali:\" 3 miglia nautiche\nUtilizzo del territorio.\n\"Terre arabili:\" approssimativamente 0% (a parte qualche zona per la raccolta del fieno da foraggio)\n\"Terreni agricoli permanenti:\" approssimativamente 0%\n\"Terreni da pascolo permanenti:\" 1%\n\"Boschi e foreste:\" approssimativamente 0% (esiste una foresta nella citt\u00e0 di Nanortalik).\n\"Altro:\" 99% (1993 est.)\nPopolazione.\nLa popolazione totale della Groenlandia conta 56.000 abitanti, dei quali circa 15.000 vivono nella capitale Nuuk.\nVariazione stagionale della coltre glaciale della Groenlandia.\nLa coltre glaciale della Groenlandia \u00e8 spessa 3\u00a0km e abbastanza ampia da coprire un'area pari a quella del Messico. Il ghiaccio \u00e8 cos\u00ec denso che il suo peso schiaccia il terreno sotto di esso fin sotto il livello dell'acqua; la coltre ricopre ogni cosa, tanto che solo recentemente si \u00e8 ipotizzato che in realt\u00e0 la Groenlandia potrebbe essere un gruppo di tre isole pi\u00f9 piccole.\nSi pensa che prima dell'era glaciale la Groenlandia avesse coste montagnose e una depressione centrale molto asciutta, solcata da un grande fiume la cui foce si trovava all'incirca dove la Baia di Disko si trova oggi.\nC'\u00e8 un grande dibattito circa la crescita del livello del mare causata dallo scioglimento di ghiacciai dalla Groenlandia. Fra il 1997 e il 2003 si sono staccati dall'isola dai 70 ai 90\u00a0km\u00b3 di ghiaccio all'anno, contro i 60 del periodo 1993-1997. Parte della crescita \u00e8 dovuta all'aumento dello scioglimento estivo dei ghiacci, parte al maggiore accumulo di neve a monte, il cui peso spinge il ghiaccio in mare. Uno scioglimento completo del ghiaccio della Groenlandia porterebbe ad un aumento del livello del mare di circa 6,40\u00a0m.\nI ricercatori della NASA e dell'Universit\u00e0 del Kansas calcolarono nel febbraio 2006 che i ghiacciai si stanno sciogliendo due volte pi\u00f9 velocemente rispetto a cinque anni prima. Gi\u00e0 nel 2005 la Groenlandia stava cominciando a perdere pi\u00f9 volume di ghiaccio rispetto alle previsioni, circa 216\u00a0km\u00b3 all'anno, come dimostrato anche da recenti misurazioni dei satelliti per la rilevazione della gravit\u00e0.\nTra il 1991 e il 2006 il monitoraggio del clima dello Swiss Camp ha messo in luce che la temperatura media invernale \u00e8 salita di almeno 5\u00a0\u00b0C.\nFin dal 2002, da osservazioni satellitari si \u00e8 scoperto che i tre maggiori ghiacciai della Groenlandia hanno cominciato a muoversi pi\u00f9 velocemente. Sulla costa orientale, il Ghiacciaio di Kangerlussuaq e lo Jakobshavn Isbr\u00e6 hanno raddoppiato la loro velocit\u00e0; su quella occidentale, il Ghiacciaio di Helheim si muove di mezzo campo da football al giorno. L'accelerazione dei ghiacciai \u00e8 stata seguita da un aumento dell'attivit\u00e0 sismica. Nel marzo 2006, i ricercatori dell'Universit\u00e0 Harvard e dell'Osservatorio Lamont-Doherty alla Columbia University hanno scoperto che i ghiacciai stanno generando scosse di terremoto a magnitudo 5.0.\nIl ritiro della coltre sta rivelando isole che si pensava fossero parte della terraferma. Nel settembre 2005 Dennis Schmitt scopr\u00ec un'isola nella Groenlandia Orientale a 600\u00a0km a nord del Circolo Polare Artico e la chiam\u00f2 Uunartoq Qeqertoq (in groenlandese \"isola del riscaldamento\").\nTuttavia non mancano dati contrastanti: infatti alcuni ricercatori norvegesi, utilizzando i dati radar forniti dagli altimetri a bordo dei satelliti ERS dell'Agenzia Spaziale Europea (ESA), hanno potuto tracciare il quadro fino ad oggi pi\u00f9 dettagliato sui cambiamenti di spessore dei ghiacciai della Groenlandia continentale. Dal 1992 al 2003, gli scienziati hanno misurato i cambiamenti dei ghiacciai, scoprendo una recente crescita, stimata in circa sei centimetri l'anno, nelle regioni interne durante tutto il periodo nel quale si \u00e8 svolto lo studio. Combinando i dati di ERS-1 ed ERS-2, gli scienziati del Nansen Environmental and Remote Sensing Center (NERSC) e di altre istituzioni hanno calcolato le variazioni dell'elevazione della superficie per un periodo pari ad 11 anni. Il quadro che forniscono i risultati \u00e8 eterogeneo, con un incremento netto di 6,4 centimetri all'anno nell'area interna (sopra i 1500 metri di altitudine) ma un calo di 2,0 centimetri l'anno sotto di questa altezza, in accordo con l'assottigliamento osservato ai limiti delle coperture di ghiaccio.\nPunti estremi.\nQuesta \u00e8 una lista dei punti estremi della Groenlandia, i punti pi\u00f9 a nord, sud, est e ovest di ogni altro in Groenlandia."}
{"id": "1102188", "revid": "125906964", "url": "https://it.wikipedia.org/wiki?curid=1102188", "title": "Stati per popolazione", "text": "In questa pagina sono reperibili gli Stati e i territori dipendenti del mondo, ordinati per popolazione.\nDescrizione.\nI dati sono le stime della popolazione di ciascun Paese, estratte dai dati nazionali, dai \"population clock\" nazionali o da altre fonti affidabili (ad esempio Worldometer), che vengono aggiornati spesso o in tempo reale.\nNella prima riga della tabella, subito dopo la riga di intestazione, \u00e8 presente una stima della popolazione mondiale secondo Worldometer, che a sua volta si basa su stime ONU e si aggiorna in tempo reale. I 10 Paesi pi\u00f9 popolosi al mondo sono evidenziati in grassetto e gran parte di essi si trova in Asia.\nSotto alla tabella \u00e8 presente la lista dei dieci Paesi pi\u00f9 popolosi nel 2100 secondo un articolo di The Lancet (2020), con un collegamento alle ipotesi sulle lingue pi\u00f9 parlate nel mondo nel 2100.\nIn generale, tutte le stime (incluse quella della popolazione mondiale) sono variabili, essenzialmente a causa della diffusa e persistente tendenza all\u2019aumento della popolazione mondiale ad oggi rilevabile, verosimilmente destinata a manifestarsi ancora per molti anni, fino al raggiungimento di un eventuale picco massimo, seguito poi da un'eventuale decrescita. Queste variazioni sono di solito lente e costanti, tranne in casi eccezionali (ad esempio, guerre e pandemie importanti). Nei singoli Stati si possono registrare cali o aumenti legati ai rispettivi tassi di fertilit\u00e0.\nA gennaio 2022 la popolazione mondiale ha probabilmente superato la soglia degli 8 miliardi di persone (cifra calcolata con un margine di errore di 100 milioni).\nLista di stati per popolazione.\nLe 10 nazioni pi\u00f9 popolose nel 2100 secondo The Lancet (2020).\nI dati sono presi da statistiche risalenti a dicembre 2020, ma quelli dell'Indonesia, Tanzania, Pakistan e RDC risalgono al luglio 2020. Tutti questi dati ovviamente sono soggetti a fluttuazioni che, in casi straordinari, possono anche essere rilevanti.\nL'articolo evidenzia che il Brasile, Bangladesh, Russia, e Giappone, tra i Paesi pi\u00f9 popolosi nel 2017, avranno verosimilmente un crollo della popolazione (in particolare, il Giappone \u00e8 uno di quei Paesi che subir\u00e0 almeno un dimezzamento della consistenza demografica). La Nigeria dovrebbe far registrare un incremento demografico dal 2017 e entro il 2100 del 41 per cento, seguita dal Ciad, Sud Sudan, Samoa e Mali: ad eccezione dell'arcipelago delle Samoa, in Polinesia (Oceania), quelli interessati dagli incrementi percentualmente pi\u00f9 elevati sono tutti Paesi dell'Africa. L'Italia entro il 2100 dovrebbe subire un dimezzamento della popolazione, passando dai poco pi\u00f9 di 60 milioni di abitanti del 2017 a circa 35 milioni. Secondo The Lancet, India, Nigeria e Cina avranno la pi\u00f9 vasta forza lavoro al mondo, seguite dagli Stati Uniti. In generale, la popolazione mondiale entro il 2100 subir\u00e0 un grande incremento a causa dell'alto tasso di fertilit\u00e0 nell'Africa sub-sahariana.\nSimili tendenze si legano in parte anche alle lingue pi\u00f9 parlate nel mondo per numero di parlanti madrelingua L1 e per numero di parlanti totali. Secondo Colette Grinevald (2006), le lingue pi\u00f9 parlate al mondo come numero di parlanti totali nel 2100 saranno l'inglese, cinese moderno standard, hindi, spagnolo, portoghese, arabo moderno standard, swahili e wolof. La presenza o meno del francese \u00e8 controversa, in pi\u00f9 non ha accennato alle lingue autoctone della Nigeria (hausa, yoruba). Svariate lingue elencate sono gi\u00e0 tra le pi\u00f9 parlate al mondo secondo Ethnologue 2020 insieme all'indonesiano, russo, tedesco, bengali e giapponese."}
{"id": "1102193", "revid": "1543377", "url": "https://it.wikipedia.org/wiki?curid=1102193", "title": "Dear Jessie", "text": "Dear Jessie \u00e8 una canzone della cantautrice statunitense Madonna dell'album \"Like a Prayer\". Scritta e prodotta da Madonna e Patrick Leonard, che la dedica alla figlia, la canzone \u00e8 stata spesso descritta pi\u00f9 come una ninnananna che come una canzone pop, e presenta il suono delle corde, di un sintetizzatore e di una strimpellata acustica. Il testo richiama un fantastico paesaggio psichedelico, in cui elefanti rosa danzano con lune danzanti e sirene.\nDopo la sua pubblicazione, il singolo ha ricevuto pareri contrastanti dai critici; questi ultimi, infatti, lamentavano l'eccessivo immaginario fantastico della canzone, ma ne hanno elogiato la composizione.\nLa canzone fu rilasciata come quarto singolo estratto dall'album \"Like a Prayer\" solo in Gran Bretagna e in alcuni paesi europei, e come quinto singolo in Australia e Giappone, mentre non fu rilasciata come singolo negli Stati Uniti. La canzone ha avuto un moderato successo commerciale, raggiungendo la top-ten nel Regno Unito e in Irlanda, e la top 20 in Germania, Spagna e Svizzera. La copertina del singolo, scattata da Herb Ritts, mostra Madonna seduta in un letto,con le orecchie di Minni, che stringe al suo petto un lenzuolo. Questa foto era un riferimento ad alcune critiche rivolte a Madonna agli inizi della sua carriera, quando alcuni critici descrissero la voce della cantante come \"la voce di Minnie all'elio\".\nLa canzone.\nQuando inizi\u00f2 a lavorare sul suo quarto album in studio, \"Like a Prayer\", Madonna si trovava in uno stato mentale molto emotivo, a causa del divorzio dal suo allora marito Sean Penn, il suo trentesimo compleanno, e le critiche sfavorevoli per il suo lavoro di attrice. Tutto questo la spinse a scrivere e a capire quale direzione dare all'album. Il giorno in cui Madonna stava registrando \"Like a Prayer\", Patrick Leonard ritard\u00f2 perch\u00e9 dovette andare a prendere la piccola figlia Jessie a scuola. Se all'inizio Madonna si arrabbi\u00f2 per questo ritardo, poco dopo strinse amicizia con Jessie e inizi\u00f2 a giocarci. La cantante, poco dopo, comment\u00f2: \"Era come se io fossi mia madre e lei fosse me da piccola. Stavamo di nuovo giocando nel nostro giardino di casa. Notando il legame che si instaur\u00f2 tra la cantante e la figlia Jessie, Leonard present\u00f2 a Madonna una canzone che lui precedentemente aveva scritto per la figlia, intitolata \"Dear Jessie\". A Madonna piacque, ne cambi\u00f2 solo il testo e accett\u00f2 di inserirla nel disco.\nPer quanto riguarda la critica, generalmente \"Dear Jessie\" ha ottenuto pareri favorevoli dalla critica. Secondo Rikky Rooksby, autore de \"The Complete Guide to the Music of Madonna\", \u00abDear Jessie\u00bb assomiglia pi\u00f9 a una ninnananna che a una canzone di musica pop. L'autore Santiago Fouz-Hern\u00e1ndez comment\u00f3, nel suo libro \"Madonna's Drowned Worlds\", che la canzone rispecchia l'inquietudine della cantante nell'individuare cosa si pu\u00f2 definire \"infanzia\", e in una scala generala, riguarda la \u00abfemminilit\u00e0\u00bb. Christopher P. Andersen, in \"Madonna: Unauthorized\", la descrisse come una \u00abconfezione tristemente psichedelica di caroselli e elefanti rosa\u00bb, e aggiunse che rievoca le canzoni che la madre ci deve aver cantato prima di addormentarci.\nIl video.\nIl clip della canzone, un cartone animato prodotto dalla Animation City, vede Madonna nelle sembianze di una fatina animata (molto somigliante a \"Trilly\", la fatina di Peter Pan), che si sveglia nel suo letto e interagisce con personaggi fantastici."}
{"id": "1102194", "revid": "767487", "url": "https://it.wikipedia.org/wiki?curid=1102194", "title": "Classe Goliat", "text": "Le unit\u00e0 della classe Goliat (progetto 733 secondo la classificazione russa) sono rimorchiatori d'altura di piccole dimensioni, costruiti a cavallo tra gli anni cinquanta e sessanta.\nIn occidente, questa classe di navi \u00e8 nota anche con il nome di \"Okhtenskiy\".\nLa classificazione russa per questa classe di rimorchiatori \u00e8 \"Morskoy Buksir\" (MB: rimorchiatore d'altura).\nIl servizio.\nI rimorchiatori di questa classe hanno piccole dimensioni e prestazioni, in generale, non di rilievo.\nTutta le unit\u00e0 della classe sono state costruite a San Pietroburgo. Non sono mai state modificate per operazioni di salvataggio e recupero.\nOggi, dei 63 costruiti, ne rimangono in servizio solo una ventina, non tutti (sembra) in condizioni di prendere il mare. Comunque, formalmente risultano a carico della Marina Russa: \"MB 5\", \"MB 8\" (Flotta del Nord), \"MB 11\", \"MB 12\", \"MB 16\", \"MB 166\", \"MB 176\" (Flotta del Pacifico), \"MB 23\", \"MB 152\", \"MB 173\", \"MB 174\" (Flotta del Mar Nero), \"MB 162\", \"MB 165 Serdity\", \"MB 169\" ed \"MB 171 Loska\" (Flotta del Baltico).\nI classe Goliat sono stati inoltre utilizzati anche dalla Guardia Costiera Federale, che ne ricevette cinque per il servizio nell'Oceano Pacifico. Si tratta di navi assolutamente identiche a quelle in servizio con la flotta.\nOggi dovrebbe rimanerne in servizio solo una, la \"PSKR-4\".\nUn altro utilizzatore di questi rimorchiatori \u00e8 l'Ucraina, che ne ricevette un paio in seguito al crollo dell'Unione Sovietica.\nOggi questi sono in servizio con i nomi di \"U706 Izyaslav\" ed \"U831 Kovel\".\nProgetto 733S.\nAlcune unit\u00e0 sono state classificate come \"Spastel'niy Buksir\" (SB: rimorchiatore da recupero). Si tratta del progetto 733S, praticamente identico alla versione base: le modifiche sono assolutamente marginali e riguardano solo alcune dotazioni di bordo.\nLe unit\u00e0 di questo tipo oggi operative sono tre: \"SB 4\", \"SB 5\" (Flotta del Baltico) ed \"SB 9\" (Flotta del Nord)."}
{"id": "1102208", "revid": "124974199", "url": "https://it.wikipedia.org/wiki?curid=1102208", "title": "Keep It Together", "text": "Keep It Together \u00e8 un brano musicale della cantautrice statunitense Madonna, pubblicato il 30 gennaio 1990 come sesto ed ultimo singolo estratto dall'album \"Like a Prayer\", uscito l'anno prima.\nQuesta fu l'ultima canzone di Madonna con la collaborazione di Stephen Bray.\nEsecuzioni dal Vivo.\nLa canzone \u00e8 stata eseguita dal Vivo durante il Blond Ambition Tour del 1990."}
{"id": "1102210", "revid": "287204", "url": "https://it.wikipedia.org/wiki?curid=1102210", "title": "Stella al merito sportivo", "text": "La stella al merito sportivo \u00e8 un'onorificenza del Comitato olimpico nazionale italiano.\nStoria.\nL'onorificenza venne istituita il 20 dicembre 1933 per premiare \"i presidenti di federazioni sportive che pi\u00f9 si siano distinte, durante un biennio, in affermazioni di carattere internazionale\". L'assegnazione fu successivamente estesa anche a \"fascisti, corpi armati, enti che abbiano svolto lodevole attivit\u00e0 sportiva\".\nIn seguito venne concessa per premiare atleti, tecnici, dirigenti e societ\u00e0 che si fossero particolarmente distinti nel dare lustro allo sport italiano.\nL'onorificenza della stella al merito sportivo ha tre distinti gradi: d'oro, d'argento e di bronzo.\nConferimento.\nPu\u00f2 essere concessa alla bandiera di un ente sportivo, a personalit\u00e0 sportive (dirigenti) che hanno dato un notevole contributo allo sport italiano, a personalit\u00e0 sportive straniere che abbiano contribuito alla diffusione dell'attivit\u00e0 agonistica, ai gruppi sportivi militari e civili e ai gruppi sportivi dei Corpi di Polizia esclusivamente a livello nazionale. Le condizioni necessarie per il conferimento dell'onorificenza sono le seguenti:\nLa Commissione benemerenze sportive propone annualmente l'assegnazione delle Stelle al merito sportivo, nella quantit\u00e0 massima prevista dal regolamento:"}
{"id": "1102216", "revid": "123301391", "url": "https://it.wikipedia.org/wiki?curid=1102216", "title": "Episodi di Streghe (serie televisiva 1998) (seconda stagione)", "text": "A partire da questa stagione entrano nel cast principale Brian Krause, Greg Vaughan e Karis Paige Bryant, quest'ultima nel cast sino all'episodio 6. Al termine di questa stagione esce dal cast principale Greg Vaughan.\nL'anniversario.\nTrama.\nSono passate tre settimane dalla morte di Andy e ancora nessun demone ha attaccato le tre sorelle. Una notte per\u00f2 uno spaventoso demone apre un passaggio in soffitta e ruba il Libro delle Ombre. Intanto Phoebe vorrebbe festeggiare con le sue sorelle il loro primo anniversario da streghe ma Prue \u00e8 ancora sconvolta per la morte di Andy. Piper sta cercando di ottenere un finanziamento per acquistare un locale ma viene attaccata da una vecchia conoscenza: Jeremy. Il demone che ha rubato il libro infatti sta rileggendo e cancellando tutte le formule che hanno permesso di vincere i tanti stregoni che le tre ragazze hanno sconfitto in quest'ultimo anno. Piper aiutata dalle sorelle distrugge nuovamente Jeremy. Le tre ragazze intanto conoscon Dan e Jenny Gordon i loro nuovi vicini. L'Uomo Nero attacca Piper e Phoebe che per\u00f2 riescono a distruggerlo. Phoebe ha una premonizione dove vede Nicholas che sta per uccidere Prue, ma la ragazza si ricorda la formula e annienta lo stregone. Prue, Piper e Phoebe capiscono che il demone che ha rubato il libro si trova in un piano astrale adiacente alla loro soffitta, quindi lo aprono e tentano di prendere il libro ma Prue esita e vengono sconfitte. Il demone \u00e8 vicino a leggere l'ultima pagina del libro, quella che priver\u00e0 le streghe dei loro poteri, ma le tre grazie allo spirito della nonna riescono a sconfiggere il demone e a riprendere il libro. Inoltre Piper potr\u00e0 acquistare il locale che tanto desiderava grazie ad un prestito fatto da Prue e Phoebe che diventeranno socie di Piper nella gestione del pub, il famoso \"P3\".\nViaggio nel futuro.\nTrama.\nPhoebe ha la tragica visione della sua morte bruciata, e cos\u00ec assieme alle sorelle fa un incantesimo per andare nel futuro. La magia le porta a vivere la loro vita di 10 anni dopo in cui Piper si ritrova ad essere la mamma di una bella bambina di nome Melinda avuta da Leo dal quale per\u00f2 \u00e8 divorziata, Prue \u00e8 a capo della Buckland, per questo la sua vita \u00e8 totalmente occupata dal lavoro che le ruba anche il tempo per curarsi degli affetti, Phoebe invece si ritrova in una situazione ben pi\u00f9 problematica. \u00c8 in prigione e condannata a bruciare sul rogo per aver ucciso un uomo. Ha abusato del suo potere non per difendere ma per fare del male. Attraverso questa esperienza, le sorelle impareranno un'importante lezione di vita: \"la magia non va mai usata per scopi personali\". Phoebe viene bruciata sul rogo ma poi le tre sorelle verranno rispedite nel presente avendo recepito l'insegnamento, cos\u00ec Phoebe sar\u00e0 salva.\nIl quadro incantato.\nTrama.\nUna ragazza si presenta alla casa d'aste Buckland e consegna a Prue un quadro, spiegandole che \u00e8 stato tramandato da generazioni dalla sua famiglia, ma che vuole disfarsene al pi\u00f9 presto perch\u00e9 la spaventa. Prue presto capir\u00e0 il perch\u00e9: dentro il quadro \u00e8 stato intrappolato un uomo da ben settant'anni, e attraverso un messaggio le chiede aiuto. Prue, convinta che si tratti di un innocente da salvare, cerca di aiutarlo, ma finisce anch'essa dentro il dipinto, che si rivela essere un posto pieno di trappole mortali. L'uomo racconta a Prue di essere stato rinchiuso l\u00ec dall'autrice del quadro, una strega che era stata la sua fidanzata e che lui aveva lasciato, che si era cos\u00ec vendicata. Poco dopo anche Piper, tentando di aiutare Prue, viene risucchiata all'interno del dipinto. Tuttavia ad un certo punto le due sorelle scoprono che l'uomo non \u00e8 affatto l'innocente che dice di essere: \u00e8 in realt\u00e0 un malvagio stregone, intrappolato nel quadro da una strega buona; la ragazza che ha portato il quadro a Prue \u00e8 in realt\u00e0 la sua amante, e ha fatto in modo che il trio avesse il dipinto perch\u00e9 lo liberasse dalla maledizione. Intanto Phoebe cerca disperatamente un lavoro, ma non sentendosi all'altezza fa un incantesimo dell'intelligenza, sebbene siano vietate le magie che servono per scopi personali. Tale incantesimo per\u00f2 la aiuter\u00e0 a liberare le sue sorelle, mentre lo stregone e la sua amante vengono eliminati. Alla fine Phoebe decide che non tenter\u00e0 pi\u00f9 di usare la magia per risolvere i suoi problemi e che riprender\u00e0 gli studi.\nLa musica del diavolo.\nTrama.\nQuando Piper scopre che il gruppo musicale The Dishwalla \u00e8 manovrato da un demone, deve aiutare le anime catturate da quest'ultimo per impedire che altri innocenti muoiano. Ma tutto ci\u00f2 deve farlo assieme alle sorelle, e con Leo, che ricompare nuovamente nella sua vita. \nDemone in questione: Masselin, un demone che ha promesso successo e notoriet\u00e0 al manager della band in cambio di sacrifici umani.\nFortunatamente la questione si risolve per il meglio: il demone viene distrutto dal trio e tutte le vittime liberate. Ma i problemi per Piper non sono finiti a causa del rapporto altalenante che c'\u00e8 fra lei e Leo. L'angelo bianco infatti \u00e8 per la maggior parte del tempo impegnato nella sua \"missione\" di salvaguardare la vita di streghe buone ed innocenti, cos\u00ec che il tempo da dedicare in compagnia di Piper \u00e8 sempre poco. La questione per Piper si fa pi\u00f9 complicata, specie a causa del vicino di casa Dan che sembra suscitare nella strega non poco interesse.\nPrue cambia sesso.\nTrama.\nStanno avvenendo una serie di omicidi in citt\u00e0 durante un'ondata di caldo torrida e l'agente Morris, che sospetta sin dalla morte di Andy un coinvolgimento delle Halliwell in tutti i casi irrisolti della polizia, chiede aiuto a Prue per cercare di capire chi \u00e8 il colpevole di questi nuovi crimini. Per impedire che un demone donna uccida altri uomini, Phoebe informa le sorelle delle continue visioni che ha sulle uccisioni di tanti uomini. Per riuscire a scovarla, Prue pronuncia un incantesimo, e si ritrova a vestire i panni di un uomo!\nDemone in questione: L'Invasata che si nutre del testosterone degli uomini che seduce. L'invasata inizialmente punta Owen, un bel giovane che Phoebe incontra per caso e dal quale si sente subito attratta, ma poi la sua attenzione si sposta su \"Manny\", Prue versione uomo. Attirata l'invasata in un vicolo, Prue scoprir\u00e0 di non avere poteri in veste di uomo, ma comunque le sorelle mettono in fuga la strega demoniaca a cui Morris spara. La strega sembrerebbe inizialmente morta ma la verit\u00e0 \u00e8 tutt'altra, le sorelle, infatti, scoprono che per far perire l'invasata sar\u00e0 lei a dover andare da loro e dovr\u00e0 morire fra le fiamme. L'invasata attira di nascosto Prue e proprio quando tutto sembra essere perduto, grazie all'intervento delle due sorelle Prue trova il coraggio di resistere alla strega che muore fra le fiamme. La serata al P3 finisce bene per tutte le Halliwell, Phoebe \u00e8 in compagnia di Owen, Piper ha trovato il coraggio di fare la prima mossa con Dan, e cos\u00ec far\u00e0 Prue con il collega Alan con il quale si trova molto in sintonia.\nQuella vecchia bacchetta magica.\nTrama.\n200 anni prima la strega buona Tuatha era divenuta malvagia e aveva iniziato ad usare i suoi poteri contro gli innocenti. Fortunatamente era stata intrappolata e sepolta dentro una caverna, ma poi sventuratamente venne liberata. Nessuna strega ha il potere di sconfiggerla: solo una persona, nota come \"l'eletto\" pu\u00f2 farlo, una persona normale nata per usare la bacchetta di Tuatha contro di lei. Le sorelle e Leo devono aiutare proprio l'eletto, un giovane ragazzo, a controllare la bacchetta che gli \u00e8 stata destinata, prima che la potente strega se ne impossessi. Cos\u00ec, mentre la strega cattiva \u00e8 impegnata nel realizzare il suo intento di far perdere i poteri alle tre streghe che le stanno impedendo di raggiungere il suo obiettivo, le sorelle utilizzano per la prima volta lo Scrying, un cristallo che a contatto con una mappa permette d'individuare attraverso la magia il punto in cui si trova la persona cercata. Individuano Tuatha, ma scoprono a loro spese che per le streghe \u00e8 impossibile distruggerla: sar\u00e0 Kyle, l'eletto, a farlo al loro posto grazie alla fiducia che pian piano acquisisce in se stesso. Nel frattempo la relazione fra Piper e Leo si fa critica; Piper, infatti, desidera avere al fianco una persona pi\u00f9 presente, una persona \"normale\", e Leo, suo malgrado, capir\u00e0 questa decisione, cos\u00ec Piper inizier\u00e0 una storia con il vicino di casa Dan, almeno per il momento. Allo stesso tempo nella vita di Prue sorge un nuovo problema: Jack Sheridan, un gestore di un'altra impresa d'aste simile alla Buckland che sembra quasi voler fare concorrenza a Prue. si tratter\u00e0 solo di questo ?\nLa voce del pensiero.\nTrama.\nPhoebe fa volontariato all'ospedale della citt\u00e0, \u00e8 cos\u00ec che conoscer\u00e0 Eric, un giovane che assiste il padre degente. Phoebe ha cos\u00ec una delle sue visioni in cui uno stregone o forse un demone infila un ago nella testa di Eric. Nel frattempo Prue e Piper sospettano rispettivamente che Jack e Dan siano degli stregoni per svariati motivi, cos\u00ec sono costrette a fare l'incantesimo per ascoltare i pensieri, per tentare di scoprire se quello che pensano \u00e8 solo frutto della loro fantasia. Dan supera il test, \u00e8 un perfetto \"umano\" e Piper pu\u00f2 notarlo dalla fuoriuscita di sangue in seguito ad una ferita. Il risultato non \u00e8 lo stesso per Jack i cui pensieri sono tutt'altro che innocenti, cosa che porta Prue a pensare di aver avuto ragione riguardo a lui. Phoebe intanto riesce a scoprire l'esistenza dei \"collezionisti\", stregoni che risucchiano il sapere dai cervelli della gente con un ago. Grazie alla sua ricerca, Phoebe affiancata da Piper scoprir\u00e0 il dottore del padre di Eric deciso nell'intento di \"infilzare\" il ragazzo con l'ago delle visioni di Phoebe. Le sorelle salvano almeno per il momento Eric. Piper cos\u00ec, attraverso la lettura del pensiero, viene a conoscenza della leggenda che narra di un libro di antiche profezie, i registri Akascich. I collezionisti vogliono quei registri, e vogliono Eric perch\u00e9 lui sa come trovarli. Nel frattempo Prue grazie all'aiuto di Piper scopre che nemmeno Jack \u00e8 un demone, anzi, conosce per merito di un suo scherzetto il fratello gemello Jeff che si era \"spacciato\" per lui. Il trio deve aiutare cos\u00ec Eric dallo zapping cerebrale, e sar\u00e0 proprio la sete di conoscenza dei demoni a distruggerli.\nL'amore di Sam.\nTrama.\nPrue, Piper e Phoebe si trovano ad affrontare un demone dell'acqua potentissimo, e con lui affioreranno ricordi, poich\u00e9 \u00e8 lo stesso demone responsabile dell'uccisione della loro madre. Mentre cercano disperatamente vendetta, incontrano un uomo di nome Sam che rivela loro una sconvolgente verit\u00e0. Sam era l'angelo bianco di Patty, la loro madre, che ha perduto il suo potere di angelo quando la sua strega \u00e8 morta, ma oltre che questo, Sam era anche l'uomo di cui Patty si era innamorata, in seguito alla storia con Victor, padre delle tre streghe. Per sconfiggere il demone le sorelle hanno bisogno del suo aiuto, ma Sam, per paura di perdere di nuovo qualcuno per via del demone dell'acqua, getta sulle tre una polvere che ha il compito di farle addormentare e di rimuovere dalla loro memoria il loro incontro con lui. Fortunatamente interviene Leo che si occupa di far ricordare alle Halliwell quanto \u00e8 accaduto. Il campo estivo nei pressi del lago \u00e8 stato riaperto a distanza di anni e tutti i bambini corrono un grave pericolo. Sam decide cos\u00ec di correre in aiuto delle streghe anche per far tacere il senso di colpa che si porta dietro da molto tempo. Grazie ad una visione che Phoebe ha a contatto con Sam, la strega scopre che la mamma stava cercando di distruggere il demone con dei cavi elettrici ma l'arrivo inaspettato di Sam sulla scena l'ha distratta, permettendo al demone di ucciderla. Le Halliwell seguiranno cos\u00ec il metodo a cui aveva pensato la madre, col risultato per\u00f2 che Sam morir\u00e0. Tutta questa storia far\u00e0 riflettere Leo e Piper riguardo alla loro situazione, i due si rivelano di amarsi ancora, ma per il momento la situazione rimarr\u00e0 inalterata.\nLa signorina Hellfire.\nTrama.\nDopo aver sub\u00ecto un'aggressione, le sorelle Halliwell devono capire chi vuole la loro uccisione. Nel caso viene coinvolto anche Morris, il poliziotto un tempo collega di Andy, al quale le streghe finalmente rivelano il loro segreto. Nella borsa dell'aggressore le sorelle trovano una lista dei nomi delle vittime delle quali l'unico non segnato, a parte il loro \u00e8 quello di una donna che l'assassina progettava di uccidere avendo inserito un esplosivo in casa sua. Phoebe e Morris fortunatamente riescono a salvare appena in tempo quella che si rivela essere una strega. Prue si finge cos\u00ec una criminale, Ms Hellfire, per capire chi c'\u00e8 dietro all'attacco ed il suo capo sar\u00e0 un uomo dal nome di Bane, dal quale Prue, o meglio \"Ms Hellfire\" sembra essere piuttosto attratta.\nSi tratta di nuovo del giorno venerd\u00ec 13, e si tratta di nuovo del demone Barbas che ha ottenuto 24 ore per tornare in libert\u00e0 e che collabora con i criminali per uccidere le streghe. Barbas fa cos\u00ec un incantesimo a Prue convincendola del fatto che dovr\u00e0 far fuori i criminali che vogliono uccidere le sue sorelle, ed i \"criminali\" sono proprio Phoebe e Piper. Fortunatamente le due sorelle faranno rinvenire Prue e cos\u00ec Barbas se ne torner\u00e0 negli inferi dopo la mezzanotte.\nNel frattempo Prue scopre di possedere un nuovo potere, la proiezione astrale del suo corpo.\nCupido.\nTrama.\nLe streghe s'imbattono in un Cupido, un essere magico che trova l'amore per le persone, che \u00e8 minacciato da un demone assetato di odio. Il demone ruba a Cupido l'anello dell'amore per dividere le coppie che Cupido aveva creato. Le sorelle Halliwell distruggono cos\u00ec il demone dell'odio, ma non \u00e8 finita: si salva grazie all'anello e continua a distruggere l'amore, mettendo in lite prima Piper con Dan e poi Prue con Jack. Cupido comprende che l'unico modo per distruggere il demone \u00e8 quello di ricostruire le coppie divise e pu\u00f2 farlo solo grazie a Phoebe e al suo cuore grande. Le coppie verranno cos\u00ec riunite ed il demone dell'odio distrutto. L'amore trionfer\u00e0 anche per Phoebe che trover\u00e0 piuttosto \"piacevole\" la compagnia di un giovane dal nome di Kevin.\nIstinto materno.\nTrama.\nDietro l'abbandono di un neonato, si nasconde qualcosa di soprannaturale. Le sorelle cercano di trovare informazioni sulla famiglia del piccolo, e scoprono che un fantasma vuole ucciderne tutti i membri. Persino il neonato.\nAlla fine il fantasma si riveler\u00e0 essere l'autista della famiglia del piccolo che cercava di uccidere tutti gli esponenti maschi per vendetta contro la nonna del bambino.\nIl risveglio.\nTrama.\nPiper viene punta da un insetto tropicale, nascosto in una delle casse contenenti frutti esotici usati per preparare cocktail al P3. Durante una serata al locale, Piper sviene e Phoebe la porta velocemente in ospedale dove il dottor Williamson si occupa del caso. Il dottor Williamson, infatti, scopre che la malattia di Piper \u00e8 un'infezione tropicale, rara negli Stati Uniti, nota come febbre di Oroya. Mentre Piper viene sottoposta ad altre analisi, Phoebe intanto fa conoscenza con Nathan (Andrew Ducote), un ragazzino in ospedale che non riesce a guarire dalla sua malattia. Phoebe assicura Nathan che il pupazzetto che il ragazzino porta con s\u00e9 gli permetter\u00e0 di guarire.\nNel frattempo, la condizione di Piper peggiora e la ragazza entra in coma. Prue e Phoebe, violando le regole della magia, recitano l'incantesimo del risveglio per salvare la sorella. Per compiere la magia, Prue e Phoebe hanno bisogno di un fantoccio e Phoebe chiede in prestito a Nathan il suo pupazzetto. Ma quando Piper rinviene, anche la malattia viene risvegliata e il fantoccio, adesso dotato di vita propria, inizia a vagare per l'ospedale infettando le persone e diffondendo la febbre di Oroya che, secondo gli studi del dottor Williamson, non sarebbe contagiosa.\nPiper viene rimandata a casa, ma gli effetti dell'incantesimo si fanno subito notare. Prue, Piper e Phoebe non si sentono mai stanche e Piper riesce a muoversi velocemente; la febbre di Uroya poi si sta diffondendo. Il dottor Williamson, stupito per la veloce guarigione di Piper e deciso a scoprire come abbia fatto a rinsavire miracolosamente, decide di isolare le tre sorelle per trovare una cura contro le altre vittime della malattia. Prue, Piper e Phoebe, capendo di aver sbagliato a compiere l'incantesimo per interesse personale, annullano la magia, togliendo la vita al fantoccio che stava per infettare anche il piccolo Nathan. Piper cade di nuovo in coma ed \u00e8 sul punto di morire.\nIntanto, Dan \u00e8 preoccupatissimo per la salute di Piper e non riesce ad abbandonare il suo letto d'ospedale. Leo, invece, per amore di Piper, infrange il codice degli angeli bianchi ed interviene. Quando Piper \u00e8 clinicamente morta, Leo usa il suo potere e la guarisce permettendole di rinsavire. Piper, svegliandosi, pronuncia il nome di Leo e Dan, seduto vicino a lei, se ne va molto triste. Per il suo gesto, inoltre, Leo viene privato dei suoi poteri di angelo bianco e, adesso che \u00e8 umano, decide di combattere per avere Piper.\nNel frattempo, Phoebe si iscrive di nuovo all'universit\u00e0 e Prue lascia la Buckland. Prue e Jack, infatti, stavano lavorando su un dipinto di Monet, ma Prue aveva scoperto che in realt\u00e0 era un falso. Tuttavia, il signor Caldwell, capo della Buckland, voleva comunque vendere il dipinto ed anche Jack pareva d'accordo. Prue allora non aveva accettato questo compromesso e, riflettendo anche sulla vicenda di Piper, aveva deciso di trovare un lavoro che la gratificasse maggiormente. Prue lascia anche Jack, ringraziandolo comunque di averle di nuovo aperto gli occhi sul valore della vita.\nSan Valentino.\nTrama.\nTre amiche di Phoebe grazie ad un incantesimo di quest'ultima riescono a far diventare uomini tre animali: un maiale, un serpente velenoso e un coniglio. L'incantesimo sarebbe dovuto durare 24 ore ma i tre uomini sono decisi a rimanere tali definitivamente, perci\u00f2 tengono in ostaggio le ragazze per rintracciare Phoebe. Intanto Piper \u00e8 indecisa se continuare la sua storia con il vicino di casa Dan, o di riprovare con Leo che, nel frattempo, per sopperire alle carenze economiche della sua nuova vita da mortale inizia a lavorare per Piper nel P3.\nIl fascino del male.\nTrama.\nPhoebe \u00e8 tormentata dalla sua vita passata, e andando nel passato, scopre una realt\u00e0 diversa. Negli anni venti, Piper e Prue erano le cugine di Phoebe, la quale possedeva un potere eccezionale che, forse a causa del suo uso poco corretto, \u00e8 andato perduto. Piper aveva un relazione con Dan, ma lo tradiva con Leo, e Prue era invece una brillante fotografa. Uno stregone di nome Anthon si era unito a Phoebe nella speranza di poter rubare i poteri alle due Halliwell con l'aiuto di un medaglione molto potente che dona a Phoebe, nel quale vengono assorbiti i poteri usati dalle streghe. Anthon ha inoltre il potere di cambiare forma in chiunque lui voglia e lo utilizzer\u00e0 per attrarre Piper, trasformandosi nel suo ex amante: Leo. Le due sorelle in seguito ad uno scontro con Phoebe, la condannano in ogni sua vita futura per evitare che si ricongiunga con Anthon che \u00e8 uno stregone immortale. Nel presente quindi Anthon \u00e8 ancora vivo e cerca di riunirsi con Phoebe che rischia di perdere la vita. Cos\u00ec Phoebe va alla ricerca dell'amuleto che la pu\u00f2 portare alla salvezza. Grazie all'aiuto delle sorelle distrugger\u00e0 Anthon e potr\u00e0 tornare nella sua vita presente sana e salva. Nel frattempo Dan inizia a porsi i primi dubbi sul passato di Leo che, da quello che ha scoperto, in realt\u00e0 non esiste. L'unico Leo Wyatt realmente esistito \u00e8 morto durante la seconda guerra mondiale. Chiss\u00e0 se ci sar\u00e0 un modo per mettere a tacere i suoi dubbi.\nLe antenate delle sorelle Halliwell: Prudence Bowen, Piper Baxter e Phoebe Russel.\nIl segnale.\nTrama.\nPer aiutare Piper a decidere tra Leo e Dan, Phoebe fa un incantesimo per segnalare la persona che la affiancher\u00e0 durante la sua vita. Prue nel frattempo ha cominciato a dedicarsi alla professione di fotografa, ma viene improvvisamente rapita da un evaso di prigione, Bane Jessup. Piper e Phoebe scopriranno dove \u00e8 nascosta Prue, grazie all'incantesimo fatto da Phoebe. Ma dietro il rapimento c'\u00e8 un demone, Litvak, che vuole uccidere Bane (proprio perch\u00e9 l'uomo sa tutto dei demoni), attraverso l'utilizzo di un'arma che cede ai suoi seguaci per ucciderlo. Prue si fider\u00e0 di Bane in seguito, in quanto l'uomo si \u00e8 ferito pur di salvarla dall'attacco di un demone ed \u00e8 cos\u00ec che fra i due si accender\u00e0 la passione. Prue riuscir\u00e0 cos\u00ec a convincere anche Piper e Phoebe dell'innocenza di Bane e le sorelle la aiuteranno ad eliminare Litvak, un demone che trova l'essenza delle persone mettendosi in contatto mentale con queste. Lo scopo di Litvak \u00e8 quello di eliminare le streghe per consegnare la loro anima alla Sorgente, e per farlo chiede a Bane di scambiare la sua libert\u00e0 con la vita delle Halliwell. Bane per\u00f2, con l'aiuto delle streghe riuscir\u00e0 a sconfiggere Litvak ed in seguito si costituir\u00e0, dopo un dolce e triste addio a Prue. Da tutta questa storia Piper comprende che un incantesimo non serve per capire dove va il cuore.\nL'angelo nero.\nTrama.\nPrue sta cercando lavoro presso uno casa giornalistica come fotografa. Il capo le chiede, prima di assumerla, uno scatto su una donna, Meggie Murphy, persona da sempre altruista e buona con il prossimo ma la cui vita improvvisamente \u00e8 cambiata verso il peggio. Prue incontra la ragazza, vittima di un angelo nero, e per salvarla compir\u00e0 un incantesimo su lei per rendere la sua vita pi\u00f9 fortunata. Facendo questo per\u00f2 viene presa di mira dal malefico angelo e portata al suicidio. Leo spiega alle Halliwell che gli angeli neri portano al suicidio, facendo sentire responsabile la vittima di ogni sofferenza altrui, quelli che un giorno potrebbero divenire angeli bianchi cos\u00ec da impedire che il loro compito si attui. Leo, riacquista i suoi poteri per salvare Prue. Nel frattempo la situazione sentimentale di Piper si fa problematica, ormai ne \u00e8 certa: l'amore della sua vita \u00e8 Leo. I due cos\u00ec si riavvicineranno. Il problema sar\u00e0 rivelare il tutto al povero Dan.\nL'eterna giovinezza.\nTrama.\nUn'anziana amica di famiglia delle sorelle Halliwell torna a San Francisco, ma ben presto le sorelle hanno un presentimento: la vecchia amica non pu\u00f2 avere un secondo fine? Ed il presentimento \u00e8 fondato. L'anziana, assieme alle sue amiche, invoca Cryto, il demone della vanit\u00e0 che in passato donava alle persone che lo desideravano, giovinezza, bellezza e salute. Il demone \u00e8 stato poi privato del suo corpo, cos\u00ec il compito delle tre anziane \u00e8 quello di ricucirgli un nuovo corpo e di dare qualcosa in cambio della bellezza: il potere del trio. La vecchia riesce a rubare la formula per privare le Halliwell dei poteri cos\u00ec da trasferirli nel demone, eppure il trio avr\u00e0 la meglio poich\u00e9 Cryto non conosce a fondo i suoi poteri quanto le tre streghe che, riacquisiti i poteri, lo distruggeranno, senza per\u00f2 poter salvare la \"zia\" Gale. Nel frattempo \u00e8 giunto per Piper il momento della scelta: lascer\u00e0 cos\u00ec Dan con la volont\u00e0 di provare fino in fondo a vivere la storia d'amore con Leo.\nMondo di celluloide.\nTrama.\nIl trio s'imbatte in un nuovo demone: si tratta del demone dell'illusione che s'infiltra nei film per agire negativamente sugli spettatori e che fa diventare realt\u00e0 tutti gli antagonisti dei film, e per ucciderli, le sorelle cercano disperatamente un rimedio. Anche Billy per\u00f2, un noto personaggio del cinema, far\u00e0 la sua apparizione nel mondo reale, rendendo felice Phoebe, sua accanita fan, proprio in un momento in cui la strega non sa ancora che cosa volere dagli uomini. Distrutto il demone, le sorelle ritorneranno alla vita di tutti i giorni, fatta eccezione per Phoebe, che per un po' sogner\u00e0 ancora il suo eroe Billy.\nIl segreto di Leo.\nTrama.\nPhoebe cerca di aiutare il fantasma di Charlene, una giovane studentessa che \u00e8 stata uccisa da un demone chiamato Libris per evitare che lei pubblicasse la sua tesi in cui \u00e8 provata l'esistenza dei demoni. Con l'aiuto di Prue, Phoebe e Charlene cercano di eliminare Libris prima che il demone possa uccidere anche Phoebe. Dopo esserci riuscite, Prue e Phoebe sono sorprese di sapere che il fantasma di Charlene, prima di poter passare al suo stadio successivo di esistenza, deve aiutare Prue a risolvere l'omicidio di un'altra ragazza, figlia del sig. Wilson, un uomo che lotta per trovare dei testimoni e smascherare il vero assassino. Nel frattempo, gli sforzi di Piper per preparare il suo night club prima di un'esibizione dal vivo della rock band di successo dei Goo Goo Dolls sono interrotti quando Dan rivela notizie inaspettate sul passato di Leo: l'uomo in passato era sposato! Piper va a trovare Lillian, la donna con cui Leo \u00e8 stato brevemente sposato 50 anni prima, ma si rende comunque conto che quella era un'\"altra vita\" per Leo.\nLe tre scimmie.\nTrama.\nIl dottor Wiliamson, che aveva studiato il caso di Piper (quando era stata malata per la febbre di Uroya), scopre il segreto delle sorelle iniettando il loro sangue nel corpo di tre scimmie che acquistano i rispettivi poteri, e a causa di una trasfusione di sangue, ottiene tutti i loro poteri anche lui. Lo scopo del dottore era quello di cercare di trovare un rimedio alla febbre di Uroya che Piper aveva sconfitto con tanta rapidit\u00e0, eppure il dottore inizia a utilizzare i poteri nella maniera sbagliata. In seguito le tre sorelle provano a curarlo ma non ci riescono quindi non trovano altra soluzione tranne quella di ucciderlo anche se con questa decisione Piper non \u00e8 d'accordo e si sente in colpa.\nI quattro dell'apocalisse.\nTrama.\nPrue e un essere sconosciuto finiscono in una realt\u00e0 nascosta, e Piper e Phoebe sono costrette a collaborare con i tre compagni dell'uomo finito con Prue. Presto le due sorelle scoprono che in realt\u00e0, hanno a che fare con i quattro cavalieri dell'Apocalisse.\nDesideri pericolosi.\nTrama.\nLe sorelle s'imbattono in un vaso da dove esce un genio, che le costringe a esaudire tre desideri. Phoebe con il suo otterr\u00e0 cos\u00ec un nuovo potere: la levitazione, potere che per\u00f2 il genio ha \"preso in prestito\" a un demone che con tutte le forze lo vuole indietro. Prue con il suo desiderio ritorna diciassettenne, mentre Piper, avendo desiderato che Dan invecchi con serenit\u00e0, si ritrover\u00e0 un vicino di casa molto cresciuto, anzi, vecchio. Il demone viene a cercare le streghe, una delle quali, Prue, non possiede pi\u00f9 i poteri, essendo troppo giovane. Cos\u00ec i desideri risulteranno fatali per una delle tre sorelle: Prue muore pugnalata. Il genio decide cos\u00ec di sacrificare la sua libert\u00e0 e di rientrare dentro il vaso annullando cos\u00ec ogni desiderio. Dan torna quello di prima anche se ora ha scoperto tutto del potere del trio, Phoebe ha perso il suo potere, ma la Prue del presente \u00e8 ormai morta. Cos\u00ec Phoebe richiamer\u00e0 dal vaso il genio per esaudire il desiderio di far resuscitare la sorella. Le tre Halliwell sconfiggono cos\u00ec il demone. Come secondo desiderio Piper chiede che Dan possa vivere tranquillamente e che possa dimenticare tutto. Desiderio esaudito. L'ultimo desiderio verr\u00e0 utilizzato per far trasformare il genio in umano rendendolo finalmente libero. Nel frattempo, per la prima volta, Piper chiede a Leo di portarla assieme a lui dal suo \"capo\".\nL'episodio si conclude con Prue che chiude la porta di casa con il suo potere telecinetico."}
{"id": "1102219", "revid": "247222", "url": "https://it.wikipedia.org/wiki?curid=1102219", "title": "Five Live Yardbirds", "text": "Five Live Yardbirds \u00e8 il primo album dal vivo del gruppo britannico The Yardbirds, pubblicato il 4 dicembre del 1964.\nIl disco.\nNel 2003, l'album \u00e8 stato rimasterizzato con l'aggiunta di alcune tracce bonus. Le tracce dalla 11 alla 15 sono state registrate dal vivo al \"Crawdaddy Club\" di Richmond nel Surrey, l'8 dicembre 1963, mentre le tracce dalla 16 alla 20 sono singoli pubblicati tra il 1964 ed il 1965."}
{"id": "1102220", "revid": "4175", "url": "https://it.wikipedia.org/wiki?curid=1102220", "title": "Stadio della Beaujoire", "text": "Lo stadio della Beaujoire () \u00e8 un impianto sportivo multifunzione francese di Nantes; si trova nel settore nordorientale della citt\u00e0 nel quartiere omonimo della Beaujoire, facente parte del distretto amministrativo di Nantes Erdre.\nCapace di posti a sedere, fu inaugurato nel 1984 come \"Stade de la Beaujoire\" alla vigilia del campionato europeo di calcio in Francia di quell'anno; dopo la competizione continentale divenne l'impianto interno della formazione calcistica del .\nNove anni pi\u00f9 tardi ospit\u00f2 anche gare della fase a gironi della .\nIl nome attuale di \"Stade de la Beaujoire \u2012 Louis Fonteneau\" fu conferito nel 1989 dopo la morte di Louis Fonteneau, storico calciatore e successivamente presidente del Nantes.\nLa propriet\u00e0 dell'impianto \u00e8 dell'agglomerazione intercomunale di Nantes M\u00e9tropole, e il fondo di gioco \u00e8, dal 2013, in erba ibrida con tecnologia GrassMaster.\nStoria.\nLo stadio della Beaujoire fu ideato nell'ambito di un piano nazionale di edificazione e rinnovo degli impianti sportivi in Francia a seguito dell'assegnazione a tale Paese dell'organizzazione del campionato europeo di calcio 1984.\nA inizio 1982 il comune di Nantes band\u00ec un concorso di idee e realizzazione per un nuovo impianto sportivo, dal quale risult\u00f2 vincitore il progetto presentato dall'architetto Berdje Agopyan, gli studi d'ingegneria CERA e Chantiers Modernes, e il costruttore Sainrapt et Brice.\nIl progetto, un impianto simmetrico di forma ellittica orientato longitudinalmente nord-sud, \u00e8 coperto da una tettoia in cemento armato precompresso costruita a terra e successivamente posta in opera su apposite mensole realizzate in fase di edificazione; i lavori iniziarono a ottobre 1982 e terminarono circa 15 mesi dopo a gennaio 1984.\nL'inaugurazione ufficiale avvenne l', a un mese dall'inizio del campionato europeo, con un'amichevole tra il e la , squadra qualificatasi alla competizione a spese dell' campione del mondo.\nUn mese pi\u00f9 tardi, il , ivi avvenne anche l'esordio internazionale con la che, nella seconda partita della fase a gironi del campionato europeo, batt\u00e9 5-0 il con 3 gol di Michel Platini e uno ciascuno di Luis Fern\u00e1ndez e Alain Giresse.\nOltre a quella citata, ospit\u00f2 un'altra partita della fase a gironi, tra il e la , risoltasi 1-0 per i lusitani.\nIl il disput\u00f2 alla Beaujoire il suo primo incontro ufficiale, una vittoria 3-1 sul nella giornata d'apertura di quella stagione di Division 1.\nNel 1986 mor\u00ec il presidente, ed ex calciatore, del Nantes Louis Fonteneau, in carica da 17 anni, e tre anni pi\u00f9 tardi il club propose e ottenne l'aggiunta del suo nome a quello ufficiale dello stadio.\nIn preparazione al campionato mondiale di calcio 1998 la cui organizzazione fu affidata alla Francia, 43 milioni di franchi (circa 6,56 milioni di euro non rivalutati) furono investiti per un piano di ristrutturazione dell'impianto che comportava l'eliminazione dei posti in piedi, la messa in sicurezza degli accessi, il rifacimento dell'illuminazione e degli impianti di audiodiffusione.\nAl mondiale di calcio 1998 la Beaujoire ospit\u00f2 6 incontri, incluso il quarto di finale vinto dal sulla che segn\u00f2 l'addio al calcio del danese Michael Laudrup.\nQuando la federugby francese ricevette l'organizzazione della , tutti gli impianti della competizione calcistica del 1998 furono utilizzati per ospitarvi anche il torneo di palla ovale; alla Beaujoire furono riservati tre incontri della fase a gironi, due dei quali videro di scena il e uno l'.\nNonostante l'allora relativa giovane et\u00e0 dell'impianto (25 anni), e i lavori di ristrutturazione a seguito delle due pi\u00f9 recenti manifestazioni internazionali ufficiali ospitate, la citt\u00e0 di Nantes annunci\u00f2 nel 2009 la sua rinuncia a candidarsi tra le sedi destinate a ospitare il campionato europeo di calcio 2016 per via degli alti costi richiesti per l'adeguamento: l'UEFA, infatti, richiedeva il rifacimento degli spogliatoi e l'istituzione di settori VIP, insostenibili per il sindaco di Nantes perch\u00e9 avrebbe comportato la rinuncia a posti popolari.\nDal 2013 il terreno di gioco dello stadio \u00e8 un tappeto di erba ibrida (mista naturale / sintetica) di tecnologia GrassMaster, brevettata dall'olandese Desso e, dal 2015, di propriet\u00e0 intellettuale della francese Tarkett.\nCon l'istituzione, il , della Metropoli di Nantes, la nuova entit\u00e0 amministrativa \u00e8 subentrata nella propriet\u00e0 delle infrastrutture gi\u00e0 del comune, compreso quindi lo stadio della Beaujoire.\nLa \"Battaglia di Nantes\".\nBench\u00e9 stadio prevalentemente calcistico, la Beaujoire ha un posto nella cultura di massa per via di un incontro di rugby particolarmente cruento passato alla storia come \"Battaglia di Nantes\" (, ) che riprendeva, con connotazione pi\u00f9 leggera, il nome dell'omonimo evento bellico che ebbe luogo durante le guerre di Vandea: in occasione del \"tour\" della Nuova Zelanda in Francia del 1986 erano previsti due \"test match\" tra gli \"All Blacks\" e la nazionale di casa.\nIl primo, disputatosi l' a Tolosa, vide una netta vittoria dei visitatori e una settimana pi\u00f9 tardi, nel secondo incontro di scena alla Beaujorie, la Francia scese in campo con maggiore aggressivit\u00e0 rispetto a quella con cui affront\u00f2 l'incontro precedente; a met\u00e0 primo tempo, in un raggruppamento, il francese Pascal Ondarts si scontr\u00f2 violentemente con il neozelandese Wayne Shelford provocandogli la lacerazione dello scroto con i tacchetti di alluminio delle sue scarpe e la conseguente fuoriuscita di un testicolo nonch\u00e9 la rottura di quattro denti frontali.\nInvece di abbandonare l'incontro, Shelford chiese al medico della squadra un intervento d'emergenza a bordo campo per ricucire lo scroto, dopo il quale torn\u00f2 a giocare per uscire definitivamente dal campo in barella a causa di un ulteriore scontro che gli provoc\u00f2 una commozione cerebrale, a seguito della quale afferm\u00f2 di non ricordare neppure l'andamento della partita, che la vinse 16-3.\nIl ricordo di quanto successo a Nantes continu\u00f2 ad affiorare a intervalli regolari, tanto che pure in occasione della finale della ad Auckland, che vedeva di fronte proprio le due nazionali di e , Wayne Shelford ricord\u00f2 l'episodio sulle colonne del \"New Zealand Herald\" per mettere in guardia i suoi connazionali dal \u00abgioco brutale\u00bb dei loro avversari, cosa questa che provoc\u00f2 polemiche da parte francese.\nContro la narrazione di tali fatti, ritenuta \u00ableggendaria\u00bb, il quotidiano tolosano \"la D\u00e9p\u00eache du Midi\" sostiene che non vi sarebbe traccia n\u00e9 di scontri in cui Shelford avrebbe perso denti, n\u00e9 tantomeno lacerazioni scrotali, sia pur dando atto della durezza dell'incontro, certificata dalle numerose uscite per infortunio ambo le parti."}
{"id": "1102223", "revid": "1718925", "url": "https://it.wikipedia.org/wiki?curid=1102223", "title": "Convertitore Bessemer", "text": "Il convertitore Bessemer \u00e8 un particolare forno a forma di pera inventato nel 1856 da Henry Bessemer e utilizzato nella produzione industriale dell'acciaio per ridurvi l'eccesso di carbonio presente nella ghisa fusa prodotta nell'altoforno. Questo convertitore, \u00e8 in grado di trasformare la ghisa liquida in acciaio. &lt;br&gt;\u00c8 stato il primo forno a permettere la produzione dell'acciaio in un'unica fase di lavorazione. Conosciuto anche come forno di Bessemer o processo Bessemer, verr\u00e0 poi seguito da altri convertitori che si baseranno sempre sul Bessemer, correggendone i lati negativi.\nDescrizione.\nIl convertitore ha una capacit\u00e0 media di 10/20 t di ghisa liquida per un'altezza che varia dai 4 ai 6 m ed un diametro dai 3 ai 4 m.\nIl recipiente, come si vede in figura, internamente \u00e8 rivestito di materiale refrattario e in alto ha un'apertura che grazie al movimento basculante permesso dai perni laterali, consente un rapido caricamento e scaricamento del forno stesso. Nella parte inferiore vi \u00e8 una camera nella quale arriva dell'aria pompata attraverso il tubo che si vede nella parte inferiore destra della figura A. Da quella camera partono a loro volta dei fori che fanno s\u00ec che l'aria pompata arrivi all'interno del forno (come si vede nella parte inferiore della figura B). Le alte temperature unite all'alta percentuale di carbonio contenuta nella ghisa e di ossigeno contenuto nell'aria spinta nel forno reagiscono formando delle caratteristiche vampate di fuoco che fuoriescono dalla bocca del forno. In questo modo il carbonio in eccesso nella ghisa si \"consuma\" lasciando nella pancia del forno l'acciaio.\nA partire dai modelli originari, sono stati studiati da altri inventori dei modelli specializzati, atti a trattare differenti tipi di ghise.\nUn esempio \u00e8 quello di Sidney Thomas che per trattare le ghise della Lorena che presentano alto contenuto di fosforo decise di rivestire l'interno dei forni con del calcare. Questo, fissandosi con il fosforo dava origine ad uno scarto di produzione, il fosfato di calcio, che si rivel\u00f2 prezioso per la concimazione fosfatica e che per anni port\u00f2 il nome di scorie Thomas.\nL'ulteriore evoluzione del forno Bessemer \u00e8 stata sviluppata agli inizi del novecento introducendo l'uso dell'ossigeno puro nella camera riuscendo a produrre acciaio sfruttando ghisa e rottami di ferro ed addirittura a partire dai minerali di ferro.\nConfronto con altre tecnologie.\nLa presenza dello zolfo e del fosforo abbassa la qualit\u00e0 dell'acciaio prodotto: per questo motivo lo zolfo e il fosforo sono detti \"inquinanti\" ed \u00e8 necessario che la loro concentrazione sia la pi\u00f9 bassa possibile.\nIl convertitore Bessemer ha un rivestimento refrattario acido. Per tale motivo non \u00e8 possibile utilizzare calce viva per eliminare lo zolfo presente nella ghisa, in quanto essendo la calce viva una sostanza basica aggredirebbe il rivestimento del forno (per reazione acido-base), con gravi conseguenze strutturali.\nI forni come il Bessemer, Thomas, Thomas migliorato, Martin e Martin-Siemens, non si utilizzano pi\u00f9 per costi, tempi e qualit\u00e0 dei prodotti ricavati; mentre il convertitore LD fornisce acciaio di elevata qualit\u00e0 in un tempo relativamente breve (\"relativamente\" perch\u00e9 dipende dalla quantit\u00e0 di materiale immesso)."}
{"id": "1102233", "revid": "547034", "url": "https://it.wikipedia.org/wiki?curid=1102233", "title": "Populus tremula", "text": "Il pioppo tremolo (\"Populus tremula\", L.) \u00e8 un albero della famiglia delle Salicaceae.\nDescrizione.\nLa sua altezza si aggira sui 20\u201325\u00a0m, ha fusto diritto e slanciato ed una chioma di forma globulare che pu\u00f2 raggiungere i di diametro. Le sue foglie turionali sono ovali e appuntite, con picciolo a forma cilindrica, mentre le brachiblastali hanno forma tondeggiante con picciolo leggermente schiacciato ai lati che le rende particolarmente mobili al minimo soffio di vento. Il suo fogliame sempre in movimento e la corteccia argentea, solcata di nero carbone, permettono di usarlo anche per i giardini. Il suo tronco non diventa mai molto grosso, perci\u00f2 non \u00e8 interessante per il legname. Pu\u00f2 per\u00f2 trovare impiego per la fabbricazione di pasta da carta e fiammiferi. La corteccia delle piante giovani contiene tannino, utilizzato per la concia della pelli.\nDistribuzione e habitat.\nIl pioppo tremolo cresce in tutta Europa, ma lo si pu\u00f2 trovare anche in alcune zone dell'Africa del nord. In Italia \u00e8 presente sulle Alpi fino ad un'altezza di 1600 m e sugli Appennini fino a 1800 m; in alcune zone inoltre lo si pu\u00f2 trovare anche a poche centinaia di metri dal mare.\nVariet\u00e0.\nIn Italia se ne conoscono attualmente tre variet\u00e0: \"dodeana\", con foglie molto dentellate; \"australis\", con foglie arrotondate e piccole e \"villosa\" con foglie che da giovani si presentano pelose.\nColtivazione.\nLa pianta produce frequentemente polloni che formano nuovi alberi: il pioppo tremulo \u00e8 un pioniere nella colonizzazione di nuovi terreni e, specialmente nelle Alpi e nell'Appennino, si usa per il consolidamento di pendici franose.\nUn esempio di questa sua caratteristica pollonifera \u00e8 Pando, un esemplare di pioppo tremolo americano Populus tremuloides che ha formato un'intera foresta nel corso degli anni. L'et\u00e0 di questo esemplare \u00e8 stimato sia di anni. Si trova nello Utah. \nFiore di Bach.\nIl pioppo tremolo (sotto la denominazione inglese di \"aspen\") \u00e8 uno dei fiori di Bach, 38 rimedi naturali individuati dal medico britannico Edward Bach, che attribuiva a questa pianta propriet\u00e0 derivanti dalle antiche tradizioni celtiche e greche che la ricollegavano al mondo dell'aldil\u00e0. Bach consigliava l'assunzione dell'essenza di aspen a coloro che hanno paura del buio, che soffrono di sonnambulismo, insonnia, risvegli notturni o incubi, nonch\u00e9 ai soggetti interessati da visioni e altri fenomeni paranormali."}
{"id": "1102237", "revid": "80648", "url": "https://it.wikipedia.org/wiki?curid=1102237", "title": "Pioppo tremulo", "text": ""}
{"id": "1102244", "revid": "1543377", "url": "https://it.wikipedia.org/wiki?curid=1102244", "title": "Cuxhaven", "text": "Cuxhaven (in basso tedesco \"Cuxhoben\") \u00e8 una citt\u00e0 della Bassa Sassonia, in Germania, abitata da circa 51.000 persone. \u00c8 situata sulla costa del Mare del Nord alla foce del fiume Elba. Cuxhaven copre un'area larga 14\u00a0km, da est a ovest, e lunga 7\u00a0km, da nord a sud. \u00c8 il capoluogo del circondario di Cuxhaven ed \u00e8 una popolare meta turistica sul Mare del Nord.\nCuxhaven si fregia del titolo di \"Grande citt\u00e0 indipendente\" (\"Gro\u00dfe selbst\u00e4ndige Stadt\"). Nella chiesa di San Giacomo, presso la frazione di L\u00fcdingworth, \u00e8 presente un pregevole organo monumentale. Anche la chiesa di San Nicola ad Altenbruch conserva un prestigioso organo.\nStoria.\nCuxhaven \u00e8 relativamente giovane: infatti divenne citt\u00e0 il 15 marzo 1907.\nNel 1937 la cosiddetta \"legge sulla Grande Amburgo\" decret\u00f2 la cessione della citt\u00e0 di Cuxhaven dal Land di Amburgo alla Prussia.\nAmministrazione.\nGemellaggi.\nCuxhaven \u00e8 gemellata con:"}
{"id": "1102246", "revid": "486946", "url": "https://it.wikipedia.org/wiki?curid=1102246", "title": "Raffreddamento a Laser", "text": ""}
{"id": "1102249", "revid": "110157", "url": "https://it.wikipedia.org/wiki?curid=1102249", "title": "Partito Liberale dell'Ontario", "text": "Il Partito Liberale dell'Ontario (in inglese: Ontario Liberal Party) \u00e8 un partito canadese, della provincia dell'Ontario, centrista e d'ispirazione liberale.\nIl partito \u00e8 stato fondato nel 1857.\nL'attuale leader \u00e8 Dalton McGuinty, attuale premier dell'Ontario."}
{"id": "1102267", "revid": "44297", "url": "https://it.wikipedia.org/wiki?curid=1102267", "title": "Edmonton, Alberta", "text": ""}
{"id": "1102268", "revid": "116283217", "url": "https://it.wikipedia.org/wiki?curid=1102268", "title": "Italo Zingarelli", "text": "Biografia.\nEntrato nel cinema per la sua prestanza fisica (fu stuntman in \"Quo Vadis?\"), dopo alcuni anni di produzioni cinematografiche del filone mitologico (\"Le legioni di Cleopatra\" - 1960, \"Il gladiatore invincibile\" - 1961 e \"I sette gladiatori\" - 1962) e spaghetti-western (fra i quali \"Sfida a Rio Bravo\" - 1964, \"L'uomo dalla pistola d'oro\" - 1965 e \"Un esercito di cinque uomini\" - 1969), avendo sotto contratto i due attori Bud Spencer e Terence Hill e intuendone la portata comica, produsse \"Lo chiamavano Trinit\u00e0\" (1970), un copione gi\u00e0 pi\u00f9 volte rifiutato dagli altri produttori che, invece, cercavano di inserirsi nel filone dei film \"alla Sergio Leone\". Il film ottenne uno dei maggiori incassi della storia del cinema italiano.\nIl successo, inatteso, rese la coppia di attori molto popolare e diede inizio ad una serie, che prosegu\u00ec con: \"...continuavano a chiamarlo Trinit\u00e0\" (1971), \"...pi\u00f9 forte ragazzi!\" (1972) e \"Io sto con gli ippopotami\" (1979), quest'ultimo scritto e diretto dallo stesso Zingarelli.\nRitiratosi temporaneamente dal mondo del cinema nel 1972, fond\u00f2 nel 1973 Rocca delle Macie, azienda vinicola nel Chianti."}
{"id": "1102270", "revid": "339392", "url": "https://it.wikipedia.org/wiki?curid=1102270", "title": "Dearborn, Michigan", "text": ""}
{"id": "1102273", "revid": "22475", "url": "https://it.wikipedia.org/wiki?curid=1102273", "title": "Corynebacterium jeikeium", "text": "Il Corynebacterium jeikeiun \u00e8 un batterio responsabile di infezioni negli immunodepressi ed ha un elevato indice di mortalit\u00e0."}
{"id": "1102276", "revid": "1318658", "url": "https://it.wikipedia.org/wiki?curid=1102276", "title": "Palazzo Lenzi", "text": "Palazzo Lenzi si trova in piazza Ognissanti a Firenze 2/r. \u00c8 sede del Consolato Onorario di Francia e, dal 1910 - 1912, dell'Institut Fran\u00e7ais de Florence, primo Istituto di Cultura all'estero nel mondo (1907 - 1908) e fucina dell'UNESCO.\nStoria.\nLa data inizio dei lavori di costruzione non \u00e8 nota ma viene collocata verso il 1470, all'epoca dei due fratelli Lorenzo e Pietro Lenzi che vengono indicati come proprietari di un edificio su Borgo Ognissanti. I Lenzi erano una famiglia originaria di Petriolo, che a Firenze esercit\u00f2 la mercatura; le loro prime case erano in via dell'Ariento e in via della Spada.\nLa questione di chi sia l'architetto del loro palazzo principale davanti alla chiesa di Ognissanti \u00e8 molto ingarbugliata, tanto da aver valso al palazzo il soprannome scherzoso di \"palazzo degli enigmi\". La costruzione sorse in una zona circondata da prati fioriti ed ebbe una certa rinomanza testimoniata anche da un'elegia del Poliziano (in verit\u00e0 un po' ambigua in quanto a dati). Vasari, probabilmente sbagliandosi, ne attribuiva la costruzione a Filippo Brunelleschi, teoria poi ripresa anche da altri studiosi come Gaetano Milanesi: pare infatti che il Vasari si confondesse con Palazzo Bardi, costruito dal grande architetto per la famiglia Busini in via de' Benci. Il Carocci poi attribuiva gli affreschi a graffito sulla facciata a Andrea Feltrini.\nOggi l'ipotesi \u00e8 quella che lega il palazzo al nome di Michelozzo. Infine potrebbe anche trattarsi di un terzo architetto sconosciuto.\nI Lenzi comunque vi risiedettero fino al Seicento, quando si estinse il ramo principale della famiglia. Il prestigio del palazzo era tale che di suoi sporti i magistrati della Signoria erano soliti assistere nel giorno di san Giovanni Battista alla corsa dei barberi, che sfrecciava lungo borgo Ognissanti. Nel 1647 fu acquistato dai Buini, i quali ammodernarono l'interno, facendo decorare alcune stanze con stucchi, soffitti in legno e affreschi nello stile di Luca Giordano. La parte posteriore venne ingrandita in questo periodo e appose il proprio stemma e quello della moglie Maria Strozzi sul portone d'ingresso secondario su via Borgo Ognissanti.\nNel 1765 il palazzo pass\u00f2 ai Quaratesi e alla fine del XIX secolo all'antiquario Luigi Pisani, che inizi\u00f2 una serie di importanti restauri per poi collocarvi la sua galleria d'arte e di antiquariato. I lavori furono curati dall'architetto Luigi Del Moro e dal pittore Pietro Baldancoli.\nNel pieno Ottocento tutta la zona cambi\u00f2 aspetto, con l'edificazione degli altri palazzi di piazza Ognissanti: palazzo Giuntini e l'Hotel Excelsior. Il palazzo fu quindi rimaneggiato pi\u00f9 volte tra Settecento e Ottocento, fino ad assumere la configurazione odierna dove tuttavia \u00e8 soprattutto esaltato il suo carattere rinascimentale, indipendentemente dal periodo in cui sono state realizzate le varie porzioni e i loro decori. Nell'Ottocento, adibito ad albergo (Locanda di Russia). Acquistato negli ultimi decenni del secolo dalla famiglia Pisani, fu dall'antiquario Luigi Pisani restaurato su progetto dell'architetto Luigi Del Moro (1885) e trasformato in galleria antiquaria, con una radicale ridistribuzione degli spazi interni.\nNel 1908 divent\u00f2 sede dell'Istituto Francese dell'Universit\u00e0 di Grenoble (originariamente aperto in via San Gallo) tramite Julien Luchaire, che promosse ulteriori lavori, soprattutto per adattare gli interni alla nuova funzione, e divenne quindi, nel 1912, la sede dell'Institut fran\u00e7ais de Florence, il primo ad essere fondato in tutto il mondo.\nNel 1950, con l'acquisto da parte del governo francese, le facciate sono state nuovamente interessate da restauri nel 1950 e nel 1965. \u00c8 anche la sede del Consolato onorario di Francia, e della Libreria francese.\nPeriodicamente vi vengono ospitate mostre d'arte, convegni ed altri eventi culturali.\nDescrizione.\nEsternamente il palazzo si presenta a tre piani canonici, con cinque grandi portali verso la piazza e due file di finestre ai piani superiori. I graffiti sopperiscono alla mancanza di elementi architettonici con cornici, marcapiano e colonnine dipinte. I graffiti odierni sono probabilmente ottocenteschi e secondo alcuni confronti con stampe incisioni antiche ricalcherebbero alcune forme architettoniche originarie, come la loggetta all'ultimo piano.\nIl piano terreno \u00e8 in particolare quello pi\u00f9 compromesso dai lavori ottocenteschi, dato che risulterebbe originale solo il portone centrale del fronte sulla piazza, mentre tutti gli altri accessi, compreso quello su borgo d'Ognissanti, sono stati aperti replicando la forma e le proporzioni del modello (un'immagine dell'edificio prima di questi interventi ci \u00e8 restituita dalla nitida incisione di Giuseppe Zocchi del 1744).\nAnche il caratteristico fronte su borgo d'Ognissanti, caratterizzato da sporti comunque esistenti in antico e poi demoliti, sarebbe stato ricostruito durante i restauri ottocenteschi. Pi\u00f9 difficili da individuare gli interventi ai piani superiori, assolutamente plausibili nel susseguirsi di semplici finestre arcuate, che spartiscono armoniosamente lo spazio tra pieni e vuoti.\nPer quanto concerne i graffiti a lungo questi sono stati ricondotti al primo Cinquecento e attribuiti ad Andrea Feltrini, per quanto sia facilmente sostenibile come i fronti presentino un'architettura fin dall'origine pensata per una decorazione di questo tipo. In tempi recenti e in modo convincente la decorazione \u00e8 stata invece retrodatata al 1494, ipotizzandone una commissione da parte di Lorenzo Lenzi (Pecchioli). Anche per quanto riguarda questo lavoro vi \u00e8 tuttavia il problema di ci\u00f2 che attualmente si conserva di materia originale: gi\u00e0 molto rovinati nel Settecento furono infatti coperti da una stesura di intonaco e riportati alla luce in uno stato di estrema frammentazione nel 1887, al tempo della propriet\u00e0 Pisani. Sulla base delle pi\u00f9 ampie porzioni conservate nella zona del sotto gronda e in prossimit\u00e0 delle cantonate, Pietro Baldancoli provvide a ricreare l'intero impianto decorativo, con \"portentosa esattezza\" secondo Guido Carocci, ma necessariamente con integrazioni tali da far considerare ci\u00f2 che attualmente vediamo come opera del tutto ottocentesca, seppure riproducente un disegno presumibilmente originale. Da segnalare come sotto l'attuale lavoro, svelato da alcune cadute dell'intonaco ottocentesco, vi siano sia porzioni di un graffito pi\u00f9 antico, sia, a un livello ancora pi\u00f9 interno, un intonaco grosso e grezzo, graffiato con motivi vari (strigilati, paralleli, a graticcio, a spina di pesce e simili) diviso a larghi riquadri, a restituirci quella che presumibilmente era la decorazione del primo palazzo quattrocentesco. Sulla cantonata tra la piazza e borgo d'Ognissanti \u00e8 uno scudo con l'arme della famiglia Lenzi di Santa Maria Novella (d'azzurro, al rincontro di toro d'oro).\nAll'interno la sala espositiva ha volte con capitelli forse neo-quattrocenteschi. Interessante nella Biblioteca la stanza dell'Alcova, con decorazioni a stucco e un'arcata con gli stemmi dei Buini e dei Frescobaldi, dipinti per ricordare un matrimonio celebrato nel 1705; vi si trova inoltre un'\"Assunzione della Vergine\" settecentesca, forse indice di un'antica destinazione della stanza a cappella privata.\nIl teatro.\nIl Teatro dell'Istituto Francese \u00e8 ubicato al primo piano dello storico palazzo. Il salone rettangolare con piccolo palcoscenico \u00e8 utilizzato prevalentemente per conferenze, corsi, ed \u00e8 una delle sedi della rassegna \"France Cinema\" assurta da tempo a un ruolo di primaria importanza nella diffusione del cinema francese in Italia. Oltre a eventi artistici, lo spazio ha ospitato anche importanti opere teatrali."}
{"id": "1102278", "revid": "827882", "url": "https://it.wikipedia.org/wiki?curid=1102278", "title": "Ortolani", "text": ""}
{"id": "1102280", "revid": "115387671", "url": "https://it.wikipedia.org/wiki?curid=1102280", "title": "Corynebacterium urealyticum", "text": "Il Corynebacterium urealyticum \u00e8 un batterio Gram-positivo che causa infezioni alle vie urinarie (ad esempio cistite, pielonefrite e batteriemia) ed \u00e8 un potente produttore di ureasi. L'ureasi prodotta dal batterio pu\u00f2 contribuire alla formazione di calcoli di struvite nelle vie urinarie."}
{"id": "1102281", "revid": "71433", "url": "https://it.wikipedia.org/wiki?curid=1102281", "title": "Larry Wachowski", "text": ""}
{"id": "1102282", "revid": "71433", "url": "https://it.wikipedia.org/wiki?curid=1102282", "title": "Andy Wachowski", "text": ""}
{"id": "1102285", "revid": "78273", "url": "https://it.wikipedia.org/wiki?curid=1102285", "title": "Noce (Basilicata)", "text": ""}
{"id": "1102287", "revid": "36426", "url": "https://it.wikipedia.org/wiki?curid=1102287", "title": "Le Arti fiorentine", "text": ""}
{"id": "1102288", "revid": "1305772", "url": "https://it.wikipedia.org/wiki?curid=1102288", "title": "Sweden", "text": ""}
{"id": "1102289", "revid": "36426", "url": "https://it.wikipedia.org/wiki?curid=1102289", "title": "Arti fiorentine", "text": ""}
{"id": "1102290", "revid": "6923", "url": "https://it.wikipedia.org/wiki?curid=1102290", "title": "Hope Street", "text": "Hope Street \u00e8 un album del gruppo punk rock Stiff Little Fingers, pubblicato il 23 marzo 1999 da Oxygen Records."}
{"id": "1102291", "revid": "125452605", "url": "https://it.wikipedia.org/wiki?curid=1102291", "title": "Dalton McGuinty", "text": " Dal 23 ottobre 2003 al 11 febbraio 2013 \u00e8 stato il 25\u00ba Premier dell'Ontario.\nBiografia.\nLeader del Partito Liberale dell'Ontario \u00e8 stato dal 2003 al 2013 il secondo Premier dell'Ontario di fede cattolica, dopo John Sandfield Macdonald, che fu premier dal 1867 al 1871."}
{"id": "1102294", "revid": "44297", "url": "https://it.wikipedia.org/wiki?curid=1102294", "title": "Czechoslovakia", "text": ""}
{"id": "1102295", "revid": "767487", "url": "https://it.wikipedia.org/wiki?curid=1102295", "title": "For Your Love", "text": "For Your Love \u00e8 il primo album in studio pubblicato dai The Yardbirds negli Stati Uniti nel luglio 1965; nel 1999 \u00e8 stato rimasterizzato e ripubblicato con 13 brani aggiuntivi."}
{"id": "1102296", "revid": "1005847", "url": "https://it.wikipedia.org/wiki?curid=1102296", "title": "Romano Vaccarella", "text": "\u00c8 stato eletto giudice della Corte Costituzionale il 24 aprile 2002 dal Parlamento italiano in seduta comune con 583 voti. Si \u00e8 poi dimesso il 30 aprile 2007, in polemica col Governo Prodi II, sulla questione del referendum elettorale.\nDopo aver insegnato in diverse universit\u00e0 italiane, tra cui l'Universit\u00e0 degli studi di Roma Tor Vergata, l'Universit\u00e0 La Sapienza, e l'Universit\u00e0 LUISS, attualmente \u00e8 professore ordinario di diritto processuale civile presso l'Universit\u00e0 La Sapienza di Roma. Insegna, inoltre, diritto processuale civile presso la LUISS Guido Carli.\n\u00c8 stato l'avvocato difensore di Silvio Berlusconi in numerosi processi civili. Attualmente difende la Fininvest nella vicenda che la contrappone alla CIR."}
{"id": "1102297", "revid": "54193", "url": "https://it.wikipedia.org/wiki?curid=1102297", "title": "Finland", "text": ""}
{"id": "1102300", "revid": "110157", "url": "https://it.wikipedia.org/wiki?curid=1102300", "title": "Foro Italico (Palermo)", "text": "Il Foro Italico Umberto I \u00e8 una grande area verde che forma uno dei lungomare di Palermo. Si estende dalla Cala a villa Giulia, nel quartiere della Kalsa.\nEra denominato fino al 1861 Foro Borbonico o Foro Siciliano, mentre tra l'unit\u00e0 d'Italia e l'anno 1900 il suo nome ufficiale fu Foro Italico, nome con cui \u00e8 ancora oggi indicato dagli abitanti locali.\nDescrizione.\nAll'indomani dell'occupazione alleata della citt\u00e0 di Palermo nel 1943, durante la seconda guerra mondiale, al fine di sgombrare le vie del centro dai crolli causati dai violenti bombardamenti della primavera estate dello stesso anno, l'amministrazione provvisoria AMGOT decise (\"peraltro in conformit\u00e0 al piano regolatore della citt\u00e0\"), di ricolmare con i resti dei crolli e delle demolizioni il tratto di mare prospiciente la passeggiata della marina che nel ventennio fascista aveva assunto la denominazione di foro italico.\nL'area, ad eccezione di un avvio di sistemazione, su progetto dell'architetto Giuseppe Spatrisano nei primi anni cinquanta rimase spoglia ed abbandonata. Venne utilizzata come campo rom, come sede per i circhi e per anni occupata da un Luna Park.\nIn occasione della conferenza ONU sulla lotta alla criminalit\u00e0 organizzata che si tenne a Palermo nel dicembre del 2000 l'amministrazione guidata dal sindaco Leoluca Orlando su particolare iniziativa del vicesindaco ed Assessore al centro storico Emilio Arcuri ottenne la concessione dell'area dall'autorit\u00e0 portuale, allontan\u00f2 le giostre ed avvi\u00f2 i lavori di bonifica e riqualificazione.\nI lavori terminarono nel dicembre del 2000 con una grande manifestazione nel prato presente l'allora segretario generale delle nazioni unite Kofi Annan.\nIl giardino, interamente pedonale, occupa circa 40.000 m\u00b2 a manto erboso, con piante mediterranee di vario genere, viali alberati, panchine, sculture in ceramica, un percorso ciclabile, l'illuminazione notturna e un'ampia passeggiata panoramica lungo la costa.\nTra il 2005/2006 durante il primo mandato del sindaco Diego Cammarata, viene effettuato un importante restyling dall'architetto Italo Rota con l'installazione tra l'altro delle colorate panchine firmate Nino Parrucca, e delle celebri \"principesse\", dissuasori in ceramica anch'esse di Nino Parrucca e rappresentanti il profilo a tutto tondo di Eleonora D'Aragona.\nAl suo interno nel 2009, durante il secondo mandato di Cammarata, \u00e8 stato edificato il Nautoscopio, la casa-osservatorio progettata da Giuseppe Amato.\nStoria.\nLa citt\u00e0 di Palermo fino al XVI secolo non possedeva una propria passeggiata a mare, soprattutto perch\u00e9 le frequenti mareggiate o il pericolo di attacchi (soprattutto pirateschi) non permettevano di considerare la linea di costa come una zona sicura. Una volta ridotti gli attacchi saraceni, la citt\u00e0 riconsider\u00f2 il suo sbocco a mare come una fascia sicura da utilizzare anche per lo svago. Il lungomare panoramico di Palermo fu voluto, nel 1582, dal vicer\u00e9 Marco Antonio Colonna, che gi\u00e0 l'anno precedente aveva fatto prolungare la via Toledo, ovvero il C\u00e0ssaro, fino alla Marina. Quello stesso anno diede inizio ai lavori per la costruzione di Porta Felice e la strada del foro fu chiamata \"Strada Colonna\".\nLa struttura del foro rimase invariata fino al 1734, quando il pretore don Giovanni Sammartino di Montalbo, ne cur\u00f2 l'allargamento facendo abbattere una delle fortificazioni marittime, il bastione del Tuono. Cinquant'anni dopo il nuovo pretore, don Girolamo Grifeo principe di Partanna, ordin\u00f2 l'abbattimento dell'altro baluardo, chiamato \"di Vega\" e sanc\u00ec cos\u00ec l'allargamento definitivo della zona, che negli anni successivi fu sempre pi\u00f9 abbellita e curata, diventando la meta preferita per le passeggiate dei palermitani.\nCostituivano arredo urbano della passeggiata le statue raffiguranti i sovrani borbonici: \"Ferdinando III\" opera di Ignazio Marabitti del 1790, \"Carlo II\" di Giovanni Travaglia, \"Filippo V\" di Giovanni Battista Ragusa, \"Carlo III\" di Lorenzo Marabitti, due fontane con giochi d'acqua e la Loggia o Teatrino o Palchetto per la Musica al Foro.\nDurante la dominazione dei Borbone, la zona assunse il nome di \"Foro Borbonico\" fino a che nel 1848, nel pieno dei moti antiborbonici, il Parlamento siciliano non ne decise il cambiamento in \"Foro Italico\". Tale nome fu abbandonato nel 1849, dopo la restaurazione del governo borbonico, per poi essere ripristinato nel 1860, dopo l'annessione al Regno d'Italia.\nIl 29 luglio 1900 il re Umberto I fu assassinato, causando un'onda di emozione che port\u00f2 all'assunzione dell'attuale denominazione, anche se ancora oggi dalla maggior parte dei palermitani, \u00e8 ancora conosciuto e chiamato Foro Italico.\nPrima della seconda guerra mondiale il mare giungeva a ridosso del percorso attuale della strada. In seguito agli attacchi aerei portati durante il conflitto, sia da parte tedesca che americana, alcune parti della zona portuale e del centro storico vennero danneggiate. Nell'immediato dopoguerra, la maggior parte dei detriti vennero dislocati in questa zona di costa, allontanando il mare e, di fatto, eliminando il lungomare.\nPer anni l'area rimase incolta e nell'abbandono. Tra la fine degli anni novanta del XX secolo e i primi anni 2000 l'area fu ripristinata nel quadro di un piano di recupero costiero secondo il progetto dell'architetto Benedetto Terruso per il Comune di Palermo\nUna parte dell'area verde \u00e8 intitolata allo scrittore Giuseppe Tomasi di Lampedusa."}
{"id": "1102301", "revid": "775372", "url": "https://it.wikipedia.org/wiki?curid=1102301", "title": "Congiura di Amboise", "text": "La congiura o tumulto d'Amboise (marzo 1560) fu un colpo di mano mancato da parte dei protestanti per impadronirsi della persona del re Francesco II e sottrarlo alla tutela dei Guisa. Si tratt\u00f2 del primo episodio di sangue delle Guerre di religione francesi, che si svolsero in Francia dal 1562 al 1598.\nIl contesto.\nDopo la morte di Enrico II, avvenuta nel 1559, i protestanti confidavano sempre di pi\u00f9 nel loro futuro e speravano di ottenere presto l'emancipazione, attendendosi dal nuovo re, Francesco II, un rientro in loro favore. Tuttavia il re affid\u00f2 di fatto il governo alla famiglia dei Guisa, garanti in Francia della religione cattolica e sostenitori di una assoluta intolleranza verso la religione riformata. Il duca Francesco I di Guisa ed il cardinale di Lorena, zio della giovane regina Maria Stuart, esercitavano un forte ascendente sul re anche tramite quest'ultima. Essi indirizzavano la politica reale ed erano convinti di aver il diritto di reprimere il protestantesimo in nome del re e del rispetto dell'ordine. Molti protestanti suggerivano di sottrarre il re alla loro influenza ed organizzarono un complotto per rapire il re e la sua famiglia, inclusa la regina-madre Caterina de' Medici.\nLa preparazione del complotto.\nIl capo della congiura fu Godefroy de Barry, signore di La Renaudie, gentiluomo del P\u00e9rigord. Egli radun\u00f2 altri gentiluomini provenienti da tutta la Francia quali il barone Carlo di Castelnau di Chalosse, Bouchard d'Aubeterre, Edme di Ferri\u00e8re-Maligny, il capitano Maz\u00e8res, il capitano Sainte-Marie, il capitano Ligni\u00e8res, Jean d'Aubign\u00e9 (padre di Agrippa d'Aubign\u00e9), Arduino di Porcelet. Riun\u00ec gli ugonotti della Provenza a M\u00e9rindol il 12 febbraio 1560. Ebbe inoltre come complici numerosi mercanti di Orl\u00e9ans, Tours e Lione.\nIl complotto fu segretamente ispirato da Luigi I di Borbone-Cond\u00e9, che attese ad Orl\u00e9ans la raccolta dei frutti del medesimo. Egli veniva definito, nella corrispondenza fra i congiurati, con il nome di \u201cil capitano muto\u201d. Con Luigi pare fosse coinvolto anche il fratello Antonio di Borbone-Navarra, che avrebbe dovuto prendere il posto di Francesco II sul trono di Francia, ma su questo aspetto non tutti gli storici concordano. L'ammiraglio Coligny, nuovo capo degli ugonotti, rifiut\u00f2 questa volta la violenza ed imped\u00ec che una parte della nobilt\u00e0 normanna si associasse al complotto.\nLo smacco.\nIl 1\u00ba febbraio 1560 i congiurati si riunirono a Nantes per formulare un piano, probabilmente anche finanziati da Elisabetta I d'Inghilterra, ma qualche giorno pi\u00f9 tardi i Guisa ne vennero a conoscenza grazie ad un avvocato parigino, Pierre des Avenelle. Il 22 febbraio essi decisero che avrebbero trasferito Francesco II e la corte dal castello di Blois a quello di Amboise, meglio protetto. Le guardie furono sostituite e le difese rafforzate, ma i Guisa si attendevano tutto.\nI congiurati, che avevano previsto l'azione per il primo di marzo, la differirono al giorno 16 dello stesso mese. Grazie a complici che avevano sul posto, alcuni congiurati arrivarono in anticipo per preparare l'arrivo del grosso delle truppe protestanti. Ma i Guisa mandarono i loro cavalieri a perlustrare i dintorni di Amboise ed i primi congiurati furono arrestati il 10 marzo. Per sei giorni gli arresti si moltiplicarono. Il 17 marzo iniziarono le esecuzioni: la maggior parte dei congiurati fu impiccata alle balaustre del castello, altri gettati nella Loira ed altri ancora linciati dalla folla. Il 19 marzo fu catturato La Renaudie, che fu squartato e le parti del suo cadavere furono esposte alle porte della citt\u00e0.\nIl principe di Cond\u00e9 fu arrestato ma liberato poche settimane dopo. A seguito di questo evento i re di Francia non soggiornarono pi\u00f9 se non per brevissimo tempo ad Amboise, anche se i principi francesi furono ancora ivi allevati.\nNel corso dell'estate del 1560 il principe di Cond\u00e9 prepar\u00f2 una seconda congiura ma questa non fu realizzata a causa di un secondo arresto del principe"}
{"id": "1102302", "revid": "1983214", "url": "https://it.wikipedia.org/wiki?curid=1102302", "title": "Moscow", "text": ""}
{"id": "1102308", "revid": "122389756", "url": "https://it.wikipedia.org/wiki?curid=1102308", "title": "Giancarlo Ferretti", "text": "Professionista dal 1963 al 1970, \u00e8 stato successivamente direttore sportivo di alcune tra le principali squadre italiane.\nCarriera.\nLa sua carriera nel ciclismo inizi\u00f2 come corridore professionista: fu per tanti anni il fidato gregario di Felice Gimondi tra gli anni sessanta e settanta senza mai, per\u00f2, riuscire ad aggiudicarsi una gara.\nIn seguito pass\u00f2 a dirigere le squadre dall'ammiraglia, a capo di Bianchi-Piaggio, Ariostea, GB/MG Maglificio, Riso Scotti e, fino al 2005, Fassa Bortolo. Tra i suoi atleti vantava lo specialista delle classiche Michele Bartoli, i velocisti Alessandro Petacchi e Juan Antonio Flecha, Ivan Basso, il cronoman Fabian Cancellara, Filippo Pozzato e Dario Frigo.\nSoprannominato il \"sergente di ferro\" per via della sua forte personalit\u00e0, venne spesso criticato dagli atleti per essere troppo esigente e autoritario. anche per aver definito \"canaglia\" Dario Frigo, suo ciclista alla Fassa coinvolto in un affare di doping. Ferretti va precisato, non \u00e8 mai stato condannato per doping e neanche per essere a conoscenza delle pratiche dopanti dei suoi atleti."}
{"id": "1102311", "revid": "287204", "url": "https://it.wikipedia.org/wiki?curid=1102311", "title": "Aland", "text": ""}
{"id": "1102312", "revid": "4106", "url": "https://it.wikipedia.org/wiki?curid=1102312", "title": "Isole Aaland", "text": ""}
{"id": "1102313", "revid": "28592", "url": "https://it.wikipedia.org/wiki?curid=1102313", "title": "Linea ferroviaria", "text": ""}
{"id": "1102314", "revid": "106908", "url": "https://it.wikipedia.org/wiki?curid=1102314", "title": "Aaland", "text": ""}
{"id": "1102315", "revid": "767487", "url": "https://it.wikipedia.org/wiki?curid=1102315", "title": "Beautiful Girls (film)", "text": "Beautiful Girls \u00e8 un film del 1996 diretto da Ted Demme, con Timothy Hutton, Matt Dillon, Natalie Portman e Uma Thurman.\nTrama.\nWillie, pianista di poco successo trasferitosi a New York, decide di tornare nel suo paesino natale per riflettere sul suo futuro, qui ritrova i suoi amici del liceo Tommy, Kev, Paul, Michael e Stinky. Tornato a casa Willie conosce Marty, tredicenne vicina di casa, e Andera, cugina di Stinky, entrambe lo porteranno a prendere decisioni importanti sulla sua vita."}
{"id": "1102316", "revid": "38120", "url": "https://it.wikipedia.org/wiki?curid=1102316", "title": "Beautiful girls", "text": ""}
{"id": "1102318", "revid": "773636", "url": "https://it.wikipedia.org/wiki?curid=1102318", "title": "Kerenskij", "text": ""}
{"id": "1102321", "revid": "1884099", "url": "https://it.wikipedia.org/wiki?curid=1102321", "title": "Dodo &amp; Cocco", "text": "Dodo &amp; Cocco \u00e8 un fumetto creato dalla matita di Giovanni Boselli e pubblicato su \"Il Giornalino\" dal 1986 al 2001.\nI protagonisti di questo fumetto sono Cocco, un bambino esuberante e irrequieto con un solo dente e un ciuffo di capelli biondi, e il suo cane Dodo, incaricato dal padre del ragazzo di sorvegliare in sua assenza la casa e il figlio. La storia, che raramente dura pi\u00f9 di poche decine di vignette, verte sui disastri combinati da Cocco e sui tentativi di rimediare adottati da Dodo.\nNelle loro azioni i due si avvalgono di un tecnologico e fantastico strumento: il \"Magic Computer\" del padre di Cocco. Si tratta all'apparenza di un normale computer, ma con la peculiarit\u00e0 che ogni parola digitata sul suo monitor fa apparire l'oggetto o l'animale corrispondente. Cocco e Dodo si alternano nell'utilizzo del \"Magic Computer\" cambiando la parola l'uno dell'altro ad esempio eliminando, modificando o aggiungendo una sillaba o una lettera (\u00abpolo\u00bb diventa \u00abpollo\u00bb e cos\u00ec via).\nCuriosit\u00e0.\nBoselli prese ispirazione dal nome del suo cane per assegnare un nome al personaggio del fumetto."}
{"id": "1102323", "revid": "1494169", "url": "https://it.wikipedia.org/wiki?curid=1102323", "title": "Tinderbox", "text": ""}
{"id": "1102325", "revid": "33689", "url": "https://it.wikipedia.org/wiki?curid=1102325", "title": "Iisna", "text": ""}
{"id": "1102330", "revid": "86341", "url": "https://it.wikipedia.org/wiki?curid=1102330", "title": "Televisi\u00f3n Espa\u00f1ola", "text": "La Televisi\u00f3n Espa\u00f1ola (TVE) \u00e8 l'azienda pubblica televisiva operante in Spagna, parte di RTVE. Essa \u00e8 sostenuta economicamente dalle sovvenzioni governative e da altre fonti come la vendita di programmi all'estero, poich\u00e9 in Spagna ormai da decenni \u00e8 stato abolito il canone televisivo a causa dell'alta evasione, e dal 2010 non trasmette spot. La TVE complessivamente fa parte di RTVE, l'ente pubblico spagnolo per le trasmissioni radio-televisive, riorganizzato dopo le due riforme televisive volute dal governo Zapatero. Dal 1\u00ba gennaio 2010 la TVE non trasmette pi\u00f9 pubblicit\u00e0, eccetto quella degli eventi sportivi e sui cosiddetti \"patrocini culturali\".\nStoria.\nTVE inizi\u00f2 le sue trasmissioni il 28 ottobre 1956. In seguito nel 1966 al canale VHF gi\u00e0 esistente fu aggiunto il secondo in UHF, che dopo cambier\u00e0 nome in TVE 2 o La 2. I due canali sono oggi conosciuti come La 1 e La 2.\nQuesti due canali televisivi furono gli unici in Spagna fino ai primi anni '80 quando, in seguito alla progressiva liberalizzazione del mercato televisivo, nacquero nuovi canali: nel 1983 un tentativo di dare un terzo canale a TVE su base regionale come accaduto in Francia e Italia, si trasform\u00f2 invece nella possibilit\u00e0, per le comunit\u00e0 autonome spagnole, di dotarsi di propri canali; mentre nel 1990 nacquero le private nazionali Antena 3, Telecinco e Canal+. Da allora per la televisione di stato TVE inizi\u00f2 un progressivo calo dell'audience, che attualmente oscilla intorno al 17% (dato riferito per tutte le reti del gruppo). Il programma pi\u00f9 seguito \u00e8 il Telediario trasmesso su La 1.\nA marzo 2008 ha lanciato la piattaforma on line TVE a la carta che propone alcuni suoi programmi e dirette streaming, poi rinominata RTVE a la carta e infine RTVE play. Da marzo 2010 ha cessato di trasmettere nella televisione analogica terrestre.\nProgrammi televisivi e canali tematici.\nAltri programmi con grande seguito sono l'Eurovision Song Contest, alcune fiction (ad esempio \"Cu\u00e9ntame c\u00f3mo pas\u00f3\", \"La se\u00f1ora\", \"\u00c1guila roja\", \"El ministerio del tiempo\"), alcuni programmi di approfondimento e, di recente, il fortunato talent show culinario MasterChef che ha superato 10 edizioni tra versione standard, Junior e Celebrity. Nel 2005 ha iniziato a trasmettere su digitale terrestre e ai canali generalisti si sono affiancati 24h (all-news), Teledeporte (sport) e Clan (ragazzi). L'anno dopo ha festeggiato i 50 anni di attivit\u00e0, ricordati in un canale apposito che condivideva il segnale con Clan. Un altro canale, TVE Internacional, \u00e8 ricevibile in tutto il mondo via satellite. In Italia solo su Astra. Esso trasmette i migliori contenuti dei cinque, anche in diretta. \u00c8 stato creato anche un canale in alta definizione, in onda sul digitale terrestre, TVE HD (testato durante le Olimpiadi di Pechino), la cui copertura ha raggiunto tutto il territorio spagnolo il 3 aprile 2010, data dello spegnimento del sistema analogico. Dal 1\u00ba gennaio dello stesso anno TVE non trasmette pi\u00f9 pubblicit\u00e0. Dal 31 dicembre 2013 TVE HD \u00e8 stato sostituito dalla versione HD di La 1."}
{"id": "1102332", "revid": "767487", "url": "https://it.wikipedia.org/wiki?curid=1102332", "title": "Aaron Stainthorpe", "text": "Nato in Inghilterra, si trasfer\u00ec in Germania a soli sei mesi di et\u00e0 a causa di motivi di lavoro del padre e torn\u00f2 in patria all'et\u00e0 di 10 anni. Attualmente vive ad Halifax, nel West Yorkshire.\n di essere stato influenzato musicalmente dai Celtic Frost e dai Candlemass, oltre che da band non heavy metal come i Nick Cave and the Bad Seeds, i Depeche Mode, gli Swans e i Muse. \u00c8 un avido lettore di poesie e di scrittori come Percy Bysshe Shelley. Spesso legge la Bibbia come ispirazione ma, , rilasci\u00f2 una dichiarazione dicendo:\nNel 2005 Stainthorpe cant\u00f2 in duetto con Sarah Jezebel Deva nel progetto Angtoria, inserito nell'album \"God Has a Plan For Us All\"."}
{"id": "1102333", "revid": "1845329", "url": "https://it.wikipedia.org/wiki?curid=1102333", "title": "Chindasvindo", "text": "Origine.\nDi Chindasvindo non si conoscono le origini.\nBiografia.\nNel 641, all'et\u00e0 di circa 79 anni, capeggi\u00f2 una ribellione contro il re Tulga, e fu proclamato re da una parte della nobilt\u00e0, senza l'appoggio del clero. Forse assunse il potere gi\u00e0 dal 641 (con Tulga rinchiuso in un monastero), ma forse la ribellione fall\u00ec.\nComunque il 30 aprile del 642, alla morte di Tulga, fu eletto re dalla nobilt\u00e0 e dai vescovi, secondo il canone n\u00b0 75 del IV Concilio di Toledo.\nDi carattere forte e volitivo, Chindasvindo sottomise la nobilt\u00e0 ed il clero al potere reale. Per prevenire ogni tentativo di eventuale ribellione, colp\u00ec la nobilt\u00e0, sia elevata (con 200 esecuzioni), che piccola (con 500 esecuzioni), solo per il semplice sospetto. Accompagn\u00f2 le esecuzioni con condanne all'esilio e confisca dei beni, tutto senza che alcuna ribellione si fosse verificata, senza avere alcuna prova che si tramasse contro la corona.\nNel VII Concilio di Toledo, convocato il 16 ottobre 646, furono confermate tutte le punizioni inflitte, che furono estese a tutti coloro che si opponevano non solo al re ma anche ai membri del clero che erano fedeli al re. In questo concilio fu approvato un canone che imponeva pene gravissime, quali scomuniche e confisca dei beni per ribelli o emigrati che chiedevano l'aiuto di monarchi stranieri, che erano esortati a non concedere aiuto. Questo porta a pensare che molti nobili, che, nel periodo delle esecuzioni erano riparati all'estero (regno dei Franchi oppure Nordafrica) ora, da l\u00ec, cercavano, con ogni mezzo, di suscitare nuove insurrezioni.\nSchiacciata ogni opposizione port\u00f2 il regno alla pace e all'ordine, che non si era mai visto prima (negli undici anni del suo regno non si verific\u00f2 alcuna sollevazione). Negli annali ecclesiastici Chindasvindo \u00e8 ricordato come un benefattore, in quanto parte dei terreni che venivano confiscati erano stati donati alla chiesa, che lo ricompens\u00f2 favorendo il principio dell'ereditariet\u00e0 della successione; con l'appoggio del clero, il 20 gennaio 648, fece incoronare (correggente) il proprio figlio Reccesvindo, che da quel giorno fu il re effettivo, ripristinando cos\u00ec una monarchia ereditaria.\nMiglior\u00f2 la situazione finanziaria del regno oltre che tramite le confische anche con pi\u00f9 equo ed efficace sistema di tassazioni.\nIn campo militare, oltre alla campagna contro i Vasconi, schiacci\u00f2 la ribellione che era nata nella provincia della Lusitania. Le ultime settimane del suo regno o le prime di quelle del suo successore furono caratterizzate dalla ribellione di Froia con l'appoggio dei Baschi. \nCon l'assistenza di Braulio, vescovo di Saragozza, Chindasvindo cominci\u00f2 ad elaborare un codice che fosse valido sia per i visigoti che per gli ibero-romani, riunendo cos\u00ec le leggi della \"lex Romana Visigothorum\" o \"Breviario di Alarico\", che regolava i diritti degli ibero-romani, a quelle del \"Codice di Leovigildo\", usato per i Goti. Il codice fu promulgato da figlio Reccesvindo, nel 654, un anno dopo la sua morte e fu chiamato \"Liber Judiciorum\" o \"Forum Judiciorum\" ed \u00e8 noto anche come \"lex Reccesvindiana\".\nPass\u00f2 gli ultimi anni di vita dedicandosi ad opere di piet\u00e0. Finanzi\u00f2 la costruzione di un monastero, nei pressi di Valladolid, lungo il corso del Duero, in cui, alla sua morte, avvenuta nel 653, fu sepolto accanto alla moglie Riciberga.\nSecondo lo storico inglese, Edward Gibbon, durante il regno di Chindasvindo, cominciarono le razzie degli arabi nella penisola iberica, per l'esattezza nel periodo di Othman, terzo califfo ortodosso islamico (644 - 656), si ebbero delle scorrerie di navi pirate lungo le coste dell'attuale Andalusia nella provincia Betica.\nIl giudizio del suo contemporaneo, sant'Eugenio (?-657), vescovo di Toledo, fu negativo, lo defin\u00ec: \"empio\", \"ingiusto\" ed \"immorale\".\nMatrimonio e figli.\nChindasvindo dalla moglie Riciberga (morta dopo il 18 ottobre 646, data in cui risulta che assieme al marito fece una donazione ad un monastero) ebbe due figli:\nDopo il 687, aveva sposato Ricilo da cui aveva avuto due (o tre) figli:"}
{"id": "1102334", "revid": "599013", "url": "https://it.wikipedia.org/wiki?curid=1102334", "title": "Per Thomas Linders", "text": "Debutt\u00f2 in patria nell'IFK Sk\u00f6vde, dove gioc\u00f2 dal 1995 al 2000.\nNel 2000 pass\u00f2 alla compagine danese del Kolding IF, e dopo 5 ottime stagioni fu ingaggiato dalla squadra tedesca del THW Kiel, in cui ha militato dal 2005 al 2007, quando s'\u00e8 trasferito ad un'altra squadra danese, il club FCK H\u00e5ndbold. Nella nazionale svedese di pallamano ha sinora giocato 60 partite segnando 105 gol.\nCol Kolding IF ha vinto consecutivamente il campionato danese dal 2001 al 2005. A Kiel ha vinto il campionato tedesco nel 2006 e nel 2007 e la EHF Champions League del 2007."}
{"id": "1102337", "revid": "767487", "url": "https://it.wikipedia.org/wiki?curid=1102337", "title": "Indagine ad alto rischio", "text": "Indagine ad alto rischio (\"Cop\") \u00e8 un film statunitense del 1988 diretto da James B. Harris, tratto dal romanzo \"Le strade dell'innocenza\" (\"Blood on the Moon\") di James Ellroy."}
{"id": "1102342", "revid": "767487", "url": "https://it.wikipedia.org/wiki?curid=1102342", "title": "Labirynt", "text": "Labirynt (1962) \u00e8 considerato uno dei capolavori dell'animazione d'autore e porta la firma del maestro polacco Jan Lenica (conosciuto pi\u00f9 che altro per le collaborazioni con Walerian Borowczyk).\nIl film, realizzato in d\u00e9coupage (misto di ritagli e illustrazioni), \u00e8 tecnicamente semplice nella regia e nello stile di animazione, ma suggestivo dal punto di vista figurativo. Pervaso da un'atmosfera magica e metafisica, Labirynt si pu\u00f2 considerare come un'esperienza onirica.\nTrama.\nIl protagonista \u00e8 un uomo con bombetta capace di volare grazie a delle ali artificiali. Partito da un luogo sconosciuto, giunge in una vecchia e oscura citt\u00e0, apparentemente disabitata. All'improvviso per\u00f2 compaiono esseri inquietanti e mostruosi, dai quali il protagonista tenta di fuggire. Si succedono cos\u00ec le visioni pi\u00f9 strane: scheletri di dinosauri che camminano, uccelli con la testa umana (uno di loro sar\u00e0 sbranato da una conturbante donna che lo aveva attirato), una splendida signora che preferisce restare prigioniera di un coccodrillo piuttosto che col protagonista che ha tentato di salvarla.\nL'uomo viene poi catturato dallo scienziato-tiranno della citt\u00e0, finendo col subire un brutale perforamento cerebrale tramite un inquietante macchinario. Il tentativo di lobotomizzazione e mutazione viene per\u00f2 interrotto da un uccellino che libera il protagonista.\nL'uomo cos\u00ec pu\u00f2 riprendere le sue ali e spiccare il volo, ma viene poi raggiunto e infine ucciso dai corvi mostruosi della citt\u00e0.\nCommento.\nApparentemente opera di pura fantasia, il film probabilmente ha forti legami con l'esperienza esistenziale dell'autore. Il protagonista (che rappresenta lo spirito libero e sognatore) pu\u00f2 essere considerato come una proiezione dello stesso Lenica, cos\u00ec come la citt\u00e0 dei mostri potrebbe rappresentare la societ\u00e0 ostile e opprimente in cui ha vissuto l'autore. Da sottolineare anche un evidente aspetto misogino del film nella rappresentazione delle donne, divoratrici e prive di sensibilit\u00e0.\nIl film pu\u00f2 anche essere considerato come un seguito ideale del precedente corto di Lenica, \"Nowy Janko Muzykant\" (1960), dove il protagonista (un musicista solitario e incompreso) viene alla fine premiato da misteriose divinit\u00e0 potendo cos\u00ec librarsi al di sopra del mondo: Labirynt non \u00e8 altro che la conclusione amarissima di quel sogno ottimistico."}
{"id": "1102345", "revid": "409265", "url": "https://it.wikipedia.org/wiki?curid=1102345", "title": "Academy Ebolitana", "text": "L'Associazione Sportiva Dilettantistica Academy Ebolitana \u00e8 una societ\u00e0 calcistica italiana con sede nella citt\u00e0 di Eboli (SA).\nI suoi colori sociali sono il bianco e l'azzurro e disputa le proprie partite allo Stadio Jos\u00e9 Guimar\u00e3es Dirceu.\nStoria.\nNel 2004 \u00e8 passata alla ribalta come societ\u00e0 gestita dai tifosi, fu infatti il capo-ultr\u00e0 della curva ebolitana ad acquistare il titolo sportivo dal comune e con l'aiuto dei suoi amici riusc\u00ec ad iscrivere la squadra al campionato di Eccellenza. Lo stesso anno riusc\u00ec a vincere il campionato, ottenendo il premio Fair play dalla commissione di Eccellenza e a trascinare la squadra in Serie D.\nIl ritorno in Serie D viene sancito con un nuovo record: infatti, a fine campionato, saranno ben 51 i punti conquistati, classificandosi all'8\u00ba posto finale.\nIl 27 maggio 2007 retrocede in Eccellenza, dopo soli due anni di Serie D, dopo la sfida dei play-out con il Lavello.\nIl 17 febbraio 2010 vince la Coppa Italia Regionale battendo in finale l'Arzanese dopo i calci di rigore (2-2 dopo i tempi supplementari).\nInoltre, lo stesso anno, a seguito del 2\u00ba posto in classifica alle spalle della Battipagliese, l'Ebolitana disputa i play-off e pur pareggiando tutti gli incontri, contro Vis Nocera Superiore, Arzanese e Real Isernia, grazie ai goal segnati fuori casa approda in Serie D.\nL'8 maggio 2011 ottiene la sua prima storica promozione in Lega Pro Seconda Divisione, dopo aver chiuso il suo girone al primo posto con 89 punti (con una media di 2,49 a partita), battendo all'ultima giornata la seconda in classifica e diretta concorrente il Forza e Coraggio per 3-1.\nNella post-season della stagione, vincendo sul campo della neopromossa Aprilia per 3-1, ottiene il passaggio alle semifinali della Poule Scudetto, dove viene sconfitta dal Cuneo ai rigori.\nNella stagione 2011/2012 la squadra riesce ad iscriversi, seppur con affanno, al campionato di Lega Pro Seconda Divisione. L'avventura nel professionismo dura solo un anno, con l'aritmetica retrocessione avvenuta con una giornata di anticipo. Ben peggior sorte attese tuttavia la societ\u00e0 in estate quando, per la mancata iscrizione, fu esclusa dalla FIGC dal campionato di competenza. In seguito al fallimento la societ\u00e0 \u00e8 riuscita a trovare posto e ad iscriversi al campionato di Prima Categoria. \nDopo il ripescaggio e l'ottavo posto in Promozione campana nel 2013-14, la societ\u00e0 biancoazzurra approda in Eccellenza la stagione successiva grazie alla vittoria del campionato. La stagione 2015-16 termina con un onorevole quinto posto, mentre l'anno dopo vince il campionato con tre giornate di anticipo e torna in Serie D. \nAl termine della stagione 2017-18 retrocede in Eccellenza. Il titolo sportivo viene affidato nelle mani del sindaco per scongiurare il fallimento. Nonostante tutto, la societ\u00e0 fallisce. Nasce dunque un nuovo sodalizio, denominato \"A.S.D. Eboli Calcio\", che riparte dalla Terza Categoria. La nuova societ\u00e0 vince immediatamente il girone D di Terza Categoria e approda in Seconda Categoria. Nella stessa estate viene rilevato il titolo sportivo del \"G.S. Herajon\" di Capaccio Paestum, militante in Prima Categoria, e cambia denominazione in A.S.D. Atletico Eboli 1925.\nA seguito della pandemia dovuta al COVID-19 e alla sospesione del campionato in corso, la compagine ebolitana chiude il girone F al primo posto con una media punti di 2,55 e viene promossa in Promozione.\nNel 2020 cambia denominazione in A.S.D. Academy Ebolitana.\nTifoseria.\nGemellaggi e rivalit\u00e0.\nGli ultras ebolitani sostengono dei gemellaggi/amicizie con i supporters del , della , del , del , del , della , del Cervinara, dell'Akragas, del Barletta, dell' e del Catania.\nLe principali rivalit\u00e0 sono con , , , , e ."}
{"id": "1102347", "revid": "767487", "url": "https://it.wikipedia.org/wiki?curid=1102347", "title": "Having a Rave Up", "text": "Having a Rave Up (noto anche come Having a Rave Up with The Yardbirds) \u00e8 il terzo album del gruppo musicale britannico The Yardbirds, pubblicato nel 1965.\nIl disco.\nSi tratta di una raccolta ufficiale del complesso, realizzata inizialmente solo per il mercato statunitense, assemblando brani apparsi originariamente solo su singolo ed i loro rispettivi lati b, con estratti dall'album d'esordio della band, ovvero \"Five Live Yardbirds\".\nIn questa edizione fu uno dei lavori pi\u00f9 apprezzati all'epoca della sua uscita, tra quelli pubblicati da complessi appartenenti alla cosiddetta British Invasion, tanto da essere valutato sullo stesso livello qualitativo delle opere coeve di Beatles e Rolling Stones.\nCol tempo questa compilation ha acquisito il valore attribuito convenzionalmente ad un album ufficiale, perch\u00e9 al tempo conteneva materiale della band, altrimenti di difficile reperibilit\u00e0, e poich\u00e9 per alcuni critici, a causa dell'elevata qualit\u00e0 sia dell'incisione quanto del contenuto, poteva essere ritenuto quasi un'antologia delle registrazioni pi\u00f9 significative realizzate dal complesso, almeno fino a quel momento.\nSuccessivamente col riordino, e conseguente pubblicazione in versione digitale, dell'opera omnia degli Yardbirds, da parte della casa discografica tedesca Repertoire Records, caratterizzata da un catalogo specializzato in rock classico e gruppi musicali di culto del genere, si \u00e8 deciso di confermare a questo album il valore di ufficiale.\nQuesta edizione, risalente al 1999, rispetta il formato originale della compilation, aggiungendo 11 tracce, tra le quali i brani del 45 giri \"Shapes of Things\", ossia il brano omonimo col retro \"New York City Blues\" (cio\u00e8 una versione rielaborata della loro \"Five Long Years\"), ed alcuni demo di versioni embrionali di brani, che compariranno sull'unico vero e proprio album in studio dell'epoca d'oro della band: \"Roger the Engineer\" (1966).\nNel 2003, l'album si \u00e8 classificato al numero 353 nella classifica dei 500 pi\u00f9 grandi album di tutti i tempi redatta dalla rivista \"Rolling Stone\".\nDa sottolineare che nell'originario secondo lato della versione in vinile di questa raccolta, costituito come gi\u00e0 detto da tracce dal vivo, alla chitarra solista figura Eric Clapton, mentre nel resto dell'album, comprese le tracce bonus, tale ruolo spetta a Jeff Beck; inoltre nel brano \"Stroll On\" (ovvero \"Train Kept A-Rollin\"'), inciso appositamente per la colonna sonora del film \"Blow-Up\", compare Jimmy Page nel ruolo di seconda chitarra solista."}
{"id": "1102357", "revid": "13833", "url": "https://it.wikipedia.org/wiki?curid=1102357", "title": "Passo di Monte Croce Comelico", "text": ""}
{"id": "1102360", "revid": "81195", "url": "https://it.wikipedia.org/wiki?curid=1102360", "title": "Retrodonazione \u03c0", "text": "La retrodonazione \u03c0 \u00e8 un tipo di legame chimico nel quale gli elettroni di un orbitale atomico passano negli orbitali antileganti \u03c0* di un altro atomo o ligando. Questo legame \u00e8 particolarmente comune in chimica inorganica, essendo riscontrato in complessi e composti metallorganici dei metalli di transizione con ligandi quali il monossido di carbonio, lo ione cianuro, l'etilene o il catione nitrosonio. In pratica l'effetto della retrodonazione \u03c0 rende pi\u00f9 forte il legame agendo nel seguente modo: mentre il ligando stabilisce il legame di coordinazione mettendo a disposizione i propri elettroni, da parte loro l'atomo o gli ioni legati mettono a disposizione parte dei propri elettroni per riempire gli orbitali antileganti \u03c0* (che sono disposti a livelli energetici non proibitivi) dei ligandi. Quindi si pu\u00f2 immaginare l'instaurarsi del legame complessivo come una combinazione di donazione di elettroni da una base di Lewis a cui fa seguito una retrodonazione elettronica da parte della specie che funge da acido di Lewis. In questo modo il metallo allevia anche il suo eccesso di carica negativa.\nGli elettroni implicati nella retrodonazione derivano dagli orbitali d del metallo e una volta che si dispongono nell'orbitale molecolare antilegante del ligando danno conseguentemente luogo a una diminuzione dell'ordine di legame di quest'ultimo. Quindi la retrodonazione \u03c0 pu\u00f2 essere dimostrata sperimentalmente osservando la diminuzione della frequenza vibrazionale del legame, tramite l'utilizzo della spettroscopia IR. In ultima analisi, sebbene l'ordine di legame relativamente alla specie legante diminuisce, il legame metallo-ligando viene invece rafforzato con aumento dell'ordine di legame."}
{"id": "1102365", "revid": "1317408", "url": "https://it.wikipedia.org/wiki?curid=1102365", "title": "Donna con il parasole girata verso sinistra", "text": ""}
{"id": "1102376", "revid": "599013", "url": "https://it.wikipedia.org/wiki?curid=1102376", "title": "Marcus Ahlm", "text": "Si \u00e8 ritirato nel 2013 dopo aver giocato per dieci anni con il THW Kiel.\nDa giovane gioc\u00f2 nell'IFK Kristianstad e nell'IFK Ystad HK. Nel 1999 vinse l'argento mondiale a livello di nazionale giovanile.\nCon la nazionale professionista vinse l'oro europeo nel 2002; successivamente, nel 2003, and\u00f2 nel campionato tedesco con il THW Kiel. A Kiel ha vinto il titolo nel 2005, nel 2006 e nel 2007, quando \u00e8 stato anche campione d'Europa. A livello continentale per club aveva vinto anche la EHF Cup 2004.\nPalmar\u00e8s.\nClub.\nCompetizioni nazionali\nCompetizioni internazionali"}
{"id": "1102384", "revid": "287204", "url": "https://it.wikipedia.org/wiki?curid=1102384", "title": "Retrodonazione", "text": ""}
{"id": "1102389", "revid": "8495464", "url": "https://it.wikipedia.org/wiki?curid=1102389", "title": "Ispagna", "text": ""}
{"id": "1102396", "revid": "762538", "url": "https://it.wikipedia.org/wiki?curid=1102396", "title": "Poste Air Cargo", "text": "Poste Air Cargo (in precedenza Mistral Air) \u00e8 un operatore aereo italiano, attivo nel trasporto merci e posta, nato da un'idea dell'attore Bud Spencer che in passato ha operato anche servizi charter e di linea a corto e medio raggio.\nDal novembre 2014 \u00e8 certificata secondo lo standard IOSA e dal 2016 \u00e8 divenuta membro IATA.\nStoria.\nFu la grande passione per il volo dell\u2019attore Bud Spencer (Carlo Pedersoli), nata dopo aver pilotato un aereo da turismo nel film \"...pi\u00f9 forte ragazzi!\" del 1972, a decretare la nascita della Mistral Air. La sua passione lo spinse a conseguire il brevetto di pilota privato e a fondare nel 1981 la compagnia, iniziando con un Grumman Gulfstream G159 a effettuare collegamenti per Lampedusa e Pantelleria.\nNel corso degli anni la Mistral Air si dot\u00f2 di altri aerei, soprattutto Bae146, con i quali inizi\u00f2 a operare voli cargo di medio raggio per la compagnia olandese TNT. All\u2019inizio degli anni 90, Bud Spencer don\u00f2 la compagnia, interamente e a titolo gratuito, alla TNT; Mistral Air era ormai diventata troppo impegnativa per essere gestita personalmente da Pedersoli e la cessione consent\u00ec alla \"sua creatura\" di continuare a crescere e svilupparsi.\nNel 2002, TNT vendette la maggioranza delle azioni a Poste Italiane, le quali diventarono azionista unico nel 2005.\nDal 2010, Mistral Air ha partecipato al Programma Internazionale EMMS di International Post Corporation.\nA dicembre 2017 ha licenziato il 50% dei piloti di Boeing 737; a novembre 2018 i lavoratori sono stati reintegrati in seguito a una sentenza del tribunale di Napoli.\nDal luglio 2018, contestualmente alla conclusione del servizio di continuit\u00e0 territoriale verso Lampedusa e Pantelleria, la compagnia si \u00e8 concentrata sull'attivit\u00e0 postale e cargo.\nIl primo ottobre 2019 il management ha deciso di cambiare il nome Mistral Air in Poste Air Cargo chiudendo con il passato e con il nome dato dal suo fondatore.\nFlotta.\nFlotta attuale.\nA dicembre 2021 la flotta di Poste Air Cargo \u00e8 cos\u00ec composta:\nFlotta storica.\nMentre operava come Mistral Air, la compagnia utilizzava anche:"}
{"id": "1102406", "revid": "1776051", "url": "https://it.wikipedia.org/wiki?curid=1102406", "title": "Panda (antivirus)", "text": "Panda \u00e8 un programma antivirus sviluppato da Panda Security. Esso, come quasi tutti gli altri antivirus, si prefigge di assicurare una efficace protezione al proprio PC mediante frequenti aggiornamenti on-line. Esistono differenti versioni di questo software, a seconda della sua dotazione e del numero di licenze d'uso concesse; Il software Panda include al suo interno vari programmi, fra cui un firewall. Molto spesso i software Panda sono a versione di prova per 30 giorni. Vi sono versioni freeware.\nSvolge tutte le funzioni \"on the cloud\". Anche senza connessione a Internet, l'antivirus continua a funzionare grazie alla cache locale installata. , infatti il programma \u00e8 autonomo."}
{"id": "1102407", "revid": "836630", "url": "https://it.wikipedia.org/wiki?curid=1102407", "title": "Forti di Roma", "text": "I Forti di Roma sono l'insieme delle opere militari di difesa fissa costituenti il campo trincerato della citt\u00e0, composto da quindici forti di tipo \"prussiano\" e da quattro batterie a pianta esagonale. Furono erette a difesa della fascia di territorio immediatamente circostante la citt\u00e0 di Roma, allora in piena campagna, fra il 1877 e il 1891, mantenendo una distanza di circa 4-5 km dalle Mura aureliane e di circa 2-3 km l'uno dall'altro, per uno sviluppo complessivo di circa 40 km.\nDopo varie controversie sui progetti, i forti furono commissionati con Regio Decreto n. 4007 del 12 agosto 1877. I primi sette forti (Monte Mario, Braschi, Boccea, Aurelia Antica, Bravetta, Portuense e Appia Antica) furono realizzati a partire dallo stesso anno 1877 e tutti, tranne l'Appia Antica, sulla destra del Tevere, a difesa da eventuali sbarchi sul litorale del mare Tirreno. La costruzione dei restanti otto (Antenne, Ardeatina, Casilina, Ostiense, Pietralata, Prenestina, Tiburtina e Trionfale) fu avviata nel 1880 grazie a nuovi fondi e, con Regio Decreto del 1\u00ba novembre 1882, furono denominati con i nomi delle strade su cui sorgevano. Le quattro batterie furono costruite in posizione intermedia e arretrata rispetto ai forti: Tevere (sulla riva destra del fiume sotto Monte Mario), Appia Pignatelli, Porta Furba e Nomentana.\nTutte le strutture caddero presto in disuso, a causa dell'eccessiva vicinanza alla citt\u00e0 che si stava espandendo e all'evoluzione delle tecniche balistiche e delle strategie militari, e con Regio Decreto n. 2179 del 9 ottobre 1919 vennero radiati dal novero di fortificazioni dello Stato, per essere utilizzati come caserme e depositi militari. Successivamente finirono inglobati nel tessuto urbano e alcuni sono stati consegnati a Roma Capitale, talvolta per\u00f2 inutilizzati e abbandonati."}
{"id": "1102409", "revid": "1020392", "url": "https://it.wikipedia.org/wiki?curid=1102409", "title": "Morte termica dell'Universo", "text": ""}
{"id": "1102410", "revid": "28402", "url": "https://it.wikipedia.org/wiki?curid=1102410", "title": "Fondazione e terra", "text": ""}
{"id": "1102411", "revid": "767487", "url": "https://it.wikipedia.org/wiki?curid=1102411", "title": "Tuttobenigni", "text": "Tuttobenigni o Tuttobenigni dal vivo \u00e8 un film italiano del 1983 diretto da Giuseppe Bertolucci, raccolta degli spettacoli comici tenuti da Roberto Benigni nelle piazze italiane.\nTrama.\nNella pellicola vengono presentati tanti spezzoni tratti dagli show televisivi e teatrali del comico toscano il quale prende in giro le abitudini degli italiani e soprattutto la politica governante degli anni ottanta."}
{"id": "1102412", "revid": "38120", "url": "https://it.wikipedia.org/wiki?curid=1102412", "title": "Tutto Benigni", "text": ""}
{"id": "1102413", "revid": "71433", "url": "https://it.wikipedia.org/wiki?curid=1102413", "title": "Inkheart", "text": ""}
{"id": "1102416", "revid": "599013", "url": "https://it.wikipedia.org/wiki?curid=1102416", "title": "Kim Andersson", "text": "Carriera.\nHa debuttato nella squadra di K\u00e4vlinge; nel 2005 s'\u00e8 trasferito a Kiel, dove giocavano molti suoi compagni di nazionale, e col THW Kiel ha vinto subito il titolo tedesco. L'anno dopo \u00e8 stato determinante nella vittoria del THW Kiel in EHF Champions League: nella finale d'andata a Flensburg ha segnato il gol del pareggio a pochi secondi dalla fine, mentre a Kiel ha messo a segno tre marcature, tra cui il 29-27 che gli ha valso il titolo. Lo stesso anno ha vinto il terzo titolo tedesco."}
{"id": "1102419", "revid": "73843", "url": "https://it.wikipedia.org/wiki?curid=1102419", "title": "First!", "text": "First! \u00e8 l'unico album, sinora pubblicato, del disc jockey italiano Tommy Vee, pubblicato da Airplane Records l'8 luglio 2005.\nIl disco ha raggiunto la quinta posizione della classifica italiana degli album ed \u00e8 stato anticipato dal singolo \"Anthouse (Don't Be Blind)\"."}
{"id": "1102420", "revid": "466539", "url": "https://it.wikipedia.org/wiki?curid=1102420", "title": "Lerwick", "text": "Lerwick \u00e8 la localit\u00e0 pi\u00f9 popolosa (circa 7.500 abitanti) e il centro amministrativo delle Isole Shetland (Scozia). Sorge sull'isola di Mainland, a circa 160 chilometri dalla costa settentrionale della Gran Bretagna.\nEtimologia.\nIl nome della cittadina ha origini norvegesi poich\u00e9 le Shetland, conquistate dai Vichinghi nel IX secolo, appartennero alla Norvegia fino al 1472, quando passarono alla Scozia. In norreno, lingua che sulle Shetland si estinse soltanto a met\u00e0 del XIX secolo, il toponimo era \"Ler Wick\", ovvero \"Baia di fango\" (\"cfr.\" la cittadina norvegese di Leirvik, il cui nome ha identico significato).\nStoria.\nFu fondata, sulla costa orientale dell'isola di Mainland, nel XVII secolo come porto per la pesca delle aringhe e di pesce bianco, e ancora oggi svolge le funzioni portuali per la pesca e per il traffico dei traghetti. La cittadina \u00e8 anche sede di servizi connessi alle vicine piattaforme petrolifere del Mare del Nord e dell'Oceano Atlantico settentrionale.\nTrasporti.\nDa Lerwick passano tutti i collegamenti marittimi tra la Shetland e le regioni limitrofe. Linee di traghetti la collegano con Kirkwall (isole Orcadi), Aberdeen (Scozia), l'Isola di Fair (tra le Shetland e le Orcadi), Bergen (Norvegia), Sey\u00f0isfj\u00f6r\u00f0ur (Islanda) e T\u00f3rshavn (F\u00e6r \u00d8er).\nAmministrazione.\nGemellaggi.\nLerwick \u00e8 gemellata con:"}
{"id": "1102422", "revid": "610351", "url": "https://it.wikipedia.org/wiki?curid=1102422", "title": "La 1", "text": "La 1 \u00e8 il primo canale nazionale dell'azienda radiotelevisiva pubblica spagnola TVE e in termini di ascolti il primo canale dell'azienda, oltrech\u00e9 uno dei maggiori canali televisivi della Spagna assieme ad Antena 3 e Telecinco.\nStoria.\nLa 1 ha iniziato a trasmettere il 28 ottobre 1956, data in cui sono iniziate di fatto le trasmissioni televisive in Spagna. Dal 1966 \u00e8 affiancato da un secondo canale (l'attuale La 2) e nel 1977 inizi\u00f2 a trasmettere stabilmente a colori (i primi programmi trasmessi a colori in via sperimentale dal canale risalivano al 1974).\nFino al 2003 \u00e8 stato il canale televisivo pi\u00f9 seguito in Spagna; con l'avvento delle televisioni private la sua \"audience\" \u00e8 progressivamente calata fino a scendere al 16,5%. Anche per questo motivo, a parte dal settembre 2007 ha cambiato nome da La Primera (ovvero La Prima) a La 1; tuttavia dal 2010 esso ha ripreso la leadership degli ascolti, per poi perderla nuovamente dopo l'addio agli spot pubblicitari.\nProgrammazione.\nIl canale offre una programmazione di stampo generalista con grande attenzione verso l'informazione. Il programma televisivo pi\u00f9 seguito \u00e8 infatti il \"Telediario\" (Telegiornale) in onda con tre edizioni quotidiane: una mattutina, una alle 15 e l'ultima alle 21. La notte trasmette il segnale del canale all-news 24H, mentre in altri giorni ci sono degli spazi in prime time come \"Comando Actualidad\" (variabile) e lo storico \"Informe Semanal\" (sabato).\nTra i programmi di maggiore successo c'\u00e8 la fiction \"Cu\u00e9ntame como pas\u00f3\" che racconta la Spagna a partire dagli anni sessanta, e che ha ispirato in minima parte altre due fiction simili: l'italiana \"Raccontami\" trasmessa su Rai 1 e la portoghese \"Conta-me como foi\" trasmessa su RTP1. Altre serie molto seguite sono \"\u00c1guila Roja\", \"Acacias 38\" (trasmessa in Italia su Canale 5 con il titolo \"Una vita\") e \"El ministerio del tiempo\".\nDal 2013 trasmette con successo la versione spagnola di \"MasterChef\", condotta fino al 2018 dall'ex Miss Spagna Eva Gonz\u00e1lez.\nA questo canale televisivo ha collaborato pi\u00f9 volte, nel corso dei decenni, anche Raffaella Carr\u00e0 (ad esempio con il fortunatissimo show \"Hola Raffaella\" trasmesso nei primi anni novanta, tre programmi dedicati all'Eurovision Song Contest nel 2008 e il gal\u00e0 per i sessant'anni del canale nel 2016)."}
{"id": "1102425", "revid": "767487", "url": "https://it.wikipedia.org/wiki?curid=1102425", "title": "Chiedo asilo", "text": "Chiedo asilo \u00e8 un film del 1979 diretto da Marco Ferreri, vincitore dell'Orso d'argento, gran premio della giuria al Festival di Berlino del 1979.\nTrama.\nPer la prima volta in una scuola materna di Corticella (Bologna) prende servizio un maestro di sesso maschile. Roberto, questo il suo nome, \u00e8 un eccellente educatore, che stabilisce subito un ottimo rapporto con i bambini (che fra l'altro apprezzano moltissimo l'insolita presenza non \"materna\" nel corpo insegnante), e con le colleghe; tuttavia i suoi metodi educativi, piuttosto anticonvenzionali e ispirati ad una grande libert\u00e0, lo porteranno ad avere alcuni problemi con i tutori dell'ordine.\nRoberto instaura una relazione con Isabella, madre nubile della sua alunna Michela, e la donna si ritrova un'altra volta incinta; inoltre si lega di particolare amicizia con Gianluigi, un bambino affetto da disturbi comportamentali, che non parla e si alimenta pochissimo e in considerazione di questo viene allontanato dall'asilo per essere ospitato in una casa di cura. Nell'estate successiva Isabella, prossima al parto, manifesta l'intenzione di trasferirsi in Sardegna dove possiede un cinema dismesso. Roberto, pur non espressamente invitato a seguirla, la accompagna insieme a un gruppo di bambini fra cui Gianluigi. Proprio nel giorno in cui Isabella d\u00e0 alla luce il suo secondo bambino Gianluigi inizia a dare i primi veri segni di guarigione."}
{"id": "1102427", "revid": "38120", "url": "https://it.wikipedia.org/wiki?curid=1102427", "title": "Seeking Asylum", "text": ""}
{"id": "1102431", "revid": "1439131", "url": "https://it.wikipedia.org/wiki?curid=1102431", "title": "Ferrari 550 Maranello Pininfarina Rossa Concept", "text": "La Ferrari Rossa Concept \u00e8 una concept car creata da Pininfarina per festeggiare i suoi settant'anni di attivit\u00e0 e presentata al Salone dell'automobile di Torino nel 2000.\nL'autovettura \u00e8 stata realizzata sul telaio della Ferrari 550 Maranello. \u00c8 una spider biposto a trazione posteriore e monta un motore anteriore V12 da 5,4 litri capace di sviluppare una potenza di 485 cavalli. \u00c8 dotata di un cambio manuale a 6 marce."}
{"id": "1102437", "revid": "2128848", "url": "https://it.wikipedia.org/wiki?curid=1102437", "title": "Villa dei Misteri", "text": "La villa dei Misteri \u00e8 una villa suburbana di epoca romana ubicata a qualche centinaio di metri fuori dalle mura nord dell'antica citt\u00e0 di Pompei. Di carattere rustico-residenziale, venne sepolta dall'eruzione del Vesuvio del 79 d.C.; riportata alla luce a partire dal 1909, la villa dei Misteri \u00e8 uno degli edifici pi\u00f9 visitati degli scavi di Pompei, soprattutto per la serie di affreschi del triclinio, raffiguranti riti misterici, ben conservati, da cui la struttura prende il nome.\nStoria.\nLa villa dei Misteri, chiamata in un primo momento Villa Item, fu portata alla luce tra il 1909 e il 1910 grazie ad uno scavo condotto dallo stesso proprietario del terreno nel quale si trovava; un'indagine pi\u00f9 approfondita venne svolta tra il 1929 e il 1930, in seguito all'esproprio imposto dallo Stato Italiano. Nel 1931 furono rese pubbliche alcune tavole a colori che rappresentavano gli affreschi della villa, ad opera dell'archeologo Amedeo Maiuri: ad oggi lo scavo non \u00e8 stato ancora completato, anche se la piccola parte di costruzione che manca, secondo gli archeologi, non contiene elementi di valore. Durante lo scavo non furono ritrovati oggetti di particolare interesse e soprattutto la zona d'otium apparve quasi priva di suppellettili, segno che la villa era in ristrutturazione; reperti invece furono ritrovati nella parte rustica: nella villa fu inoltre rinvenuta la statua di Livia in abiti da sacerdotessa, oggi conservata all'Antiquarium di Pompei e vennero alla luce anche numerosi resti umani. Importanti lavori di restauro e conservazione si svolsero dal 2013 al 2015.\nLa villa fu costruita nel II secolo a.C. ed ebbe il periodo di massimo splendore durante l'et\u00e0 augustea: nel corso del suo sviluppo fu notevolmente ampliata ed abbellita. Si trattava originariamente di una villa d'otium dotata di ampie sale e giardini pensili, in una posizione panoramica, a pochi passi dal mare, ma in seguito al terremoto del 62 d.C. cadde in rovina, cos\u00ec come il resto della citt\u00e0, e fu trasformata in villa rustica con l'aggiunta di diversi ambienti ed attrezzi agricoli come torchi per la spremitura dell'uva: la costruzione fu infatti adibita alla produzione e alla vendita del vino. Della villa non si conosce il proprietario, ma solo il nome del custode che l'ha abitata durante l'et\u00e0 augustea, Lucio Istacidio Zosimo, come testimoniato da un sigillo.\nDescrizione.\nLa villa \u00e8 a pianta quadrata e si trova su una collinetta dalla quale si godeva una meravigliosa vista sull'odierno golfo di Napoli; poggia in parte su un terrapieno ed in parte \u00e8 sostenuta da un criptoportico, formato da arcate cieche ed utilizzato come deposito. L'ingresso principale, in parte ancora da scavare, si trova lungo una via secondaria che forse si collegava alla via delle Tombe; nella zona dell'ingresso \u00e8 posto il quartiere rustico e servile con diversi ambienti adibiti a panificio, cucine, forno, torchio con il tronco a testa d'ariete e cella per i vini. Superato un piccolo ingresso, quattro stanze che rappresentano il cuore della zona signorile: si tratta del peristilio a sedici colonne, costruito tra il 90 e il 70 a.C., l'atrio maggiore, senza colonne e decorato con paesaggi nilotici, il tablino ed una veranda absidata con vista mare, creata nel I secolo, da cui oggi si entra.\nAi lati di queste stanze si sviluppano vari altri ambienti, come \"cubicola\", che nel corso dei lavori di ampliamento della villa hanno perso la decorazione in secondo stile per passare a quella in terzo stile, il triclinio del grande fregio ed il quartiere termale, dismesso dopo il terremoto del 62 e utilizzato come deposito e come scala per l'accesso al piano superiore, il quale affacciava sul peristilio e accoglieva le stanze utilizzate dalla servit\u00f9. Le decorazioni parietali si differenziano a seconda del periodo storico durante le quali sono state realizzate: il tablino \u00e8 affrescato con pareti nere e decorazioni in stile egittizzante, tipiche del terzo e quarto stile, mentre altri affreschi in secondo stile furono mantenuti anche durante gli ampliamenti, come in un cubicolo, dove sono rappresentate scene del mito di Dioniso e nel triclinio dove si raggiunge uno dei massimi esempi di questo stile. Si tratta di una raffigurazione del I secolo a.C., opera di un artista anonimo del luogo, che ha lavorato su tutte le pareti dell'ambiente, dipingendo personaggi a grandezza naturale, con una tecnica chiamata megalographia, ispirata fortemente alla pittura greca. Ancora incerti sono il soggetto e il significato dell'affresco: si tratta di una serie di sequenze, dieci per l'esattezza, che potrebbero raffigurare uno spettacolo di mimi o i preparativi per un matrimonio oppure momenti di un rito: secondo alcuni studiosi, tale rito potrebbe essere quello dell'iniziazione di una sposa al dio Dioniso.\nPartendo da nord la prima scena raffigura una donna che si acconcia i capelli, circondata da amorini che reggono degli specchi; segue una figura seduta su un trono, secondo alcuni la matrona che controlla le fasi del rito, secondo altri l'iniziata che ripensa alle tappe effettuate durante il rito; la terza scena \u00e8 quella della catechesi dove a sinistra \u00e8 affrescata la sposa con il velo in testa, al centro una sacerdotessa con ai piedi un fanciullo che legge testi sacri e alla destra la sposa che porta tra le mani i testi sacri; segue la scena dell'agape: una sacerdotessa seduta di spalle versa del vino su un ramo di mirto, attorniata da due assistenti e da un sileno che suona la lira; la quinta scena raffigura una satiressa che allatta un capretto, accompagnata da un satiro che suona il flauto e con la sposa che spaventata dalla situazione cerca di proteggersi avvolgendosi in un mantello; viene poi raffigurata la catottromanzia ossia la divinazione attraverso lo specchio rappresentato da un sileno, che in questo caso funge da sacerdote, che porge ad un giovane una coppa nella quale si specchia; la scena di Dioniso e Arianna \u00e8 la pi\u00f9 rovinata della serie e raffigura Dioniso tra le braccia di Arianna; l'ottavo affresco \u00e8 quello del \"linkenon\" e \"phallos\", dove la giovane inizianda \u00e8 scalza ed \u00e8 ricoperta per met\u00e0 da un mantello, nell'atto di scoprire il fallo del dio Dioniso, simbolo di fertilit\u00e0; la penultima sequenza \u00e8 la flagellazione: l'iniziata \u00e8 raffigurata in ginocchio, poggiata sulle gambe di un'amica, con la schiena nuda, mentre viene frustata da Telete, figlia di Dioniso e Nicea; la decima e ultima scena, rappresenta la fine del ciclo, con l'iniziata che danza, accompagnata da una ministra del culto, suonando dei cimbali che ha tra le mani."}
{"id": "1102441", "revid": "599013", "url": "https://it.wikipedia.org/wiki?curid=1102441", "title": "Stefan Lovgren", "text": "Gioc\u00f2 inizialmente nel campionato svedese (nel Skepplanda ed a G\u00f6teborg) e nel 1998 pass\u00f2 alla \"Bundesliga\" tedesca col TV Niederw\u00fcrzbach. Il rapporto con tale squadra dur\u00f2 per\u00f2 pochi mesi e Lovgren si trasfer\u00ec al THW Kiel dove giocavano molti suoi connazionali e dove fu nominato capitano. A Kiel ha vinto 4 \"Bundesliga\" ed una EHF Champions League.\nCon la nazionale ha segnato 1138 gol in 268 partite."}
{"id": "1102443", "revid": "767487", "url": "https://it.wikipedia.org/wiki?curid=1102443", "title": "Fresh Cream", "text": "Fresh Cream \u00e8 il primo album del gruppo rock britannico Cream, pubblicato nel Regno Unito nel dicembre del 1966 dalla Reaction Records; negli Stati Uniti l'album fu pubblicato nel gennaio del 1967 dalla Atco Records, con il brano \"I Feel Free\" al posto di \"Spoonful\"; nel 1997 la Polydor Records pubblic\u00f2 l'album su CD, comprendente tutti i brani originali.\nNel 2012 l'album \u00e8 stato posto al n. 102 dalla rivista \"Rolling Stone\" nella sua classifica dei 500 album pi\u00f9 belli di tutti i tempi.\nTracce.\nLP pubblicato nel 1966 nel Regno Unito dalla Reaction Records\nLP pubblicato nel 1967 negli Stati Uniti dalla Atco Records (codice: LP/SD 33-206)\nFormazione.\nNote aggiuntive"}
{"id": "1102446", "revid": "87909", "url": "https://it.wikipedia.org/wiki?curid=1102446", "title": "Villa dei misteri", "text": ""}
{"id": "1102449", "revid": "6923", "url": "https://it.wikipedia.org/wiki?curid=1102449", "title": "Mototemporada Romagnola", "text": ""}
{"id": "1102451", "revid": "184755", "url": "https://it.wikipedia.org/wiki?curid=1102451", "title": "Passepartout (disambigua)", "text": "Il passepartout \u00e8 un tipo di chiave che si adatta a pi\u00f9 serrature. Pu\u00f2 significare anche:"}
{"id": "1102458", "revid": "599013", "url": "https://it.wikipedia.org/wiki?curid=1102458", "title": "Henrik Lundstr\u00f6m", "text": "Nei primi anni di carriera gioc\u00f2 anche a G\u00f6teborg insieme a Magnus Wislander, uno dei pi\u00f9 grandi giocatori di pallamano di sempre; nel 2004 and\u00f2 al THW Kiel.\nA Kiel ha vinto sei titoli nazionali consecutivi (2005, 2006, 2007, 2008, 2009, 2010) e la EHF Champions League del 2007 e del 2010.\nVanta 57 presenze nella nazionale svedese di pallamano, con 138 gol segnati (dati aggiornati al 3 dicembre 2007). Ha vinto anche tre campionati svedesi."}
{"id": "1102465", "revid": "36426", "url": "https://it.wikipedia.org/wiki?curid=1102465", "title": "Corporazioni di Arti e mestieri di Firenze", "text": ""}
{"id": "1102496", "revid": "599013", "url": "https://it.wikipedia.org/wiki?curid=1102496", "title": "Christian Zeitz", "text": "Inizi\u00f2 la sua carriera nel TSV \u00d6stringen, che per\u00f2 nel 2003 si fuse col TSG Kronau.\nZeitz pass\u00f2 cos\u00ec in quell'anno al THW Kiel, con cui successivamente vinse tre titoli, una EHF Cup e, nel 2007, la prima EHF Champions League di una squadra tedesca dal 2002 dopo il successo della squadra di Magdeburgo SC Magdeburg Gladiators (la prima per la squadra di Kiel).\nA livello di nazionale professionista, ha vinto in casa i mondiali del 2007."}
{"id": "1102511", "revid": "729019", "url": "https://it.wikipedia.org/wiki?curid=1102511", "title": "Stazione di Catania Borgo", "text": "La stazione di Catania Borgo \u00e8 un'importante stazione della ferrovia Circumetnea, l'unica ferrovia a scartamento ridotto della Sicilia rimasta in esercizio. Situata nel territorio urbano di Catania, nel quartiere Borgo, \u00e8 l'attuale capolinea urbano del servizio ferroviario offerto dalla Circumetnea.\nSottostante ad essa si trova l'omonima stazione della metropolitana di Catania, che consente il collegamento via ferro con la stazione di Catania Centrale e il centro cittadino.\nLa stazione \u00e8 presenziata.\nStoria.\nI lavori per la costruzione della ferrovia e dei suoi impianti ebbero inizio nel 1889. Il 2 febbraio 1895 venne messo in servizio il primo tratto, da Catania Borgo ad Adern\u00f2 (oggi Adrano) e con esso anche gli impianti fissi tra cui la suddetta stazione.\nIl collegamento ferroviario della stazione di Catania Borgo con la stazione di Catania Porto e il fascio binari marittimo venne inaugurato il 10 luglio 1898.\nAll'atto della costruzione la stazione si trovava in zona periferica e decentrata rispetto al centro cittadino; con il passare degli anni \u00e8 stata inglobata dalla citt\u00e0 cresciuta ormai a dismisura in direzione nord.\nA seguito della costruzione della prima tratta della metropolitana di Catania al di sotto della stazione \u00e8 stata costruita la stazione sotterranea a cui si accede per mezzo di una scala posta all'estremit\u00e0 est del marciapiede del secondo binario di stazione, proprio in corrispondenza dell'ingresso pedonale del deposito locomotive e dall'esterno della stazione proprio di fronte al fabbricato.\nStrutture e impianti.\nLa stazione di Catania Borgo \u00e8 situata nella zona medio alta della citt\u00e0 di Catania, a sinistra della centralissima via Etnea che viene sottopassata dai binari mediante una breve galleria. L'edificio di stazione \u00e8 posto a sud del fascio binari viaggiatori ed \u00e8 fornito di bar-ristoro e ufficio turistico di assistenza clienti. Sul lato nord dei binari insistono gli uffici direzionali e amministrativi e il deposito locomotive con le annesse officine sociali di manutenzione e riparazione.\nIl fascio binari principali \u00e8 costituito da due binari interconnessi da due scambi di estremit\u00e0 e da un binario tronco collegato al secondo binario da uno scambio solo dal lato ovest. Sul lato est il fascio binari \u00e8 pi\u00f9 ampio con vari binari tronchi e l'asta di manovra per l'ingresso nel deposito locomotive.\nSul primo binario \u00e8 presente una pensilina collegata al fabbricato di stazione al termine della quale, nel giardinetto \u00e8 posto un piccolo museo all'aperto con una locomotiva a vapore, la \"FCE 14\" di costruzione belga (La Meuse) restaurata splendidamente e posta su un tratto di binario con uno scambio a mano, un sistema di comando a leve per segnali e scambi a filo, un segnale di protezione ad ala semaforica su traliccio, un cartello monitore di divieto in ghisa e a lato del primo binario una colonna idraulica di rifornimento per locomotive a vapore.\nInterscambi.\nNella stazione sottostante avviene l'interscambio con la metropolitana di Catania per il centro della citt\u00e0 e la stazione di Catania Centrale delle FS.\nNell'adiacente via Etnea \u00e8 possibile lo scambio di viaggiatori con le linee urbane e suburbane di autobus."}
{"id": "1102513", "revid": "729019", "url": "https://it.wikipedia.org/wiki?curid=1102513", "title": "Strada europea E67", "text": "La strada europea E67, conosciuta anche come Via Baltica \u00e8 una strada di importanza europea che ha origine a Praga in Repubblica Ceca, e termina ad Helsinki in Finlandia, attraversando Polonia, Lituania, Lettonia ed Estonia. \u00c8 la pi\u00f9 importante strada di collegamento tra i Paesi Baltici.\nLa parte finale tra Tallinn ed Helsinki \u00e8 via nave, con circa 20 partenze ogni giorno in ogni senso.\nQuasi tutti i numerosi chilometri della \"Via Baltica\" si snodano su strade statali a una corsia per senso di marcia. L'unica autostrada al momento conclusa ed operante \u00e8 la D11 in Repubblica Ceca che parte da Praga e si conclude (solo temporaneamente poich\u00e9 sono in corso lavori di prolungamento) a Hradec Kr\u00e1lov\u00e9, non molto lontano dal confine di Nachod-Kudowa Sdroj con la Polonia.\nIn Polonia la E67 coincide con l'Autostrada A8, e con le superstrade S8 e S61. Il tragitto della E67 in Polonia \u00e8 in continuo rimodernamento e si notano molto di frequente cantieri dal nord al sud della Polonia. Nel tratto tra Varsavia e \u0141\u00f3d\u017a, la E67 ha due corsie per senso di marcia a carreggiate separate ma non \u00e8 classificata come superstrada, e il limite di velocit\u00e0 rimane di 90\u00a0km/h, a causa di semafori, intersezioni a raso e passaggi pedonali.\nLa Via Baltica, attraversate le cittadine polacche di August\u00f3w, Bia\u0142ystok e Suwa\u0142ki, dopo un breve tratto collinare, entra in Lituania al valico di Budzisko-Kalvarija dove, fino alla caduta e chiusura dei check-point sovietici, si formavano lunghe code di camion in attesa.\nIn Lituania il paesaggio \u00e8 totalmente pianeggiante e la strada \u00e8 sempre a una corsia per senso di marcia con limite di 90\u00a0km/h tranne che per pochi chilometri vicino a Kaunas dove \u00e8 presente una tangenziale. In Lituania la numerazione E67 \u00e8 affiancata dalla numerazione nazionale A4 che proseguir\u00e0 attraverso tutti gli stati Baltici fino a Tallinn. La Via Baltica, in Lituania, Lettonia ed Estonia \u00e8 tenuta molto meglio che in Polonia, si attraversano molte zone rurali e il traffico \u00e8 praticamente inesistente. Il paesaggio Estone \u00e8 caratterizzato da folte foreste di abeti incontaminate e dalla presenza di renne ed alci che attraversano, spesso di notte, la strada facendo correre seri pericoli.\nPercorso.\nLe citt\u00e0 maggiori attraversate partendo da nord a sud sono:\nAl momento, fonte di controversie \u00e8 il passaggio dell'autostrada ad August\u00f3w, in Polonia, dato che l'arteria, secondo il progetto, dovrebbe passare attraverso delle paludi di particolare importanza naturalistica."}
{"id": "1102516", "revid": "74801", "url": "https://it.wikipedia.org/wiki?curid=1102516", "title": "Atakpam\u00e9", "text": "Atakpam\u00e9 \u00e8 una citt\u00e0 del Togo e capoluogo della regione degli Altopiani. \u00c8 situata nella parte centro-meridionale dello stato a circa a nord dalla capitale Lom\u00e9 e dalla costa, ai piedi dei Monti Togo e circa a ovest del fiume Mono. \nLa citt\u00e0, che fu il centro amministrativo della colonia tedesca del Togoland era considerata un villaggio rifugio ed \u00e8 oggi un rimarchevole centro collinare servito in modo ottimale da diverse strade che confluiscono ad Atakpam\u00e9 da nord da est e da ovest: \u00e8 inoltre il solo centro intorno a cui si estende la poca foresta togolese ricca dei legni tipici della foresta occidentale africana; qui inoltre sono distribuite le diverse colture del paese (cotone, olio di palma, caff\u00e8 e cacao)."}
{"id": "1102518", "revid": "767487", "url": "https://it.wikipedia.org/wiki?curid=1102518", "title": "La casa del s\u00ec", "text": "La casa del s\u00ec (\"The House of Yes\") \u00e8 un film del 1997, diretto da Mark Waters, tratto dal testo teatrale di Wendy MacLeod.\nTrama.\n\u00c8 il 1983 e, per il giorno del ringraziamento, Marty assieme alla fidanzata Leslie si reca a Washington a trovare la famiglia. Marty ritrova la madre e il fratello Anthony, ma soprattutto la sorella gemella Jacqueline. La bizzarra sorella si fa chiamare \"Jackie-O\" e ama vestirsi con lo stesso vestito rosa che Jacqueline Kennedy indoss\u00f2 il giorno dell'omicidio di suo marito. Madre e figlia non vedono di buon occhio Leslie e, complice un temporale, l'aria in casa diventa sempre pi\u00f9 tesa fino a che non vengono a galla i segreti di famiglia, come il rapporto morboso e al limite dell'incesto tra Marty e Jackie. Mentre Anthony cerca di sedurre Leslie, Jackie far\u00e0 di tutto assieme alla madre pur di non vedere partire nuovamente Marty."}
{"id": "1102524", "revid": "729019", "url": "https://it.wikipedia.org/wiki?curid=1102524", "title": "Il caff\u00e8-concerto agli Ambassadeurs", "text": "Il caff\u00e8-concerto agli Ambassadeurs \u00e8 un dipinto a pastello (37x27\u00a0cm) realizzato nel 1877 dal pittore francese Edgar Degas. \u00c8 conservato nel Mus\u00e9e des Beaux-Arts di Lione.\nQuesto quadro venne esposto alla terza mostra degli impressionisti nel 1877."}
{"id": "1102529", "revid": "121334358", "url": "https://it.wikipedia.org/wiki?curid=1102529", "title": "Tallero d'Italia", "text": "Dopo l'annessione dell'Eritrea all'Italia (1890) si decise di coniare delle monete per la nuova colonia.\nIn Eritrea e in generale in tutta la zona, circolava il tallero di Maria Teresa, che veniva coniato dalla zecca di Vienna con la data 1780.\nIl primo tallero fu coniato durante il regno di Umberto I assieme ad altre monete divisionali, nel 1890-1896. In seguito, nel 1918 ci fu un secondo tentativo con l'emissione del Tallero d'Italia, detto anche \"Italicum\" ed infine, dal 1935 fino al 1950 fu effettuato il ri-conio del tallero di Maria Teresa, che fu battuto alla zecca di Roma, utilizzando conii di fabbricazione austriaca.\nTallero d'Eritrea.\nQuesta moneta venne coniata in Italia sotto il regno di Umberto I.\nIn seguito all'annessione dell'Eritrea, il governo stabil\u00ec di coniare per i nuovi possedimenti una moneta simile al tallero di Maria Teresa, che era la moneta pi\u00f9 diffusa in quell'area. Fu quindi coniata una nuova moneta, cui fu attribuito contemporaneamente il valore di tallero e di moneta da 5 lire. \nLa moneta pesava 28,12\u00a0g con un titolo di 900/1000 ed aveva quindi un valore intrinseco nettamente superiore alla contemporanea moneta da 5 lire, che pesava invece 25\u00a0g. Il diametro era di 40\u00a0mm, rispetto ai 37 della moneta da 5 lire. I conii erano di Filippo Speranza, incisore capo della zecca di Roma.\nTallero d'Italia.\nIl Tallero d'Italia (detto anche \"Italicum\") \u00e8 una moneta del Regno d'Italia contraddistinta da una scarsa circolazione. \nQuesta moneta \u00e8 uno dei talleri d'argento coniati in varie riprese dal Regno d'Italia per i commerci con le colonie del Corno d'Africa; fu emessa solo nel 1918, in circa 510\u00a0000 esemplari. \nFurono coniate prevalentemente su richiesta di privati ed anche per questo la somiglianza con il Tallero di Maria Teresa \u00e8 notevole, con l'intento di far accettare la moneta italica alle popolazioni dell'Eritrea. La sua coniazione fu per\u00f2 ben presto sospesa a causa di una notevole diffidenza che gli indigeni opponevano al corso di questo nuovo conio. Secondo Lanfranco l'insuccesso fu di ordine psicologico: gli indigeni consideravano infatti il Tallero di Maria Teresa un pezzo ben riconoscibile e soggetto alle oscillazioni del metallo che, come tale, non doveva superare certi limiti nell'usura dovuta alla circolazione. Il calo del metallo veniva giudicando passando un dito sopra un bottone in primo piano che fermava l'abito dell'imperatrice. Il tallero quindi non ebbe corso facile per la mancanza di questo bottone sulle nuove immagini, o di una qualsiasi altra sporgenza che servisse allo scopo.\nTallero di Maria Teresa.\nVisti i riscontri negativi il governo italiano si mosse per usare nelle colonie il tallero di Maria Teresa. Questa moneta venne coniata dalla zecca di Roma per 25 anni, grazie all'accordo stipulato tra il governo italiano e quello austriaco il 9 luglio 1935. Nel 1961 l'Italia restitu\u00ec una copia dei coni alla zecca di Vienna, mentre una seconda copia venne donata al Museo della Zecca a Roma. La tiratura indicata nel periodo 1935-1939 fu di pezzi; considerando che la produzione dur\u00f2 fino al 1950, questa cifra \u00e8 da ritenersi decisamente inferiore al quantitativo reale. \nI talleri coniati a Roma hanno le seguenti caratteristiche: titolo 835/1000; diametro di 40\u00a0mm; la leggenda, sul contorno, maggiormente corposa ed in rilievo; bordo sfuggente e quindi senza orlo. Come usava fare con tutte le monete prodotte in altre zecche, la zecca di Vienna forn\u00ec all'Italia un conio che presenta alcune differenze rispetto ad esemplari coniati in altre zecche. In particolare, gli esemplari coniati a Roma presentano due piccole piume sotto la coda dell'aquila sul retro delle monete, la legenda attaccata al contorno e una configurazione delle grandi piume della coda 1-3-1; ma queste sono caratteristiche che presentano anche talleri coniati in altre zecche. In pratica, gli esemplari coniati a Roma non sono distinguibili dai talleri coniati per conto dell'Impero britannico tra il 1932 e il 1935 nella zecca di Vienna; si noti che proprio nel 1935 la zecca di Vienna consegn\u00f2 i punzoni all'Italia e non \u00e8 escludibile che fossero proprio gli stessi utilizzati per conto dell'Impero Britannico."}
{"id": "1102530", "revid": "124749915", "url": "https://it.wikipedia.org/wiki?curid=1102530", "title": "Ezio D'Errico", "text": "Nella sua vita \u00e8 stato anche pittore e drammaturgo. Ha scritto molti romanzi gialli, quasi tutti ambientati in Francia, con protagonista il commissario Emilio Richard. Dopo la guerra \u00e8 stato direttore delle riviste \"Il Giallo\" e \"Crimen\". Nel 2016, nella collana Fogli volanti, Falsopiano ha riproposto la serie di romanzi dedicata al commissario Richard.\nDella riscoperta del suo lavoro si occupa da alcuni anni lo scrittore Beniamino Biondi, che lo cita come esempio paradigmatico di rimozione letteraria, soprattutto con riferimento alle opere di Teatro dell'assurdo, tra le esperienze pi\u00f9 intense e radicali del '900 italiano."}
{"id": "1102531", "revid": "36426", "url": "https://it.wikipedia.org/wiki?curid=1102531", "title": "Nastagio degli Onesti, primo episodio", "text": "Nastagio degli Onesti, primo episodio \u00e8 un dipinto a tempera su tavola (83x138 cm) di Sandro Botticelli, databile al 1483 e conservato nel Museo del Prado di Madrid.\nStoria.\nLa tavola fa parte di una serie di quattro pannelli, forse commissionati da Lorenzo il Magnifico nel 1483 per farne dono a Giannozzo Pucci in occasione del suo matrimonio con Lucrezia Bini di quell'anno. Gi\u00e0 conservati a palazzo Pucci, nella seconda met\u00e0 dell'Ottocento vennero dispersi: tre oggi si trovano al Prado ed uno solo, l'ultimo, \u00e8 ritornato nella sua collocazione originaria dopo essere stato, tra l'altro, nella Collezione Watney di Charlbury presso Londra.\nDescrizione e stile.\nLa novella di Nastagio degli Onesti si trova nel \"Decameron\" di Giovanni Boccaccio (giornata quinta, novella ottava) e venne scelta per il contenuto a lieto fine di una vicenda d'amore, in cui una donna, figlia di Paolo Traversari, che rifiutava la corte di Nastagio si ricrede assistendo alla punizione infernale di un'altra donna macchiata del suo stesso peccato di irriconoscenza verso l'amante.\nIl primo episodio in particolare \u00e8 ambientato nella pineta attorno a Ravenna, citt\u00e0 dove ha sede la vicenda, e mostra Nastagio che, dopo aver abbandonato la citt\u00e0 deluso dalla sua passione non corrisposta, vaga solo e addolorato finch\u00e9 non si imbatte nell'apparizione improvvisa di una donna inseguita da un cavaliere e dai suoi cani che la azzannano nonostante i suoi tentativi per difenderla.\nDa sinistra si vedono alcune tende in cui si vede Nastagio (dai pantaloni rossi) consigliato da alcuni amici di andarsene per un po' dalla citt\u00e0, poi si vede in primo piano Nastagio che vaga per la foresta, riapparendo poco dopo mentre tenta di scacciare con un bastone i cani che cercano di azzannare una donna seminuda, inseguita da un impetuoso cavaliere armato di spada e corazza dorata.\nLa scena ha una spiccata vena narrativa, con la rappresentazione di due scene contemporanee che richiese lo sdoppiamento addirittura in tre figure del personaggio di Nastagio. Se la concezione delle quattro scene \u00e8 dovuta al maestro, l'esecuzione venne in parte delegata agli assistenti di bottega, in particolare Bartolomeo di Giovanni (prime tre scene) e Jacopo del Sellaio (ultima scena).\nL'armonica ambientazione delle tavole \u00e8 tra gli effetti pi\u00f9 gradevoli, con effetti di unit\u00e0 spaziale. I colori sono tersi e l'ambientazione naturale \u00e8 misuratamente controllata. In questa scena gli alberi dagli alti fusti verticali creano una sorta di griglia con il paesaggio marittimo a svolgimento orizzontale sullo sfondo, con un notevole sfondamento in profondit\u00e0. La drammaticit\u00e0 convive con l'eleganza formale delle slanciate figurine, con movenze aggraziate di persone e animali, in una magica sospensione tra favola e realt\u00e0."}
{"id": "1102533", "revid": "125933392", "url": "https://it.wikipedia.org/wiki?curid=1102533", "title": "Pallade e il centauro", "text": "Pallade e il centauro \u00e8 un dipinto a tempera su tela (207x148 cm) di Sandro Botticelli, databile al 1482-1483 circa \u00e8 conservato nella Galleria degli Uffizi di Firenze.\nStoria.\nLa tela venne sicuramente dipinta per Lorenzo de' Medici o per un suo vicino affiliato, come dimostra l'impresa araldica personale di Lorenzo che ricorre sulla veste di Pallade. Alcuni ipotizzano che fosse stata fatta fare come regalo per il matrimonio di Lorenzo il Popolano con Semiramide Appiani. In ogni caso l'opera \u00e8 citata negli inventari del 1498 (steso alla morte di Giovanni il Popolano), 1503 e 1516 del palazzo Medici di Via Larga, sopra la porta d'accesso all'anticamera, vicino alla \"Primavera\". La critica recente tende sempre pi\u00f9 ad avvicinare le tre grandi opere a soggetto mitologico di Botticelli (\"Primavera\", \"Nascita di Venere\", \"Venere e Marte\" e appunto la \"Pallade\"), come forse facenti parte di un unico ciclo che sviluppa tematiche neoplatoniche, dipinto al ritorno del pittore da Roma dopo il 1482.\nLa \"Pallade\" in particolare avrebbe nel paesaggio di sfondo alcuni echi di opere di Pietro Perugino e Luca Signorelli con cui Botticelli aveva lavorato fianco a fianco nella Cappella Sistina; la figura del centauro inoltre \u00e8 stata messa in relazione con rilievi su sarcofagi romani che l'artista avrebbe avuto modo di vedere e studiare nella citt\u00e0 eterna.\nDescrizione.\nSullo sfondo di una grossa roccia scheggiata, che rivela a destra un ampio paesaggio lacustre, Pallade, cio\u00e8 la dea Atena, sta in piedi armata della possente alabarda vestita di stoffe trasparenti ornate da serti di ulivo, ricami coi tre o quattro anelli di diamante incrociati e con il motto \"Deo amante\" (\"A dio devoto\"), gi\u00e0 usato da Cosimo il Vecchio e poi da altri Medici, compreso il nipote Lorenzo il Magnifico. Essa tiene con la mano destra un centauro per i capelli, armato di arco e faretra, che sembra ammansirsi al gesto della dea.\nL'interpretazione della scena, come per altre opere di Botticelli, \u00e8 incerta e probabilmente si basa su molteplici livelli di lettura, che solo gli affiliati ai circoli medicei dell'Accademia neoplatonica potevano cogliere nella loro interezza. In base al pensiero filosofico, supportato da alcuni scritti di Marsilio Ficino, la scena potrebbe essere considerata come l'\"Allegoria della Ragione\" (Gombrich), di cui \u00e8 simbolo la dea che vince sull'istintualit\u00e0 raffigurata dal centauro, creatura mitologica per met\u00e0 uomo e per met\u00e0 bestia. Altre letture simboliche hanno parlato del contrasto tra Castit\u00e0 e Lussuria, Umilt\u00e0 e Superbia, Ragione e Istinto.\n\u00c8 stata per\u00f2 proposta anche un'altra lettura in chiave politica del dipinto (Steinmann), che rappresenterebbe sempre in modo simbolico l'azione diplomatica svolta da Lorenzo il Magnifico in quegli anni, impegnato a negoziare una pace separata con il Regno di Napoli per scongiurare la sua adesione alla lega antifiorentina promossa da Sisto IV; in questo caso, il centauro sarebbe Roma e la dea la personificazione di Firenze, mentre sullo sfondo si dovrebbe riconoscere il Golfo di Napoli. Questa interpretazione giustificherebbe il serto e la decorazione della veste della dea con rami d'ulivo, notoriamente simbolo della pace.\nStile.\nLa composizione \u00e8 improntata a una notevole eleganza, con ritmi lineari e un gioco di vuoti e pieni tra le figure e la quinta rocciosa, che si autobilanciano. A differenza del suo maestro Antonio del Pollaiolo, per Botticelli la linea di contorno non \u00e8 il mezzo per rappresentare dinamicit\u00e0 di movimento e sforzo fisico, ma piuttosto un tramite per esprimere valori anche interiori dei personaggi. I colori sono tersi e contrastanti, accentuando la plasticit\u00e0 delle figure e l'espressionismo delle scene. Grande attenzione \u00e8 riposta nel calibrare i gesti e le torsioni delle figure, che assumono importanza fondamentale."}
{"id": "1102536", "revid": "140509", "url": "https://it.wikipedia.org/wiki?curid=1102536", "title": "G'ol\u00e9! (album)", "text": "G'ol\u00e9! \u00e8 un album del tastierista britannico Rick Wakeman, pubblicato dalla Charisma nel 1983.\nContiene le musiche composte e registrate da Wakeman per la colonna sonora del film \"G'ol\u00e9!\" (1983), documentario ufficiale del campionato mondiale di calcio 1982, diretto da Tom Clegg.\nTracce.\nMusiche di Rick Wakeman."}
{"id": "1102542", "revid": "1305887", "url": "https://it.wikipedia.org/wiki?curid=1102542", "title": "Baby sitter (disambigua)", "text": "Baby sitter o babysitter (Bambinaia in inglese), pu\u00f2 significare anche:"}
{"id": "1102545", "revid": "212348", "url": "https://it.wikipedia.org/wiki?curid=1102545", "title": "Baby-sitter", "text": ""}
{"id": "1102547", "revid": "81646", "url": "https://it.wikipedia.org/wiki?curid=1102547", "title": "Sinistra universitaria", "text": ""}
{"id": "1102548", "revid": "6066", "url": "https://it.wikipedia.org/wiki?curid=1102548", "title": "Eclogiti", "text": ""}
{"id": "1102553", "revid": "647919", "url": "https://it.wikipedia.org/wiki?curid=1102553", "title": "TVE1", "text": ""}
{"id": "1102555", "revid": "22475", "url": "https://it.wikipedia.org/wiki?curid=1102555", "title": "The Lost Vikings", "text": "The Lost Vikings \u00e8 un videogioco sviluppato nel 1992 da Silicon &amp; Synapse. Pubblicato per le principali console del tempo (Amiga, Sega Mega Drive e Super Nintendo Entertainment System), ha ricevuto una conversione nel 2003 per Game Boy Advance. Il videogioco presenta un sequel dal titolo \"The Lost Vikings II\".\nTrama.\nI tre guerrieri vichinghi Erik, Olaf e Baleog vengono rapiti da un'astronave aliena guidata da Tomator, un sovrano extraterrestre dell'impero Croutoniano. I tre riescono a fuggire dallo zoo progettato dall'imperatore per collezionare differenti razze presenti nella galassia, ma finiscono accidentalmente in un marchingegno che li trasporta in altre epoche e in altri mondi. Il gruppetto sar\u00e0 costretto a viaggiare attraverso differenti universi prima di sconfiggere Tomator nella sua navicella.\nModalit\u00e0 di gioco.\nNel videogioco sar\u00e0 possibile controllare i tre protagonisti attraverso 37 livelli (41 nella versione per Mega Drive) composti da puzzle, indovinelli e nemici. Ogni personaggio ha le sue caratteristiche che risultano utili per completare il quadro:\nI tre personaggi devono raggiungere l'uscita di ogni livello. Requisito essenziale \u00e8 quindi la sopravvivenza di ogni vichingo, che possiede tre punti ferita e pu\u00f2 portare con s\u00e9 fino a quattro oggetti nell'inventario che include oggetti curativi, armi, chiavi o bombe.\nSviluppo.\n\"The Lost Vikings\" \u00e8 stato il primo videogioco sviluppato della Blizzard Entertainment. \u00c8 stato completato nell'arco di un anno da un team di dodici sviluppatori, ispirandosi al videogioco \"Lemmings\". Interplay Entertainment ha collaborato non solo nella distribuzione del titolo, ma anche nel finanziamento, nel marketing e nell'assistenza agli sviluppatori, in particolare contribuendo all'audio e fornendo parte delle animazioni dei personaggi. Interplay detiene i diritti di propriet\u00e0 intellettuale del videogioco.\nOriginariamente il numero dei personaggi \u00e8 stato ridotto a cinque per via delle limitazioni dello SNES ed infine ulteriormente sceso a tre.\nI protagonisti del gioco fanno piccoli cameo in alcuni titoli della Blizzard inclusi \"Rock N' Roll Racing\", \"World of Warcraft\" e \"StarCraft II\". Sono stati inoltre inseriti come personaggi giocanti in \"Heroes of the Storm\"."}
{"id": "1102567", "revid": "235890", "url": "https://it.wikipedia.org/wiki?curid=1102567", "title": "Forze gravitazionali", "text": ""}
{"id": "1102568", "revid": "1632387", "url": "https://it.wikipedia.org/wiki?curid=1102568", "title": "The Living End (gruppo musicale)", "text": "The Living End sono un gruppo australiano proveniente da Melbourne, formatosi nel 1994."}
{"id": "1102569", "revid": "92723", "url": "https://it.wikipedia.org/wiki?curid=1102569", "title": "Metodo delle rigidezze", "text": "Il metodo delle rigidezze (o degli spostamenti) definisce una strategia di risoluzione di travature elastiche (telai e travature reticolari) con carichi esterni costituiti da (o equivalenti a) forze e coppie applicate ai nodi. La strategia usa i parametri di spostamento nodali come incognite del problema e si inquadra pertanto in una formulazione agli spostamenti del problema elastico che risale a Clebsch. \nIl metodo delle rigidezze \u00e8 indifferente al carattere isostatico o iperstatico della struttura e risulta particolarmente indicato per l'analisi di strutture ad elevato grado di iperstaticit\u00e0. Infatti, contrariamente al metodo delle forze, il metodo delle rigidezze non risulta appesantito dall'aumento del grado di iperstaticit\u00e0 della struttura, l'aumento del grado di iperstaticit\u00e0 mediante l'introduzione di ulteriori vincoli cinematici comporta una riduzione del numero di parametri nodali indipendenti e, quindi, una semplificazione del sistema di equazioni di equilibrio nodale cui il metodo delle rigidezze perviene. \nIl metodo delle rigidezze si presta a una rappresentazione formale di tipo vettoriale e quindi a un'implementazione in codice di analisi automatica: esso rappresenta il prototipo naturale dell'analisi matriciale delle strutture dai cui termini sono nati i moderni metodi agli elementi finiti.\nLivello locale e globale di analisi.\nNel metodo delle rigidezze la travatura \u00e8 vista come un assemblaggio di travi interconnesse attraverso nodi. Il comportamento meccanico globale della struttura \u00e8 somma del comportamento dei suoi elementi-trave e delle loro interazioni statico-cinematiche: i nodi sono i luoghi di tali interazioni.\nQuesto modo di vedere la struttura rende naturale organizzare il lavoro di analisi in due livelli di attivit\u00e0:\nIn particolare a tale livello globale le relazioni che sintetizzano il comportamento delle singole travi sono utilizzate allo scopo di costruire in forma semplice le relazioni generali che descrivono il comportamento dell'intera struttura.\nFormulazione diretta.\nIl metodo fa uso delle seguenti relazioni tra i carichi e gli spostamenti nodali degli elementi della struttura:\nIn particolare, il metodo delle rigidezze\nformula_11\nQueste definiscono un sistema di equazioni algebriche nelle quantit\u00e0 incognite formula_12 (le incognite principali del problema), dove i termini noti sono legati al vettore formula_13 dei carichi nodali, mentre la matrice dei coefficienti formula_14, detta \"matrice di rigidezza della struttura\", \u00e8 ottenuta mediante un'operazione di assemblaggio delle matrici di rigidezza delle singole travi. Risolte in termini di spostamenti nodali formula_12, le relazioni (b) ed (a) forniscono i valori delle forze nodali e degli spostamenti nodali sui singoli elementi-trave della struttura, da cui ricostruire localmente la soluzione del problema.\nFormulazione energetica.\nIl metodo delle rigidezze segue una formulazione in termini di variabili \"spostamento\" inquadrabile nel principio di minimo dell'energia potenziale totale. Il sintesi, la filosofia generale dal metodo delle rigidezze consiste infatti nel\nIn particolare, sulla base della soluzione della linea elastica, l'insieme del problema \u00e8 ristretto a quei campi di spostamento non solo cinematicamente compatibili, ma anche equilibrati (con carichi localmente nulli) sui punti interni degli elementi-trave che compongono la struttura. \nMediante le condizioni di congruenza nodale formula_4, tale insieme di rappresentazione cinematica \u00e8 espresso univocamente in funzione di un numero limitato di parametri, gli spostamenti nodali formula_12, che diventano le incognite principali del problema. \nLa soluzione \u00e8 pertanto ricercata imponendo le condizioni di equilibrio nodale, le uniche a priori non ancora soddisfatte. Tale condizione di equilibrio \u00e8 equivalente alla condizione di stazionariet\u00e0 (di minimo) dell'energia potenziale totale del sistema\nformula_18\ndove formula_19 \u00e8 l'energia di deformazione della struttura (somma delle energie di deformazione delle singole travi espresse sinteticamente in termini della loro matrice di rigidezza), mentre formula_20 \u00e8 il lavoro dei carichi nodali. Avendo fatto uso della soluzione della linea elastica, l'energia di deformazione della singola trave \u00e8 espressa in termini della sua matrice di rigidezza formula_21. Ancora, ricordando le relazioni di congruenza nodale, la energia di deformazione della struttura risulta espressa in termini della matrice di rigidezza globale \nformula_22\nPertanto, la condizione di minimo della energia potenziale totale \u00e8 espressa nella seguente forma discreta\nformula_23\nAspetti operativi.\nDal punto di vista operativo, il metodo delle rigidezze si sviluppa nelle seguenti fasi:\nApproccio manuale.\nIn un approccio manuale la fase 2 consiste nel determinare, per ogni trave di nodi formula_33, \nA tal fine \u00e8 conveniente riferirsi ai seguenti parametri cinematici locali formula_36, dove formula_37 sono le componenti di spostamento nel riferimento locale formula_38 con asse formula_39 disposto lungo l'asse rettilineo della trave. Rispetto a questi risultano le seguenti relazioni costitutive locali facendo riferimento ad un semplice modello di trave alla Bernoulli\nformula_40\nLa fase 1 \u00e8 convenientemente ottenuta tenendo conto dei vincoli cinematici interni ed esterni del sistema. In particolare, in un approccio manuale, al fine di ridurre il numero di variabili del problema, \u00e8 conveniente introdurre un'ipotesi di inestensibilit\u00e0 assiale delle travi, essendo in genere trascurabile l'errore cos\u00ec introdotto. \nSi osservi tuttavia che, se da un lato l'ipotesi di aste indeformabili assialmente, riducendo notevolmente il numero delle incognite cinematiche, semplifica l'implementazione\nmanuale del metodo delle rigidezze, dall'altro comporta che i nuovi vincoli cinematici interni siano coerentemente tenuti in conto nel tracciamento\ndella cinematica della struttura. Si osservi ancora che, nell'ipotesi di inestensibilit\u00e0 assiale, una volta pervenuti\nalla soluzione in termini di spostamenti nodali del problema, \u00e8 possibile\npervenire alla ricostruzione delle caratteristiche di sforzo tagliante e momento\nflettente su ogni asta sulla base dei relativi coefficienti di rigidezza. Ci\u00f2 non \u00e8\naltrettanto possibile per lo sforzo normale, in quanto il vincolo ipotizzato rende\nindefinito il relativo legame elastico formula_41, essendo formula_42 ed formula_43. Tuttavia, dovendo i valori degli sforzi normali nelle aste soddisfare comunque le equazioni di equilibrio alla traslazione dei\nnodi della struttura, in alcuni casi (ma non in tutti), dalla risoluzione di queste,\n\u00e8 possibile pervenire ai valori cercati, ricostruendo la distribuzione dello sforzo\nnormale sulla struttura.\nApproccio automatico (Analisi matriciale delle strutture).\nProprio per la naturalezza con cui \u00e8 stato possibile formalizzare le varie fasi del metodo in una successione di operazioni matriciali, il metodo delle rigidezze si presta in modo particolare a un'implementazione in codici di calcolo automatico. Questo risulta il vantaggio pi\u00f9 rilevante del metodo delle rigidezze in confronto con il metodo delle forze. \nIn particolare, un codice di calcolo strutturale sottintende l'uso di una metodologia complessiva, l'analisi matriciale delle strutture inquadrabile nei metodi FEM, in cui l'analisi \u00e8 impostata e condotta in modo del tutto automatico a partire dalla sola descrizione della geometria e dei carichi (l'input), automatizzando non solo le operazioni di risoluzione del sistema algebrico formula_44, ma anche (prima) le operazioni di assemblaggio della matrice di rigidezza formula_45 e del vettore dei carichi formula_13 e (dopo) la ricostruzione puntuale della soluzione a partire dagli spostamenti nodali formula_12.\nNell'ottica di un'analisi automatica, \u00e8 chiaro che il limite sul numero delle incognite del problema derivi solamente dai limiti fisici della macchina su cui \u00e8 implementato il codice: con l'attuale tecnologia, tale limite \u00e8 superiore ad ogni nostra prevedibile esigenza. In tale ottica l'ipotesi di inestensibilit\u00e0 assiale delle travi, giustificata in un approccio manuale al fine di ridurre le incognite del problema, non ha ragione di esistere. La messa in conto della deformabilit\u00e0 assiale porta a una soluzione meno approssimata e ad un codice di analisi di maggiore generalit\u00e0. A tal fine risulta anche opportuno riconsiderare il modello di trave, passando da una trave alla Bernoulli a una pi\u00f9 ricca modellazione di trave alla Timoshenko, che mette in conto anche la deformabilit\u00e0 da scorrimento tagliante. In particolare nel seguito faremo riferimento alla seguente rappresentazione locale della singola trave (la matrice di rigidezza locale formula_26)\nformula_49\nove il coefficiente formula_50 tiene conto dell'influenza della deformabilit\u00e0 tagliante, mentre la rappresentazione fa riferimento ai seguenti parametri deformativi locali\nTali parametri deformativi locali sono determinati sulla base della seguente relazione di congruenza nodale (la matrice di congruenza formula_25)\nformula_55\ndove formula_56 sono i coseni diretti della trave nel riferimento globale."}
{"id": "1102573", "revid": "125070505", "url": "https://it.wikipedia.org/wiki?curid=1102573", "title": "Chris Cheney", "text": "\u00c8 il chitarrista e cantante solista del gruppo australiano The Living End. La sua chitarra \u00e8 una Gretsch White Falcon e lui usa principalmente distorsioni e effetti di modulazione.\nVita.\nCheney ha frequentato la scuola elementare Jell Park dall'81 all'87 nel Wheelers Hill, a Melbourne, Victoria, Australia e il college Wheelers Hill. Successivamente ha studiato jazz al Box Hill Institute of TAFE.\nCarriera.\nCominci\u00f2 la sua carriera con il contrabbassista Scott Owen negl'anni novanta, in una cover-band di Melbourne, \"The Runaway Boys\", che prese il suo nome da una canzone dei Stray Cats avente lo stesso nome. Cheney afferma che gli Stray Cats sono uno dei suoi gruppi preferiti.\nThe Living End.\nNel 1995, Cheney e Owen han prodotto il loro materiale e formato i The Living End. In seguito hanno pubblicato due EP, \"Hellbound\" e \"It's For Your Own Good\", il quale contiene il loro primo singolo \"From Here On In\". Nel 1996, Mentre i Green Day erano in tour in Australia, i The Living End gli mandarono le loro EP, e guadagnarono uno spot di supporto nel loro tour, il quale ha poi condotto Triple J a suonare il loro primo singolo. Nel 1998 hanno pubblicato il loro omonimo album, che ha avuto successo con \"Prisoner of Society\", e anche con altre canzoni come \"Second Solution\", \"Monday\", \"All Torn Down\" and \"Save The Day\"."}
{"id": "1102574", "revid": "36426", "url": "https://it.wikipedia.org/wiki?curid=1102574", "title": "Kermesse fiamminga", "text": "Kermesse fiamminga \u00e8 un dipinto a olio su tavola (149x261 cm) realizzato tra il 1635 ed il 1638 dal pittore Pieter Paul Rubens. \u00c8 conservato nel Mus\u00e9e du Louvre di Parigi."}
{"id": "1102578", "revid": "300067", "url": "https://it.wikipedia.org/wiki?curid=1102578", "title": "Burton Snowboards", "text": "Burton Snowboards Inc. \u00e8 un'azienda leader nell'ambito dello snowboard. \u00c8 specializzata in qualsiasi prodotto riguardante lo snowboard: tavole, abbigliamento tecnico, attacchi ed accessori. Oltre al marchio principale, Burton incorpora altre aziende. Essendo un'azienda privata, non pubblica dati finanziari.\nBurton viene spesso citata come la Nike dello snowboard, per l'influenza che il suo marchio ha in questo sport. Ciononostante, bisogna sottolineare che Burton continua ad essere un'azienda indipendente gestita da uno snowboarder. Il team Burton \u00e8 uno dei pi\u00f9 numerosi ed ospita personalit\u00e0, tra le quali spiccano Shaun White, Jeremy Jones, Terje Haakonsen, Mason Aguirre e Ross Powers.\nMarchi Burton.\nNel 2005 Four Star Distribution vende a Burton quattro dei suoi marchi, tra cui Forum Snowboarding, Jeenyus Snowboards, Foursquare Outerwear e Special Blend Outerwear (SB). Burton possiede inoltre Channel Island Surf Co.\nIl team.\nBurton snowboards possiede un numeroso team. Gli snowboardisti che ne fanno parte sono:"}
{"id": "1102581", "revid": "123976834", "url": "https://it.wikipedia.org/wiki?curid=1102581", "title": "Camera dei comuni (Canada)", "text": "La Camera dei comuni \u00e8 un componente del Parlamento del Canada, assieme al Sovrano (rappresentato dal governatore generale) e al Senato. La Camera dei comuni \u00e8 eletta democraticamente ed \u00e8 composta da 338 membri.\nLa Camera dei comuni \u00e8 nata nel 1867 con il \"British North America Act\" che istitu\u00ec il Dominion del Canada, conosciuto in Canada come \"Constitution Act\", del 1867."}
{"id": "1102590", "revid": "1149807", "url": "https://it.wikipedia.org/wiki?curid=1102590", "title": "RPM Tuning", "text": "RPM Tuning (titolo originale Top Gear RPM Tuning) \u00e8 un videogioco di gare clandestine prodotto da Wanadoo, inizialmente per PlayStation 2.\nTrama.\nLa trama si svolge nel 2003 e parla di Vince, un pilota clandestino che \u00e8 alla ricerca di un'auto. Un modello GTSR (il migliore del gioco) i suoi unici indizi sono il nome RedSet e il locale di un meccanico, punto di riferimento per gli appassionati d'auto della zona. Vince entra. Il meccanico dice di andare via, se \u00e8 per un cambio d'olio, ma Vince Gli spiega che \u00e8 alla ricerca di un'auto e il meccanico ribatte che allora \u00e8 diverso e gli fa scegliere la macchina tra tre modelli: la Hatback si, il Pick up 150 o la 322 ci. Poi conosce Rick, un pilota clandestino con i suoi due tirapiedi: Mac e Dante. Dopo alcune gare, conosce Carmen, la figlia del meccanico e Lewis, suo fratello. Il meccanico gli propone uno scambio con la GT coupe, visto che la sua \u00e8 ancora nuova. Dopo un po' di tempo Rick gli presenta Mike, Lucy e dopo ancora Donny, il suo meccanico che gli propone uno scambio con la Horse V8, la seconda macchina pi\u00f9 veloce del gioco. Dopo il ladro si scopre sia stato Rick, che cercava di venderla a un poliziotto che si chiama mcCullen con un piano per non farsi scoprire. In una parte fai a pugni con Dante, poi con Rick. Dopo Carmen, che prima odiava Vince, ora si \u00e8 innamorata di lui, spara Rick e si scopre che era lui che voleva vendere la GTSR, proprio da una valigetta piena di soldi che Vince trover\u00e0 nel bagagliaio della macchina di Rick.\nModalit\u00e0 di gioco.\n\u00c8 composto da 54 missioni che permettono di sbloccare pian piano tutte le modifiche e le automobili del gioco. \u00c8 caratterizzato da una grande variet\u00e0 di modifiche applicabili alla vettura, tanto da rendere possibili 1.382.976 combinazioni all'aspetto estetico della vettura e 221.184 combinazioni alle parti meccaniche.\nSi possono trovare molti modelli di macchine reali rinominate. Sono la Toyota Celica, ribattezzata Coupe GT, la BMW 322(rinominata 322ci), la Honda Civic (ribattezzata Hatback si), la Horse V8,\n(Ford mustang 2003), la Dodge Viper, ribattezzata GTSR. C'\u00e8 poi un pick up (l'unico della serie) : il pick up 150: un pick up V6 la cui auto reale \u00e8 il Ford Lightning. Si possono anche fare gare veloci, prendendo auto gi\u00e0 modificate. Qui ci sono tutte le auto gi\u00e0 proposte ed alcuni inediti degli avversari o fare il \"preparati per partire\" che consisterebbe nel comprare un'auto che ti hanno gi\u00e0 proposto, modificarla e ripercorrere buona parte della carriera."}
{"id": "1102596", "revid": "287204", "url": "https://it.wikipedia.org/wiki?curid=1102596", "title": "Yakuake", "text": "Yakuake \u00e8 un emulatore di terminale che utilizza le librerie grafiche dell'ambiente desktop KDE.\nLa caratteristica principale di Yakuake \u00e8 di essere un terminale a comparsa, poich\u00e9 si avvia nascosto nella parte superiore dello schermo e compare solo quando viene premuto un tasto preciso della tastiera (di default F12): questo ritorna comodo quando si vuole nascondere un terminale che sta lavorando. \u00c8 basato su Konsole, dal quale eredita la configurazione delle impostazioni; utilizza i TAB per poter aprire pi\u00f9 console ed \u00e8 personalizzabile nelle dimensioni, nella posizione e nella velocit\u00e0 della animazione di scorrimento.\nCome suggerisce il nome, l'idea del terminale a comparsa \u00e8 stata presa da famosi giochi come Quake e Half-Life; un terminale simile ma pi\u00f9 leggero, che utilizza le librerie grafiche GTK+, quindi adatto agli ambienti GNOME e Xfce, \u00e8 Tilda.\nDalla versione 2.8 sono state introdotte alcune novit\u00e0, gi\u00e0 presenti nelle beta precedenti, come:\nGli sviluppatori hanno pubblicato la versione 2.9-beta1 per KDE4, contemporaneamente alla 2.8.1 stabile per KDE3."}
{"id": "1102600", "revid": "118318868", "url": "https://it.wikipedia.org/wiki?curid=1102600", "title": "Disraeli Gears", "text": "Disraeli Gears \u00e8 il secondo album del gruppo britannico Cream; venne pubblicato nel Regno Unito a novembre 1967, raggiungendo la 5\u00aa posizione nella classifica britannica; rese celebre il gruppo negli Stati Uniti d'America, diventando l'album pi\u00f9 venduto nel 1968, raggiungendo il 4\u00ba posto nelle classifica statunitense. Dall'album vennero estratti due singoli di successo, \"Strange Brew\" e \"Sunshine of Your Love\"."}
{"id": "1102602", "revid": "119083536", "url": "https://it.wikipedia.org/wiki?curid=1102602", "title": "Ervige", "text": "Origine.\nErvige era figlio di Ardabasto (nipote del duca di Siviglia Ermenegildo, figlio del re dei visigoti Leovigildo) e di una nipote del re dei visigoti Chindasvindo.\nBiografia.\nNel 680 probabilmente Ervige capeggi\u00f2 la congiura che, con l'inganno, port\u00f2 alla deposizione di Vamba, il quale fu tonsurato, cos\u00ec che per legge non pot\u00e9 pi\u00f9 essere re, e chiuso in un monastero. Nella congiura fu appoggiato dal vescovo di Toledo Giuliano II (680-690), che lo unse come nuovo re.\nPer ingraziarsi la nobilt\u00e0 e il clero, che l'avevano appoggiato nella congiura, Ervige cominci\u00f2 a distribuire possedimenti e benefici; ma soprattutto concesse il perdono non solo a coloro che avevano appoggiato il duca Paolo, ma anche a coloro che, durante il regno di Chintila, erano stati accusati di tradimento, restituendo loro i beni, i titoli nobiliari e i diritti civili di cui erano stati privati.\nSiccome Vamba lamentava d'essere stato tonsurato con l'inganno e contro la sua volont\u00e0, Ervige, con l'appoggio del vescovo di Toledo, nel 681 convoc\u00f2 il XII concilio toletano, che, respingendo le proteste di Vamba, legittim\u00f2 l'usurpazione del trono.\nDurante il suo regno Ervige diminu\u00ec alcune imposte e ne abol\u00ec altre. In particolare, egli revoc\u00f2 le severe imposte della legge militare di Vamba, che obbligava nobilt\u00e0 e clero a prestare il servizio militare.\nEgli continu\u00f2 con la politica di persecuzione degli ebrei. A partire dal 1\u00ba febbraio 681 i non convertiti ebbero dodici mesi di tempo per farsi battezzare.\nNel 682 Ervige modific\u00f2 diverse norme del \"Liber iudiciorum\" o \"Codice di Reccesvindo\", che da allora in poi fu chiamato \"Codice di Ervige\".\nSembra che durante il suo regno continuassero anche i tentativi di sbarco di berberi islamizzati.\nNel novembre del 683 il re convoc\u00f2 il XIII concilio di Toledo, per ufficializzare il perdono concesso a tutti i nobili coinvolti nella ribellione del duca Paolo, e anche a quelli dichiarati traditori ai tempi del re Chintila.\nUn anno dopo, nel novembre del 684, Ervige convoc\u00f2 il XIV concilio di Toledo, per ottemperare alla richiesta di papa Leone II e pronunciarsi contro il monotelismo, o eresia di Sergio.\nCon l'obiettivo di assicurare il trono ai suoi discendenti, spos\u00f2 la figlia Cixilona con Egica, un parente di Vamba, cercando cos\u00ec di unire le due famiglie.\nNel 687 Ervige, ammalatosi gravemente, design\u00f2 come successore il genero Egica, e abdic\u00f2.\nMor\u00ec il 15 novembre dello stesso anno.\nMatrimonio e figli.\nNel 662 Ervige spos\u00f2 la figlia di Suintila, un precedente re dei visigoti, Liuvigoto o Liuvigotona. La moglie, che era pi\u00f9 vecchia di lui, gli diede almeno tre figli:"}
{"id": "1102604", "revid": "767487", "url": "https://it.wikipedia.org/wiki?curid=1102604", "title": "Jonaswalde", "text": "Jonaswalde \u00e8 un comune della Germania di 347 abitanti situato nel circondario dell'Altenburger Land in Turingia."}
{"id": "1102606", "revid": "767487", "url": "https://it.wikipedia.org/wiki?curid=1102606", "title": "La stanza dello scirocco", "text": "La stanza dello scirocco \u00e8 un film del 1998 diretto dal regista Maurizio Sciarra. La pellicola \u00e8 tratta dall'omonimo romanzo di Domenico Campana del 1986.\nTrama.\nUn anziano marchese, perseguitato dal fascismo, ritorna in patria per poter vendere una propriet\u00e0. Al suo arrivo nell'incendio del suo palazzo muore il suo maggiordomo. Per non subire le persecuzioni, il Marchese di Acquafurata decide di sostituirsi a lui per poter portare a termine indisturbato il suo piano. Il Partito fascista vorrebbe appropriarsi del palazzo. Ma invece il Marchese, complice il notaio Spatafora, fa ritrovare un falso testamento in cui si regala il palazzo alla coppia pi\u00f9 povera del paese.\nEntrano in possesso del palazzo due giovani sposi, Vincenzo Labate e sua moglie Rosalia. La bellezza e la ritrosia della giovane donna fanno innamorare l'anziano marchese, che dopo la partenza del marito, confessa il suo amore a Rosalia. La casa ha nel sottosuolo una stanza dello scirocco, sulla quale aleggia una leggenda. Costruita da architetti arabi, si dice che gridando tre volte al suo interno, tutto il palazzo croller\u00e0, senza lasciare scampo ai nemici. Nella stanza si consuma il folle amore tra i due, fino a che i genitori di lei, che hanno subodorato i sentimenti della figlia per il Marchese, non la costringono a lasciare il palazzo per tornare a casa loro. Il Marchese la insegue, le dice che l'aspetter\u00e0 nella stanza dello scirocco, e da l\u00ec la porter\u00e0 con s\u00e9 a Parigi, dopo aver beffato i suoi inseguitori fascisti. Ma l'attesa \u00e8 vana. Al Marchese, in preda al deliro, sembra di sentire la voce della giovane, le urla il suo amore per tre volte, e il palazzo gli crolla addosso. Oramai disilluso, l'uomo va verso la fuga, al mare lo aspetta un motoscafo che lo porter\u00e0 in salvo. Ma proprio l\u00ec trover\u00e0 Rosalia, e insieme fuggiranno verso la libert\u00e0."}
{"id": "1102607", "revid": "1149807", "url": "https://it.wikipedia.org/wiki?curid=1102607", "title": "Pool Paradise", "text": "Pool Paradise \u00e8 un simulatore di biliardo multipiattaforma uscito il 30 giugno 2004, disponibile su PC, Playstation 2 e GameCube. \u00c8 noto per le sue ambientazioni tropicali, che lo rendono diverso dalle altre simulazioni di biliardo; si pu\u00f2 infatti giocare una partita su una bella spiaggia caraibica.\nSi pu\u00f2 giocare in 10 tavoli da biliardo diversi con 11 tipi di regole diverse e 5 modalit\u00e0 di gioco."}
{"id": "1102608", "revid": "599", "url": "https://it.wikipedia.org/wiki?curid=1102608", "title": "Teoria dei gruppi finiti", "text": ""}
{"id": "1102609", "revid": "599013", "url": "https://it.wikipedia.org/wiki?curid=1102609", "title": "Claudio Pol Bodetto", "text": "Centro di 208 centimetri, cresciuto nelle giovanili della Fortitudo Bologna, ha alle spalle una lunga carriera in Serie A iniziata nelle file della Stefanel Trieste.\nNella stagione 2006-07 ha giocato inizialmente con il Pistoia Basket 2000, in un secondo momento passa al Blu Basket Treviglio.\nNella stagione 2007-08 torna tra le file della Robur Osimo in B1, squadra dove aveva gi\u00e0 militato nella stagione 2005-06 giungendo alla finale per la promozione in A2.\nNel 2009 ha firmato un contratto con il Pienne Basket di Serie C Dilettanti.\nDal 2009 al 2015 ha allenato le squadre giovanili del Balonsesto, squadra con sede a Sesto al Reghena vicino al suo luogo di nascita. Da allenatore ha vinto sette titoli provinciali e due titoli regionali, l'ultimo nella stagione 2014-2015 con la squadra Under-14."}
{"id": "1102610", "revid": "767487", "url": "https://it.wikipedia.org/wiki?curid=1102610", "title": "J\u00fcckelberg", "text": "J\u00fcckelberg \u00e8 una frazione del comune tedesco di Nobitz.\nGeografia fisica.\nJ\u00fcckelberg si trova in Osterland ed \u00e8 il centro abitato pi\u00f9 orientale della Turingia.\nStoria.\nIl comune di J\u00fcckelberg venne aggregato nel 2018 alla citt\u00e0 di Nobitz."}
{"id": "1102612", "revid": "103092567", "url": "https://it.wikipedia.org/wiki?curid=1102612", "title": "Sul confine", "text": "Sul Confine \u00e8 un album di Cristiano De Andr\u00e9 pubblicato nel 1995."}
{"id": "1102616", "revid": "1983214", "url": "https://it.wikipedia.org/wiki?curid=1102616", "title": "Made in Italy (disambigua)", "text": "Made in Italy (\"fatto in Italia\" in lingua inglese) indica la produzione artigianale e industriale italiana.\nPu\u00f2 inoltre riferirsi a:"}
{"id": "1102617", "revid": "287204", "url": "https://it.wikipedia.org/wiki?curid=1102617", "title": "Autolico di Pitane", "text": "Biografia.\nNato a Pitane, una citt\u00e0 dell'Eolide in Asia Minore, poco o nulla si sa della vita di Autolico se non che fu coevo di Aristotele e che compose le sue opera ad Atene tra il 335 a. C. e il 300 a.C. \nL'unica notizia che abbiamo su di lui, trasmessa da Diogene Laerzio, \u00e8 quella che sarebbe stato uno dei maestri di Arcesilao di Pitane. \nLe date approssimative usualmente accettate (qui riportate) sono ricavate soprattutto da un confronto tra le opere che abbiamo di Autolico e quelle di altri autori. In particolare, sembra che alcuni teoremi di Autolico siano usati da Euclide, che gli sarebbe quindi posteriore. Se l'argomento precedente \u00e8 corretto, se ne deduce che quelle di Autolico sono le pi\u00f9 antiche tra tutte le opere matematiche greche conservate.\nOpere.\nDi Autolico si sono conservate due opere.\nLa prima \u00e8 \"Sul moto della sfera\" (\u03a0\u03b5\u03c1\u03af \u03c4\u03b7\u03c2 \u03ba\u03b9\u03bd\u03bf\u03c5\u03bc\u03ad\u03bd\u03b7\u03c2 \u03c3\u03c6\u03b1\u03af\u03c1\u03b1\u03c2), noto con il titolo in latino De sphaera quae movetur liber. L'opera si concentra sulla geometria della sfera, scritta anche per fornire uno sfondo matematico per l'astronomia.\nAltra opera \u00e8 \"Sulle levate e tramonti degli astri\" (\u03a0\u03b5\u03c1\u03af \u03b1\u03bd\u03b1\u03c4\u03bf\u03bb\u03ce\u03bd \u03ba\u03b1\u03b9 \u03b4\u03cd\u03c3\u03b5\u03c9\u03bd \u03c4\u03c9\u03bd \u03bf\u03c5\u03c1\u03ac\u03bd\u03b9\u03c9\u03bd \u03c3\u03c9\u03bc\u03ac\u03c4\u03c9\u03bd), noto in latino come\"De vario ortu et occasu astrorum inerrantium\". L'opera \u00e8 tramandata in due libri, in realt\u00e0 entrambi versioni dello stesso lavoro: in effetti, il secondo libro \u00e8 in realt\u00e0 un'edizione rivista e ampliata del primo.\nEsse contengono soprattutto semplici proposizioni di geometria sferica applicate e motivate dallo studio del moto apparente delle stelle fisse. Il metodo dimostrativo che ci \u00e8 familiare dagli \"Elementi\" di Euclide vi pu\u00f2 essere visto all'opera per la prima volta: tuttavia, a differenza dell'opera di Euclide, ogni singola proposizione ha una diretta motivazione applicativa. \nSi ritiene che le opere di Autolico siano state un'importante fonte delle successive opere di geometria sferica, in particolare di quella, di duecento anni successiva, di Teodosio di Bitinia."}
{"id": "1102620", "revid": "36426", "url": "https://it.wikipedia.org/wiki?curid=1102620", "title": "Palazzo Fenzi", "text": "Palazzo Fenzi, o palazzo Fenzi-Marucelli, \u00e8 un edificio storico del centro di Firenze, situato in via San Gallo 10. Oggi appartiene all'Universit\u00e0 degli studi di Firenze, come sede del Dipartimento di Storia, Archeologia, Geografia, Arte e Spettacolo (SAGAS).\nStoria.\nL'edificio appare segnalato da Ferdinando Ruggieri come opera di Giulio Parigi (che sicuramente partecip\u00f2 all'impresa con la fornitura del disegno di uno stemma). Fatta eccezione per questa voce la letteratura riconosce invece all'unanimit\u00e0 il progettista in Gherardo Silvani, con un cantiere avviato nel 1628-1630 per la famiglia Castelli, in un'area dove insistevano undici piccole case acquistate dagli stessi Castelli tra il 1618 e il 1638 e tra le quali, secondo Federico Fantozzi, era una gi\u00e0 di Benedetto da Maiano.\nIl palazzo \u00e8 ricordato da Filippo Baldinucci come \"uno de' pi\u00f9 vaghi e nobili edifici, che da altri gentiluomini siano stati fatti in Firenze nel presente secolo\". Ugualmente lo si trova segnalato nella guida di Giovanni Cinelli e Francesco Bocchi: \"ha una bella e adorna facciata, e un terrazzino i di cui beccatelli sono due arpie molto acconciamente, e con molta diligenza fatte dal Ferrucci, ed in oltre vi \u00e8 uno sfondato, che con buona lontananza corrisponde in via Larga, cosa molto degna\".\nCon tali caratteristiche il palazzo fu ereditato all'estizione della casata dai Marucelli, nel 1659; a questi si devono interventi di ampliamento databili alla seconda met\u00e0 del Seicento, legati al matrimonio tra Giuseppe Marucelli con Maria Francesca di Palla Rucellai (1672), che portarono alla definizione di due ali laterali pi\u00f9 basse, come documentato dalle tavole di Ferdinando Ruggieri. Durante il Settecento il palazzo visse il periodo di maggior splendore e venne arricchito di importanti affreschi nelle sale al pian terreno, tra i quali spiccano le opere di Sebastiano Ricci, risalenti al 1706-1707, oltre alla decorazione della cappella con stucchi di Giovanni Battista Ciceri e dell'alcova al piano terra. Con un cantiere aperto nel 1748 la zona retrostante l'edificio che giungeva con gli orti fino a via Larga (attuale via Camillo Cavour) fu destinata alla realizzazione di un edificio del tutto autonomo, funzionale ad accogliere la ricca biblioteca di Francesco Marucelli. Primo caso del genere a Firenze, la biblioteca venne aperta al pubblico nel 1752, entro un edificio progettato dall'architetto Alessandro Dori.\nAcquisito nel 1783 dai Brunaccini, il palazzo fu nel 1829 di Emanuele Fenzi, importante banchiere e costruttore della strada ferrata Leopolda, arricchitosi oltre che con le ferrovie, anche col commercio del tabacco. Lui e la sua famiglia promossero ulteriori interventi alla struttura, ridisegnandone gli interni e intervenendo parzialmente anche sullo stesso fronte. In questo ambito, come testimoniato anche da Federico Fantozzi (1843) venne realizzato nel 1834 \"il magnifico cornicione corinzio\" su disegno dell'architetto Giuseppe Martelli (ornati in pietra di Luigi Giovannozzi), che ugualmente aveva diretto i lavori per le migliorie interne (quartiere da ballo e arredi, conclusi nel 1840). Nel 1860 risultano affidati all'architetto Mariano Falcini altri lavori di sistemazione interna e, probabilmente, \u00e8 a questo cantiere che deve essere ricondotto lo scalone, spesso attribuito al Martelli.\nIl grave incidente sulla linea tranviaria Firenze-Fiesole del 1890, servizio finanziato dai Fenzi e appena inaugurato poche settimane prima, caus\u00f2 la morte di alcuni passeggeri che comportarono forti esborsi per indennizzi. La banca dei Fenzi, in una situazione aggravata dal furto di contante da parte di un cassiere disonesto, entr\u00f2 in crisi velocemente, e quello stesso anno il palazzo di famiglia veniva acquistato dalla Banca Nazionale Toscana. L'edificio fu oggetto di ulteriori lavori nel 1891 e, su progetto dell'architetto Riccardo Mazzanti, vide la copertura del cortile e la sua trasformazione in sala di operazioni bancarie.\nTra il 1908 e il 1912 fu sede dell'Istituto Francese di Firenze, il primo istituto culturale fondato dalla Francia all'estero.\nNel 1971 il complesso fu venduto dall'Universit\u00e0 degli Studi e, a partire dal 1975 (a seguito del progressivo deteriorarsi degli elementi lapidei del fronte con conseguente cadute di alcuni elementi del cornicione), si intervenne sia sul prospetto sia sugli spazi interni, con un complesso cantiere di restauro che ha riportato l'edificio ai suoi caratteri seicenteschi e, per gli interni, sette-ottocenteschi.\nOggi vi ha sede il Dipartimento SAGAS (Storia, Archeologia, Geografia, Arte e Spettacolo) dell'Universit\u00e0 degli Studi di Firenze.\nDescrizione.\nPur tenendo presente le vicissitudini storiche, il fronte del palazzo documenta ancora oggi del progetto di Gherardo Silvani: organizzato su sette assi, \u00e8 caratterizzato al terreno da finestre inginocchiate con timpani triangolari, al primo piano con timpani curvilinei e poggianti sul cornicione, al livello superiore pressoch\u00e9 quadrate e trabeate. A qualificare il disegno \u00e8 tuttavia il grande portale centinato centrale, con terrazzino sovrastante retto da mensoloni con figure grottesche di satiri innestate in capricciose volute (che contrastano piacevolmente con il misurato disegno della facciata), opera di Raffaele Curradi, date da Filippo Baldinucci al 1634 e dallo stesso a lungo elogiate, per il loro apportare \"in un tempo stesso, diletto e stupore\". Le grate delle finestre al pian terreno sono appoggiate su raffigurazioni bronzee di tartarughe.\nIl finestrone che si apre in asse \u00e8 coronato da uno scudo con l'arme dei Fenzi (al sinistrocherio tenente un giglio di giardino, e al capo cucito d'Angi\u00f2), in sostituzione di un precedente dei Castelli eseguito da Pietro Paolo Anderlini su disegno di Giulio Parigi. Ottocentesco e con un chiaro riferimento alle imprese degli stessi Fenzi \u00e8, a fungere da chiave di volta dell'arco del portone, un ovale sostenuto da due grifoni con una locomotiva tra il duomo di Firenze e la torre del Marzocco di Livorno (che si dice su disegno di Giuseppe Poggi), a sostituzione di una precedente aquila bicipite. Si tratta di una chiara allusione alla fortuna economica dei Fenzi, la ferrovia Firenze-Livorno, col motto \"In Labore Virtus\".\nSull'arco del passo carraio posto sull'ala sinistra \u00e8 uno scudo con l'arme dei Castelli (d'azzurro, alla barca al naturale fluttuante sul mare dello stesso, e accompagnata in capo da una stella a otto punte).\nInterni.\nIl pian terreno, come gi\u00e0 accennato, venne decorato da Sebastiano Ricci tra il 1706 e il 1707, a partire dalla sala che prospetta il giardino interno, che presenta sul soffitto \"La sconfitta di Marte e l'instaurarsi dell'Et\u00e0 dell'oro\". Notevoli sono anche le figure grandi in stucco che decorano gli spigoli della stanza: \"Tritoni e nereidi\" di Giovan Martino Portogalli. Completano la decorazione quattro tele seicentesche a tema idilliaco e pastorale entro ricche cornici dorate.\nLa sala successiva presenta il tema della \"Giovinezza la bivio\", dipinto forse dal nipote di Sebastiano, Marco Ricci. La seguente \"Camera dell'Alcova\" \u00e8 divisa in due zone mediante un arco ribassato e presenta nella prima met\u00e0 decorazioni in stile rococ\u00f2. Da qui si poteva accedere alla \"Sala dell'Amore punito\", centralmente dislocata rispetto alle altre sale e che anticamente forse faceva da anticamera. Qui si trova incassata tra gli stucchi del soffitto la tela di Sebastiano Ricci con l\"'Amore punito\", che d\u00e0 il nome alla sala. La sala seguente ha invece un \"Trionfo della Sapienza e delle Arti sull'Ignoranza\", sempre su tela applicata al soffitto.\nIl Salone di Ercole \u00e8 quello che forse presenta le pitture pi\u00f9 belle, con scene del mito di Ercole che, raccordate dalle quadrature in \"trompe-l'\u0153il\" eseguite da Giuseppe Tonelli, coprono tutte le pareti.\nSi segnalano inoltre pitture di Antonio Puglieschi e quadrature di Giuseppe Tonelli.\nDall'atrio si sale tramite lo scalone monumentale in marmo, progettato da Mariano Falcini nel 1860 in stile neoclassico, si accede al piano nobile, dove sono presenti sale meno sfarzose ma comunque pregevoli, dovute soprattutto alle ristrutturazioni di Giuseppe Martelli eseguite verso il 1860. Il grande Salone da Ballo, oggi \"Aula Magna\", ha fregi con soggetti mitologici a \"grisaille\", opera di Antonio Marini.\nIn una sala sul lato nord rispetto al cortile sono stati messi in luce sotto l'intonaco alcuni resti di affreschi seicenteschi attribuiti a Cosimo Ulivelli, probabilmente facenti parte di un ciclo pi\u00f9 ampio, in quello che doveva essere un salotto, oggi completamente stravolto dalla suddivisione in studi per i professori.\nLa \"Saletta del Bagno Veneziano\" \u00e8 decorata in stile neogotico ricreando l'effetto del marmo bianco su sfondo azzurro. Le altre sale del primo piano presentano quasi tutte soffitti a lacunari con stucchi dipinti con motivi naturalistici (fiori e frutta), scene mitologiche e allegoriche in uno stile tipicamente ottocentesco.\nAnche il secondo piano presenta affreschi del Sette-Ottocento."}
{"id": "1102622", "revid": "287204", "url": "https://it.wikipedia.org/wiki?curid=1102622", "title": "Amfotericina B", "text": "L'amfotericina B \u00e8 un antimicotico (nel caso specifico \u00e8 un macrolide polienico) prodotto da \"Streptomyces nodosus\" utilizzato nella pratica medica per la cura di micosi profonde e sistemiche. Presenta un alto potenziale tossico, per questo viene spesso usato in associazione con la flucitosina, in modo da poterne somministrare un dosaggio inferiore ed essere quindi meno tossico. Non ha azione antibiotica.\nMeccanismo d'azione.\nMentre le cellule umane utilizzano il colesterolo come sterolo principale nella costituzione delle membrane citoplasmatiche, i miceti presentano l'ergosterolo come costituente steroideo fondamentale.\nL'amfotericina presenta una affinit\u00e0 circa 10 volte maggiore per l'ergosterolo rispetto al colesterolo, perci\u00f2 \u00e8 possibile colpire selettivamente la cellula micotica; la selettivit\u00e0 d'azione non \u00e8 assoluta, ma relativa, e ci\u00f2 \u00e8 alla base dei pesanti effetti collaterali di cui \u00e8 causa.\nL'amfotericina si dispone nel doppio strato lipidico delle membrane, legandosi con la propria sezione idrofoba a una molecola di ergosterolo mentre con la parte idrofila interagisce con la sezione, sempre idrofila, di una seconda molecola di amfotericina, legata a un'altra molecola di ergosterolo.\nSi forma perci\u00f2 tra le due molecole di amfotericina B una sorta di poro, un canale idrofilo che consente la fuoriuscita di ioni K+ (potassio) e di altri soluti cellulari dal micete, causandone cos\u00ec la morte.\nSpettro d'azione.\nL'amfotericina \u00e8 un fungicida e fungistatico, a seconda del microrganismo e della concentrazione del farmaco. \u00c8 efficace contro un'ampia variet\u00e0 di funghi, come: \"candida albicans\", \"coccidioides\", \"aspergillus\" e \"blastomices\". Viene usato anche contro alcuni protozoi, come \"Naegleria fowleri\" (causa di meningoencefalite amebica primaria), \"Balamuthia mandrillaris\", \"Toxoplasma gondii\" e \"Leishmania\".\nResistenza.\nLa resistenza dei funghi, sebbene non sia frequente, \u00e8 associata a una diminuzione di ergosterolo nelle membrane, in modo da poter aggirare l'attivit\u00e0 dell'amfotericina.\nFarmacocinetica.\nL'amfotericina viene somministrata per via endovenosa. Pu\u00f2 essere somministrata anche per via intratecale per il trattamento di meningiti che hanno colpito il SNC. Si lega ampiamente alle proteine plasmatiche e si distribuisce bene in tutto l'organismo e nei tessuti, ma scarsamente nell'occhio e nel liquido amniotico, sebbene attraversi la placenta.\nPer via topica \u00e8 scarsamente assorbita e viene espulsa lentamente per via renale.\nEffetti collaterali.\nL'amfotericina ha un basso indice terapeutico, pertanto anche a basse dosi pu\u00f2 essere causa di effetti avversi, infatti la dose giornaliera non deve superare i 1,5\u00a0mg/kg. Per questo motivo alla prima somministrazione vengono date basse dosi di prova, per poter definire il grado di risposta del paziente.\nTra gli effetti collaterali descritti vi sono: reazioni anafilattiche, convulsioni, febbre e brividi (in particolare dopo endovenosa), alterazioni renali, ipotensione, anemia, melena, cefalea e tromboflebite nella sede dell'iniezione.\nInterazioni con altri farmaci.\nNon va somministrata con altri farmaci nefro-tossici come gli aminoglicosidici, da evitare la contemporanea assunzione di digitale per scongiurare ipopotassemia. La soluzione fleboclisi \u00e8 incompatibile con il cloruro di sodio, per cui va somministrata singolarmente."}
{"id": "1102626", "revid": "110157", "url": "https://it.wikipedia.org/wiki?curid=1102626", "title": "Kriebitzsch", "text": "Kriebitzsch \u00e8 un comune della Germania di 1225 abitanti situato nel circondario dell'Altenburger Land in Turingia e facente parte della comunit\u00e0 amministrativa dello Verwaltungsgemeinschaft Rositz.\nQua nacque il radiologo e docente Alban K\u00f6hler."}
{"id": "1102627", "revid": "363629", "url": "https://it.wikipedia.org/wiki?curid=1102627", "title": "Decreto legislativo 18 agosto 2000, n. 267", "text": "Il decreto legislativo 18 agosto 2000, n. 267 (anche Testo unico delle leggi sull'ordinamento degli enti locali; abbreviato TUEL o anche TUOEL) \u00e8 una norma giuridica della Repubblica Italiana che stabilisce i principi e le disposizioni in materia di ordinamento degli enti locali italiani.\nContenuto.\nTale decreto raccoglie l'ordinamento istituzionale e contabile degli enti locali: i comuni, le province, le citt\u00e0 metropolitane, le comunit\u00e0 montane, le comunit\u00e0 isolane, l'unione di comuni.\nTra le novit\u00e0 introdotte dal TUEL, vi sono:\nStruttura.\nIl TUEL \u00e8 composto da 275 articoli. Diviso in 4 parti, la prima parte ha 6 titoli, la seconda parte 8 titoli. La terza e quarta parte non hanno titoli.\nCollegamenti esterni.\n testo del decreto su normattiva.it"}
{"id": "1102633", "revid": "1654832", "url": "https://it.wikipedia.org/wiki?curid=1102633", "title": "Daniella Alonso", "text": "Biografia.\nNata a New York, sua madre \u00e8 portoricana e suo padre viene dal Per\u00f9, con origini giapponesi. Ama molto gli animali ed \u00e8 cintura verde di karate.\nDaniella Alonso \u00e8 conosciuta per il ruolo di \"Anna Taggaro\" nella serie televisiva di \"One Tree Hill\". Nel 2012 interpreta il ruolo di Nora Clayton nella serie tv statunitense \"Revolution\".\nNel 2019 Daniella Alonso viene scritturata nella soap opera CBS (in Italia dstribuita da Netflix) \"Dynasty\", per il ruolo di Cristal Jennings."}
{"id": "1102634", "revid": "767487", "url": "https://it.wikipedia.org/wiki?curid=1102634", "title": "Langenleuba-Niederhain", "text": "Langenleuba-Niederhain \u00e8 un comune della Germania di 2052 abitanti situato nel circondario dell'Altenburger Land in Turingia.\nStoria.\nFino al 2018 il comune di Langenleuba-Niederhain era parte della Verwaltungsgemeinschaft Wieratal; da tale data il comune di Nobitz assunse il ruolo di \"comune sussidiario\" (\"Erf\u00fcllende Gemeinde\") nei confronti di Langenleuba-Niederhain."}
{"id": "1102638", "revid": "124694007", "url": "https://it.wikipedia.org/wiki?curid=1102638", "title": "Campus", "text": "Il campus \u00e8 un'area in cui sono situati alcuni o tutti gli edifici di un'universit\u00e0. In italiano viene adottato spesso come sinonimo di cittadella universitaria.\nStoria.\nNonostante il termine sia latino, \u00e8 stato introdotto nel linguaggio corrente negli Stati Uniti per denominare le aree universitarie comprendenti zone sistemate a verde. Il termine fu utilizzato per la prima volta per descrivere i campi intorno ad un college dell'Universit\u00e0 di Princeton. Successivamente il termine venne adottato per indicare i campi di altri college. Nel corso del XX secolo inizi\u00f2 ad indicare l'intera area, inclusi gli edifici, di propriet\u00e0 di un'universit\u00e0.\nAttualmente il termine indica, in alcuni casi, anche le aree e gli edifici di una determinata azienda, come nel caso del campus della Microsoft a Redmond, o di una Universit\u00e0 Popolare.\nCaratteristiche.\nSolitamente un campus comprende, oltre agli edifici delle facolt\u00e0, biblioteche, residenze universitarie, impianti sportivi e parchi.\nCampus universitari in Italia.\nAlcuni esempi di campus italiani sono quelli della Citt\u00e0 Studi di Biella, dell'Universit\u00e0 degli Studi di Catania, dell'Universit\u00e0 degli Studi Magna Gr\u00e6cia di Catanzaro, dell'Universit\u00e0 degli Studi \"Gabriele d'Annunzio\" di Chieti, dell'Universit\u00e0 degli Studi di Milano-Bicocca, dell'Universit\u00e0 degli Studi di Palermo, dell'Universit\u00e0 degli Studi di Parma, dell'Universit\u00e0 Humanitas di Pieve Emanuele, dell'Universit\u00e0 della Calabria di Rende, dell'Universit\u00e0 degli Studi di Roma Tor Vergata, dell\u2019Universit\u00e0 Campus Bio-Medico di Roma, dell'Universit\u00e0 degli Studi \"Niccol\u00f2 Cusano\" di Roma, dell'Universit\u00e0 degli Studi di Salerno e quello dell'Universit\u00e0 degli Studi di Torino.\nCampus delle Universit\u00e0 Popolari.\nIn provincia di Pisa, si trova il campus del C.S.B UniPSI - Universit\u00e0 Popolare degli Studi Indovedici, il pi\u00f9 grande in Italia per questo genere di istituzioni, con oltre 2000 mq distribuiti in tre poli adiacenti.\nLuoghi di culto.\nA partire dal 1800, le universit\u00e0 hanno adottato una variet\u00e0 di soluzioni architettoniche per coniugare una risposta comune alle diverse esigenze spirituali dei propri studenti\nL'America possiede la massima concentrazione di cappelle multi-confessionali, in cui durante la settimana si alternano le celebrazioni ognuna ad una propria guide spirituali delle diverse religioni. In alcuni casi la stessa cappella \u00e8 condivisa da molteplici religioni, ovvero in altri sono presenti pi\u00f9 cappelle nello stesso edificio, con uno stile architettonico ispirato dalla religione di Stato e pi\u00f9 numerosa nel territorio, oppure iconoclasta e privo di simboli sacri.\nLa sinagoga Cymbalista dell'Tel Aviv, su progetto di Mario Botta \u00e8 il primo esempio storico di \"bet hakeneset\" all'interno di un campus universitario."}
{"id": "1102657", "revid": "74801", "url": "https://it.wikipedia.org/wiki?curid=1102657", "title": "L\u00f6bichau", "text": "L\u00f6bichau \u00e8 un comune della Germania di abitanti situato nel circondario dell'Altenburger Land in Turingia."}
{"id": "1102658", "revid": "1305772", "url": "https://it.wikipedia.org/wiki?curid=1102658", "title": "Vetroionomero", "text": "Il vetroionomero \u00e8 un cemento a matrice resinosa con cristalli di altri materiali inorganici. \nTale materiale \u00e8 usato in particolar modo in odontoiatria dal 1972 per riempire cavit\u00e0 e sostituire parti del dente erose. In tale ambito di applicazione, questo materiale \u00e8 stato adattato con una colorazione che lo rende simile allo smalto del dente stesso.\nQuesti tipi di cementi possono contenere dei fluoruri cos\u00ec da avere una funzione batteriostatica o batteriocida."}
{"id": "1102662", "revid": "767487", "url": "https://it.wikipedia.org/wiki?curid=1102662", "title": "L\u00f6dla", "text": "L\u00f6dla \u00e8 un comune della Germania di 793 abitanti situato nel circondario dell'Altenburger Land in Turingia e facente parte della comunit\u00e0 amministrativa dello Verwaltungsgemeinschaft Rositz."}
{"id": "1102664", "revid": "33689", "url": "https://it.wikipedia.org/wiki?curid=1102664", "title": "Blackthorne", "text": "Blackthorne, distribuito anche come Blackhawk in Europa, \u00e8 un videogioco a piattaforme creato dalla Blizzard Entertainment e pubblicato dalla Interplay nel 1994 per SNES e successivamente per MS-DOS, Mac OS, Sega Mega Drive 32X, PC-98 e Game Boy Advance.\nTrama.\nKyle \u00e8 il principe degli Androthi, una razza umana del remoto pianeta Tuul che sta per essere attaccata da una mostruosa razza guidata da Sarlac. Il re di questo mondo decide di far fuggire suo figlio tramite un incantesimo e di fargli portare insieme a lui una misteriosa pietra che sar\u00e0 fondamentale per salvare il loro popolo.\nIl protagonista finisce sulla Terra e qui cresce, diventando un adulto cupo e violento. Un giorno viene riportato magicamente su Tuul per compiere il suo destino e ritrova il suo regno ormai piegato in schiavit\u00f9. Kyle si trover\u00e0 quindi a combattere attraverso segrete e territori desolati per distruggere gli abominevoli mostri e il loro oscuro imperatore Sarlac.\nModalit\u00e0 di gioco.\nSi tratta di un videogioco a piattaforme a scorrimento multidirezionale, con un sistema di movimento molto simile a \"Prince of Persia\" e \"Flashback\". I livelli sono non lineari e piuttosto intricati, con trappole e precipizi, la direzione da prendere non \u00e8 ovvia ma \u00e8 quasi sempre necessario esplorare tutto un livello per completarlo raggiungendo l'uscita.\nIl protagonista \u00e8 armato di un fucile che potr\u00e0 successivamente essere potenziato. I nemici principali sono simili a orchi dotati di armi moderne, che in genere vanno sconfitti con un lungo scontro a fuoco. Infatti sia il giocatore che i nemici possono, ovunque si trovino, acquattarsi nell'ombra, mettendosi al riparo dai proiettili; mentre si \u00e8 al riparo per\u00f2 non possono muoversi, n\u00e9 sparare, n\u00e9 ricaricare l'arma. Le armi in genere vengono ricaricate, indipendentemente dalla volont\u00e0 del giocatore, dopo ogni colpo o scarica di colpi, e in quel breve momento si \u00e8 vulnerabili. Uno scontro a fuoco \u00e8 basato quindi sul ripararsi e sulla scelta del momento giusto per esporsi e sparare.\nSi ha la possibilit\u00e0 di accumulare oggetti in un inventario, spesso sottratti a guardie uccise, per risolvere i vari enigmi di cui il gioco \u00e8 disseminato. Un oggetto importante ad esempio \u00e8 la granata-vespa che, una volta attivata, vola e pu\u00f2 essere guidata dal giocatore e fatta esplodere in punti altrimenti irraggiungibili, per eliminare un nemico ben piazzato o distruggere un'apparecchiatura che tiene chiuso un passaggio. Altri oggetti sono granate fluttuanti, chiavi per attivare i ponti retraibili, elevatori portatili, pozioni per ricaricare l'energia vitale.\nAd aiutare il giocatore, ci sono alcuni schiavi Androthi con cui l'eroe pu\u00f2 interagire per scoprire varie informazioni riguardo alla risoluzione dei passaggi, trappole o misteri circa la trama, e ottenere oggetti. Gli schiavi possono per\u00f2 essere accidentalmente uccisi negli scontri a fuoco.\n\"Blackthorne\" \u00e8 un titolo piuttosto brutale e sanguinolento, per cui alcuni elementi di violenza vennero rimossi dalla versione SNES su richiesta della Nintendo, ma riapparvero in successive conversioni."}
{"id": "1102666", "revid": "110157", "url": "https://it.wikipedia.org/wiki?curid=1102666", "title": "Lucka", "text": "Lucka \u00e8 una citt\u00e0 tedesca di abitanti situata nel circondario dell'Altenburger Land in Turingia."}
{"id": "1102668", "revid": "169529", "url": "https://it.wikipedia.org/wiki?curid=1102668", "title": "Satura (teatro)", "text": ""}
{"id": "1102669", "revid": "287204", "url": "https://it.wikipedia.org/wiki?curid=1102669", "title": "Iskar", "text": ""}
{"id": "1102670", "revid": "767487", "url": "https://it.wikipedia.org/wiki?curid=1102670", "title": "Benmont Tench", "text": "Nato a Gainesville, in Florida, Tench ha iniziato a suonare il piano da giovanissimo. A 11 anni, incontr\u00f2 Tom Petty per la prima volta (in un negozio di musica di Gainesville). Si spost\u00f2 verso nord per andare alla Phillips Exeter Academy, poi alla Tulane University a New Orleans ma lasci\u00f2 il college per entrare nella band di Tom Petty, Mudcrutch, embrione dei Tom Petty and the Heartbreakers.\nOltre a suonare il piano ed un organo Hammond con gli Heartbreakers, Tench \u00e8 anche apprezzato per la sua esperienza nelle sessioni, suonando con molti artisti notevoli, fra i quali Johnny Cash, Stevie Nicks, Sam Phillips, You Am I, Bob Dylan, The Rolling Stones, The Tragically Hip, Alanis Morissette, Green Day, The Cult, The Jayhawks, New Found Glory, Jeff Healey e Elisa.\nTench ha anche scritto diverse canzoni per altri artisti, fra le quali \"Never Be You\" (scritta con Petty), che fu un successo per Rosanne Cash. Tench ha infine ricevuto due premi \"ASCAP\" per le canzoni scritte: nel 1995 per \"Stay Forever\" (eseguita da Hal Ketchum) e nel 2001 per \"Unbreakable Heart\" (eseguita da Carlene Carter)."}
{"id": "1102672", "revid": "641883", "url": "https://it.wikipedia.org/wiki?curid=1102672", "title": "The Cancer Genome Atlas", "text": "TCGA, acronimo di \"The Cancer Genome Atlas\", \u00e8 un progetto atto a creare un catalogo delle mutazioni genetiche responsabili del cancro.\nNel 2006 il \"National Cancer Institute\" ed il \"National Human Genome Research Institute\" statunitensi hanno scelto le persone ed i laboratori che parteciperanno a questo grande progetto di ricerca scientifica.\nNei prossimi anni saranno esaminati tre tipi di cancro: il glioblastoma, il cancro polmonare ed il cancro ovarico."}
{"id": "1102673", "revid": "1543377", "url": "https://it.wikipedia.org/wiki?curid=1102673", "title": "Canzoni con il naso lungo", "text": "Canzoni con il naso lungo \u00e8 un album di Cristiano De Andr\u00e9 pubblicato nel 1992.\nL'anno successivo verr\u00e0 ripubblicato includendo il successo di Sanremo (\"Dietro la porta\") come prima traccia e con un nuovo nome, \"Cristiano De Andr\u00e9\".\n\"Nel grande spazio aperto\" \u00e8 la cover di \"Into the Great Wide Open\", scritta da Tom Petty e Jeff Lynne ed incisa da Petty nell'omonimo album.\nTracce.\n\"Bonus track (1993):\"\nVincitrice del Premio della Critica a Sanremo, per il suo autore, ha il significato \"di cercare e trovare nelle cose che abbiamo a portata di mano uno scopo per vivere e per andare avanti\"."}
{"id": "1102674", "revid": "1543377", "url": "https://it.wikipedia.org/wiki?curid=1102674", "title": "Lumpzig", "text": "Lumpzig \u00e8 una frazione della citt\u00e0 tedesca di Schm\u00f6lln.\nStoria.\nIl 1\u00ba gennaio 2019 il comune di Lumpzig venne aggregato alla citt\u00e0 di Schm\u00f6lln."}
{"id": "1102676", "revid": "897909", "url": "https://it.wikipedia.org/wiki?curid=1102676", "title": "Gli anni '80", "text": "Gli anni '80 \u00e8 un album raccolta di Antonello Venditti, pubblicato nel 1990 dalla Heinz Music e contenente brani di successo incisi dall'artista nel decennio precedente.\nTracce.\nTesti e musiche di Antonello Venditti."}
{"id": "1102678", "revid": "1924342", "url": "https://it.wikipedia.org/wiki?curid=1102678", "title": "Turbonegro", "text": "I Turbonegro sono una death punk band norvegese nata nel 1990 a Oslo.\nStoria.\nNati a Oslo nel 1990, i Turbonegro erano una band che suonava un rock pesante influenzato da artisti come Kiss, Alice Cooper e M\u00f6tley Cr\u00fce.\nLa loro principale caratteristica era quella di suonare con abiti e gesti trasgressivi e i concerti dal vivo non disdegnavano depravazione, perversione, volgarit\u00e0 e piromania.\nL'album che li ha consacrati \u00e8 \"Ass Cobra\" uscito nel 1996; a causa di testi molto sporchi \u00e8 stato causa di critiche e censure, ma molti hanno saputo apprezzare il loro stile, un misto di hard rock, heavy metal e punk rock (si autodefiniscono \"death punk\") ispirato al suono di band attive a cavallo tra gli anni settanta ed ottanta.\nNel 1998 il gruppo si \u00e8 dovuto sciogliere a causa del collasso di Von Helvete, causato dall'abuso di droghe pesanti.\nNel 2003 con il recupero di Von Helvete, la band torna in attivit\u00e0 registrando \"Scandinavian leather\" e con diversi tour in Europa.\nNel 2007 i Turbonegro firmano con Edel Entertainment GmbH, grande etichetta indipendente con base ad Amburgo, e pubblicano l'album \"Retox\" il 15 giugno. Un disco che, pur proseguendo il cammino degli ultimi lavori, riporta i Turbonegro al sound essenziale degli esordi.\nIl 26 ottobre 2007 Rune Rebellion annuncia attraverso il sito ufficiale di voler abbandonare la band; il concerto al Folken di Stavanger, il giorno seguente, \u00e8 stato il suo ultimo show.\nTuttavia Rune Rebellion continua a essere coinvolto nelle attivit\u00e0 della band, in quanto si occupa del management e dell'etichetta discografica del gruppo, la Scandinavian Leather Recordings.\nIl 9 luglio 2010, \u00e8 stato annunciato sui giornali norvegesi che Hank ha lasciato la band, motivando la scelta come \"una rinascita da sobrio\" in seguito a un programma di recupero per la tossicodipendenza di cui soffriva. In seguito la band ha deciso di sciogliersi dopo 20 anni di onorato servizio.\n2011: Euroboy ha dichiarato in un'intervista a \"Lydverket\" che i Turbonegro appariranno con Tony Sylvester (voce) per la prima volta ad Amburgo il 15 luglio.\n\u00c8 stato anche affermato che i Turbonegro stanno attualmente lavorando sul loro nuovo album con Tony.\nRune Rebellion \u00e8 ritornato nella band come chitarrista ritmico."}
{"id": "1102680", "revid": "12420", "url": "https://it.wikipedia.org/wiki?curid=1102680", "title": "Rock of Cashel", "text": ""}
{"id": "1102682", "revid": "6923", "url": "https://it.wikipedia.org/wiki?curid=1102682", "title": "Zio Paperone e il solvente universale", "text": "Zio Paperone e il solvente universale \u00e8 una storia a fumetti Walt Disney Company di Don Rosa del 1995. \nNel 1997 ottenne una nomination come \"miglior storia a puntate\" agli Eisner Awards.\n\u00c8 evidente il riferimento alla storia di Carl Barks \"Zio Paperone e i terremotari\". Don Rosa in seguito ha ripreso il solvente, nella storia \"Zio Paperone e il cavaliere nero\".\nTrama.\nLa storia comincia con Paperone che si reca al laboratorio di Archimede Pitagorico per ricevere l'invenzione commissionatagli: una sostanza in grado di distruggere tutto, detta solvente universale, tranne il carbonio cristallizzato, ovvero il diamante. Durante una dimostrazione Paperone getta il liquido a terra e da li, esso sarebbe arrivato al centro della Terra, distruggendola; cos\u00ec Archimede manda Paperone, Paperino, Qui, Quo e Qua a recuperare il solvente fino al centro della terra. Una volta recuperato il solvente, il pozzo creato da esso cede, e per sfuggire a frane e magma, lo Zione e i nipoti usano un ombrellone rivestito di diamanti e spalmato con il solvente per scavare una galleria fino a Paperopoli. Per qualche istante rincontrano i terrini e i fermini (dalla storia Zio Paperone e i terremotari) ma non hanno tempo di fermarsi, poich\u00e9 hanno il magma alle spalle. Quando giungono a Paperopoli, dove era stato gettato il solvente, nasce un vulcano, la cui eruzione viene bloccata dall'ombrellone, retto da Archimede.\nCuriosit\u00e0.\nNelle prime tavole, Edi insegue un topo meccanico, che veste da Topolino, ma che poi getta negli scarti; un altro colpo del cartoonist del Kentucky, che ci dimostra il suo disprezzo verso Topolino."}
{"id": "1102683", "revid": "486946", "url": "https://it.wikipedia.org/wiki?curid=1102683", "title": "Pianeta Kamino", "text": ""}
{"id": "1102685", "revid": "339392", "url": "https://it.wikipedia.org/wiki?curid=1102685", "title": "Liceo Beccaria", "text": ""}
{"id": "1102687", "revid": "695564", "url": "https://it.wikipedia.org/wiki?curid=1102687", "title": "Behemoth (gruppo musicale)", "text": "I Behemoth sono una band death metal polacca. Hanno all'attivo undici album in studio.\nStoria.\nFondati nel 1991 dall'allora quattordicenne Nergal come band puramente black metal, i Behemoth hanno col tempo acquisito peculiarit\u00e0 stilistiche che li hanno portati a fondere black e death metal.\nI Behemoth hanno svolto un ruolo molto importante nell'affermarsi del metal estremo polacco, insieme a band come Vader, Graveland e Sacrilegium. Fino alle soglie del 2000, lo stile della band era fondamentalmente improntato sul black metal classico, con il paganesimo come tema dominante; le prime registrazioni ufficiali, tra cui spiccano \"...From the Pagan Vastlands\" e \"And the Forests Dream Eternally\", sono inoltre molto essenziali per quanto riguarda le produzioni e gli arrangiamenti, il tutto con una ricerca audio molto sporca, attributi questi che portarono loro ottime critiche, tanto che Gianni Aiello lo defin\u00ec \"un lavoro che accorpa i canoni della perfezione\".\nPer quanto riguarda i primi lavori della band polacca, si pu\u00f2 affermare che essa si ispirava chiaramente al classico black metal norvegese, ma di l\u00ec a poco, i testi scritti da Nergal e Krzysztof Azarewicz cambiarono radicalmente, passando dai capisaldi della scuola black metal come il satanismo a temi di occultismo e thelema. \nNel 1999 ci fu la svolta definitiva per la band, che abbandonava parzialmente il black metal classico in favore del death metal, andando a creare uno stile personale che li caratterizzer\u00e0 per gli album successivi. Il 25 ottobre 1999 esce infatti \"Satanica\" dove la composizione dei brani si fa pi\u00f9 violenta; la trasformazione avvenne anche sul piano tecnico, con strutture e arrangiamenti dei pezzi molto pi\u00f9 complessi: ci\u00f2 permise loro di uscire dall'underground black metal, e di guadagnare riconoscimenti da tutto il mondo.\nSuccessivamente i Behemoth pubblicheranno gli album \"Thelema.6\" e \"Zos Kia Cultus (Here and Beyond)\", che contengono alcuni brani pi\u00f9 famosi del gruppo, come \"Antichristian Phenomenon\", \"Christians to the lions\", \"Horns ov Baphomet\" e \"As above so below\", continuando l'evoluzione del sound.\nL'album Demigod del 2004, \u00e8 il coronamento di questa lunga evoluzione che ha arricchito il gruppo con atmosfere e sound paragonabili a quelle dei Nile. L'utilizzo di scale che rimandano a sonorit\u00e0 mediorientali, e lo stile maggiormente incentrato sulla tecnica e la difficolt\u00e0 d'esecuzione, avvicinano molto le due band, che hanno avviato una serie di tour e collaborazioni.\nNel 2007 pubblicano l'album The Apostasy, ricevendo un'ottima reazione dai media del settore. Quest'album vede ancora la formazione \"Nergal\", \"Inferno\", \"Orion\" e session \"Seth\". Seguiranno tre tour europei e tre negli Stati Uniti. \nNel 2008 pubblicano l'EP \"Ezkaton\" che contiene una re-incisione della canzone \"Chant for Ezkaton 2000\u00a0e.v.\", delle cover e tre tracce live. Inoltre viene pubblicato il live-album \"At the Arena ov Aion - Live Apostasy\", registrato nel locale \"La Loco\" di Parigi.\nIl 7 agosto 2009 \u00e8 uscito \"Evangelion\".\nIl 25 agosto 2010 viene reso noto che, dopo un ricovero urgente, al frontman Nergal viene diagnosticata una grave leucemia. L'8 novembre successivo esce la notizia che \u00e8 stato trovato un donatore di midollo e il cantante, a seguito di una lunga riabilitazione, riesce a riprendersi.\nSempre nel 2010 esce il DVD live \"Evangelia Heretica\". Il 3 febbraio 2014 esce il decimo album in studio della band polacca intitolato \"The Satanist\". Nel gennaio 2014, furono detenuti per due giorni a Yekaterinburg prima di un concerto, finch\u00e9 il giudice russo ingiunse al gruppo di lasciare il Paese condannandoli al pagamento di una multa di 2.000 rubli. Due anni prima erano stati condannati dalla Corte suprema della Polonia a due anni di carcere per vilipendio alla religione cattolica, relativamente ad alcune frasi dette durante il concerto di Gdynia del 2007.\nIl 1 Novembre 2017 la band, con un post sul proprio profilo Facebook annuncia di star lavorando a un nuovo album ed il 5 Ottobre 2018 esce \"I Loved At Your Darkest\" l'ultimo album della band con sonorit\u00e0 simili a \"The Satanist\" ma reinterpretate in chiave pI\u00f9 aggressiva. Il disco ebbe un buon successo di vendite e di critica. Sul canale YouTube i Behemoth, dopo l'uscita dell'album, cominciarono a pubblicare alcuni singoli come \"Bartzabel\" il cui videoclip venne censurato per nudit\u00e0 e \"Ecclesia Diabolica Catholica\"."}
{"id": "1102692", "revid": "48479", "url": "https://it.wikipedia.org/wiki?curid=1102692", "title": "Religione misterica", "text": ""}
{"id": "1102693", "revid": "83531", "url": "https://it.wikipedia.org/wiki?curid=1102693", "title": "Glenn Herbert Gould", "text": ""}
{"id": "1102695", "revid": "1699816", "url": "https://it.wikipedia.org/wiki?curid=1102695", "title": "Folletti (Due fantagenitori)", "text": ""}
{"id": "1102698", "revid": "1987609", "url": "https://it.wikipedia.org/wiki?curid=1102698", "title": "Antilia", "text": "Antilia, o Antillia, \u00e8 un'isola leggendaria localizzata nell'Oceano Atlantico occidentale. \nQuesta mitica isola \u00e8 conosciuta anche come Isola delle Sette Citt\u00e0 e Isola di San Brendano. Fu identificata anche con le Isole dei Beati e le Isole Fortunate.\nEtimologia.\nL'origine del nome non \u00e8 chiara. Il nome \"Antilia\" sembra significare \"anti isola\", ossia \"isola opposta\", forse opposta al Portogallo oppure isola posta simmetricamente al di l\u00e0 delle Colonne d'Ercole. La parola in qualche modo pu\u00f2 richiamare Atlantide e non \u00e8 escluso che i due miti si siano parzialmente sovrapposti, o che Antilia sia una versione ridotta di Atlantide. La pi\u00f9 antica etimologia la ricollega direttamente ad Atlantide (1455). Scrittori posteriori hanno suggerito una derivazione dal latino \"anterior\" perch\u00e9 precede \"Zipangu\" o dall'arabo \"'Jezirat al Tennyn\" (\"Isola del Drago\").\nPlutarco.\nNella \"Vita di Sertorio\" (capitolo 8 di \"Vite parallele\") Plutarco scrive che il comandante romano Quinto Sertorio, dopo una campagna in Mauretania (odierno Marocco), incontr\u00f2 dei marinai che affermavano di essere tornati dalle Isole dei Beati. Descrissero due isole distanti dall'Africa circa 10.000 stadi (circa 2.000\u00a0km) con un clima tropicale e una vegetazione lussureggiante.\nLeggenda.\nLa leggenda vuole che dopo l'invasione della Spagna da parte dei mori (711) sette vescovi fossero sfuggiti in Antilia (714 o 734), dove avrebbero fondato altrettante citt\u00e0, per cui l'isola veniva anche denominata \"Isola delle Sette Citt\u00e0\". Parallelamente, in Portogallo si raccontava che, dopo la sconfitta subita da re Roderico ad opera degli arabi, l'arcivescovo di Porto e sei dei suoi vescovi sarebbero fuggiti in un'isola fondando ognuno sette citt\u00e0: Aira, Anhuib, Ansalli, Ansesseli, Ansodi, Ansolli e Con. La tradizione posteriore portoghese identific\u00f2 Antilia con l'Isola di S\u00e3o Miguel, la maggiore delle Azzorre.\nCartografia.\nNelle mappe del Quattrocento veniva spesso rappresentata nei pressi delle Azzorre. Di forma pressoch\u00e9 quadrangolare, appare per la prima volta nel 1424 in una carta nautica di Pizzigano e poi nel 1435 nella carta di Battista Becario.\nRicerche.\nNel corso dei secoli Antilia \u00e8 stata oggetto di numerose ricerche, sia immaginarie che reali. Nel 1447 vi sarebbe arrivato un vascello portoghese, trovandovi una popolazione che parlava la stessa lingua. Meno fortunate furono le spedizioni reali, dei due Fern\u00e3o, Telles e Dulmo, che nel 1475 e nel 1486 cercarono invano l'isola favolosa.\nNel Cinquecento esploratori come \u00c1lvar N\u00fa\u00f1ez Cabeza de Vaca e Francisco V\u00e1squez de Coronado continuarono a cercare le Sette Citt\u00e0 di Cibola, ma nel sud-ovest del Nord America.\nTeorie iniziali.\nAlcuni, il primo dei quali fu Pietro Martire d'Anghiera nel 1493, credono che Antilia rappresenti una precedente scoperta delle Indie Occidentali (probabilmente Porto Rico o Trinidad). Di conseguenza le isole caraibiche presero il nome di Antille. La forma dell'isola sul mappamondo di Behaim \u00e8 simile a quella di Trinidad. \nUna teoria meno popolare identifica Antilia con S\u00e3o Miguel nelle Azzorre, dove sette villaggi attorno a laghi gemelli sono note come Sete Cidades. Il progressivo studio dell'Atlantico fece perdere d'importanza Antilia, fino alla sua scomparsa dalle mappe dopo il 1587.\nTeorie attuali.\nNel controverso libro \"L'Isola delle Sette Citt\u00e0\" dell'architetto e archeologo canadese Paul Chiasson afferm\u00f2 che l'Isola delle Sette Citt\u00e0 era in realt\u00e0 l'Isola del Capo Bretone, dove a Cape Dauphin dei marinai cinesi si stabilirono dopo aver circumnavigato l'Africa e risalito l'Atlantico. Alcuni di questi marinai potevano essere cristiani nestoriani. Questa ipotesi si basa su un presunto sito archeologico, identificati come un tagliafuoco del Novecento e una strada costruita negli anni ottanta, oltre a presunte somiglianze tra la cultura nativa Mikmaq e quella cinese. Le sue dichiarazioni sono state sistematicamente respinte da un gruppo di cinque archeologi professionisti della Nova Scotia che visitarono il sito nell'estate del 2006.\nAlcuni pensano che Antilia sia stata chiamata anche Mayda o Asmaida. Questa storia \u00e8 narrata in \"Orizzonti Invisibili\" di Vincent H. Gaddis.\nInfluenze nella cultura di massa.\nSu \"Topolino\" n. 1261 del 27 gennaio 1980 esce la storia Disney \"Zio Paperone e il segreto di Antilia\", di Guido Martina (sceneggiatura) e Giulio Chierchini (disegni): qui Paperino, Zio Paperone e Qui Quo Qua approdano fortunosamente sull'isola di Antilia in cui il tempo si ferma e la gente non invecchia, e i Paperi hanno anche modo di vedere per pochi minuti la citt\u00e0 d'oro prima che Antilia si inabissi nuovamente nell'oceano."}
{"id": "1102713", "revid": "1318658", "url": "https://it.wikipedia.org/wiki?curid=1102713", "title": "Stazione di Parigi Nord", "text": "La stazione di Parigi Nord (in francese: \"gare du Nord\") \u00e8 una delle principali stazioni ferroviarie di Parigi. \u00c8 una delle sei pi\u00f9 grandi stazioni parigine capolinea di uno dei rami della rete SNCF. \u00c8 situata in rue de Dunkerque, nel X \"arrondissement\", ed \u00e8 vicina alla Gare de l'Est. \u00c8 anche sede di numerose interconnessioni possibili con i trasporti urbani (m\u00e9tro e RER).\nCon 222 milioni di viaggiatori l'anno, \u00e8 la prima stazione ferroviaria per traffico passeggeri d'Europa...\nStoria.\nLa prima \"gare du Nord\" fu costruita dagli ingegneri dei \"Ponts et Chauss\u00e9es\", fra cui L\u00e9once Reynaud (professore all'\u00c9cole polytechnique), per conto della \"Compagnie des chemins de fer du Nord\". Fu inaugurata il 14 giugno 1846, lo stesso anno dell'inaugurazione della linea Parigi-Amiens-Lilla.\nTroppo piccola, fu demolita in parte nel 1860 per essere, successivamente, ampliata.\nIl barone James di Rotschild scelse l'architetto francese Jakob Ignaz Hittorff. La costruzione si protese da maggio 1861 a dicembre 1865, ma la nuova stazione fu messa in servizio nel 1864.\nLa facciata si presenta organizzata intorno ad un arco di trionfo ed \u00e8 caratterizzata da dei grossi blocchi di pietra. \u00c8 ornata da 23 statue che rappresentano le citt\u00e0 collegate dalla compagnia. Le statue pi\u00f9 maestose illustrano le destinazioni internazionali pi\u00f9 importanti (Parigi stessa, Londra, Berlino, Varsavia, Amsterdam, Vienna, Bruxelles); le statue pi\u00f9 modeste rappresentano invece le destinazioni nazionali.\nL'edificio \u00e8 stato costruito a forma di U, come \u00e8 sovente il caso per le stazioni capolinea.\nCome altre stazioni parigine, la \"gare du Nord\" divenne rapidamente troppo piccola per un traffico passeggeri in aumento costante. Nel 1884, gli ingegneri riuscirono ad inserire 5 binari supplementari. Nel 1889, l'interno della stazione fu interamente ammodernato. Fu anche estesa sul lato est per accogliere le linee regionali e di periferia. Altre estensioni ebbero luogo negli anni 1930 e negli anni 1960.\nDal 1906 e dal 1908, la stazione \u00e8 collegata con il resto della capitale grazie alla metropolitana: la linea 4 che attraversa Parigi da nord a sud, e il capolinea della linea 5 che passa vicino alla stazione di Parigi Lione. Negli anni 1930, la linea 5 fu estesa a nord della capitale, verso Pantin e la periferia.\nInfine, nel 1994, l'arrivo dei treni Eurostar rese indispensabile la riorganizzazione dei binari. Ecco come:\nIl 27 marzo 2007, la stazione di Parigi Nord \u00e8 stata teatro di scontri violenti con la polizia, generati da un banale controllo di biglietti. Secondo i rivoltosi, la colpa fu della RATP e della polizia che arrestarono con la forza un passeggero trovato senza biglietto valido. La RATP e la polizia, invece, sostennero di essersi soltanto difesi. In ogni caso, vi furono incidenti e danni alle strutture della stazione; questa esplosione di violenza, a un mese dalle elezioni presidenziali del 2007, rilanci\u00f2 nella campagna elettorale il tema dell'insicurezza, che fu uno dei cavalli di battaglia di Nicolas Sarkozy).\n\"Progetti\" : un corridoio pedonale sotterraneo per facilitare i movimenti dei passeggeri fra la \"gare du Nord\" e la \"gare de l'Est\" (le due stazioni distano poco pi\u00f9 di 500 m). Questo progetto dovrebbe essere completato allo stesso tempo dell'arrivo del TGV Est nella stazione di Parigi Est, nel giugno 2007.\nInterconnessioni con i trasporti urbani.\nM\u00e9tro, RER e autobus.\nA partire dagli anni 1990, un tunnel sotterraneo permette anche gli spostamenti fra la stazione RER-Gare du Nord alla stazione della metropolitana La Chapelle (linea 2).\nRER B-D / RER E.\nLa stazione \"RER-Gare du Nord\" (linee B e D) \u00e8 direttamente collegata mediante un tunnel sotterraneo con quella di Magenta (linea E)."}
{"id": "1102716", "revid": "122037561", "url": "https://it.wikipedia.org/wiki?curid=1102716", "title": "Ave Maria (Stati Uniti d'America)", "text": " \nAve Maria \u00e8 un'area non incorporata pianificata nella Contea di Collier, nei pressi di Naples (100\u00a0km circa ad ovest di Miami). \u00c8 principalmente nota per essere totalmente abitata da cattolici americani (soprattutto di origini irlandesi); \u00e8 stata aperta ufficialmente nell'estate del 2007 in Florida.\nStoria.\nLa sua fondazione \u00e8 stata voluta dal miliardario americano Tom Monaghan. Nelle intenzioni del fondatore, \u00e8 concepita come una citt\u00e0 ideale, la prima per soli cattolici (e retta secondo principi cattolici) negli Stati Uniti d'America, e, una volta completata, raggiunger\u00e0 i abitanti.\nNella citt\u00e0 ha sede l'Universit\u00e0 di Ave Maria (AMU) che si basa su principi cattolici."}
{"id": "1102723", "revid": "125660553", "url": "https://it.wikipedia.org/wiki?curid=1102723", "title": "Senato (Canada)", "text": "Il Senato del Canada (in inglese: \"Senate of Canada\"; francese: \"Le S\u00e9nat du Canada\") \u00e8 un componente del Parlamento del Canada, assieme al sovrano (rappresentato dal Governatore Generale) e alla Camera dei Comuni.\nIl Senato \u00e8 composto da 105 membri nominati dal Governatore Generale su proposta del Primo Ministro. I seggi sono assegnati su base regionale. Le quattro maggiori regioni hanno diritto a ventiquattro senatori. Esse sono: Ontario, Qu\u00e9bec, le Province marittime, e il Canada occidentale. I seggi della provincia di Terranova e Labrador e dei Territori, sono assegnati al di fuori delle quattro regioni. I Senatori rimangono in carica fino al settantacinquesimo anno d'et\u00e0."}
{"id": "1102729", "revid": "74801", "url": "https://it.wikipedia.org/wiki?curid=1102729", "title": "Thurles", "text": "Thurles (\"Durlas\" in irlandese) \u00e8 una citt\u00e0 commerciale nella contea di North Tipperary, in Irlanda, a a nord di Cashel, che sorge lungo la N62. La citt\u00e0 \u00e8 stata fondata nel XIII secolo dal clan dei Butler.\nLa citt\u00e0 conserva le rovine di due torri quadrate e risalenti al XV secolo: la Barry's Castle e la Black Castle.\nDi maggiore importanza \u00e8 invece un'antica croce celtica, che sorge a 6 km a sud del centro cittadino ed appartenente alla Holy Cross Abbey. L'abbazia fu costruita nel 1168 e prese il nome dalla reliquia della Santa Croce che era custodita in un reliquiario dell'abbazia stessa. La struttura attuale dell'edificio \u00e8 frutto dei lavori di ingrandimento risalenti al XV secolo e alle opere di ristrutturazione degli anni settanta che hanno recuperato un'abbazia oramai in rovina.\nLa citt\u00e0 \u00e8 sede dell'arcidiocesi di Cashel e Emly."}
{"id": "1102733", "revid": "17351", "url": "https://it.wikipedia.org/wiki?curid=1102733", "title": "Kaman", "text": ""}
{"id": "1102743", "revid": "70349", "url": "https://it.wikipedia.org/wiki?curid=1102743", "title": "Ferrovie Sud Est", "text": ""}
{"id": "1102747", "revid": "2196166", "url": "https://it.wikipedia.org/wiki?curid=1102747", "title": "Athassel Priory", "text": "Athassel Priory \u00e8 un monastero normanno in rovina dell'Irlanda, situato nei pressi del villaggio di Golden, 8 km a sud-ovest di Cashel sulla sponda occidentale del fiume Suir, nella contea di Tipperary.\nStoria.\nIl monastero, abbandonato da tempo, fu costruito nel 1192 da William de Burgh, che desiderava farne uno dei monasteri pi\u00f9 ricchi e potenti del paese.\nLa famiglia Desmond e il clan degli O'Brien incendiarono il monastero una prima volta nel 1319 e successivamente nel 1329. Ci\u00f2 che rimane sono poche rovine dell'edificio iniziale, tra cui l'ingresso, le mura di cinta, i chiostri e alcuni corridoi."}
{"id": "1102750", "revid": "1342471", "url": "https://it.wikipedia.org/wiki?curid=1102750", "title": "Fenzi", "text": " \nI Fenzi sono una famiglia di banchieri ed imprenditori fiorentina, che ebbe il suo apogeo nell'Ottocento. Essi furono infatti tra i protagonisti dello sviluppo industriale e del trasporto ferroviario nell'Italia preunitaria, con la costruzione della ferrovia tra Firenze e Livorno.\nLa famiglia.\nL'ascesa della famiglia fu graduale e si bas\u00f2 su una crescente importanza politica ed economica di alcuni suoi componenti a partire dal XVIII secolo. Il fondatore delle fortune familiare viene indicato in Francesco Fenzi che divenne consigliere finanziario del Granduca Pietro Leopoldo di Toscana sul finire del Settecento. In ringraziamento dei servigi resi egli ottenne i privilegi nobiliari come l'esenzione dalla tassazione, e pot\u00e9 dedicarsi a iniziative commerciali sia della sfera pubblica che di quella sua privata.\nImprenditore fu anche Emanuele Fenzi (1784-1875), figlio maggiore del cavaliere e magistrato Jacopo Orazio Fenzi, che nel 1805 era gi\u00e0 uno degli industriali di punta della ditta Bosi, Mazzarelli &amp; C. Nel 1810, sicuro delle sue doti imprenditoriali, si stacc\u00f2 dalla societ\u00e0 che lo aveva avviato all'industria e fond\u00f2 con alcuni soci la Bandi, Orsi, Fenzi &amp; C., specializzata nella produzione e commercio di tabacco. Lo stesso anno acquist\u00f2 un palazzo in centro a Firenze per stabilirvi i suoi uffici commerciali. \nLa sua impresa conobbe un crescente sviluppo, tanto che nel 1821 ebbe abbastanza liquidit\u00e0 da aprire la \"Banca Fenzi\", che dal 1829 fu ospitata a quello che divenne Palazzo Fenzi, messo in vendita dopo l'estinzione della famiglia Marucelli. Nel 1860 fu nominato senatore.\nLa banca.\nLa Banca Fenzi, chiamata anche \"Cassa di Sconto\" era dunque stata fondata nel 1821, e fu una delle prime banche pubbliche in Italia. \nVerso il 1820 la Banca cur\u00f2 il monopolio dei cappelli di paglia fiorentini esportati verso l'Inghilterra, a coronamento dei numerosi accordi e legami stabiliti in tutta Europa. Continuando a finanziare iniziative pubbliche e private, dal 1839 la banca fu principale finanziatrice della compagnia che costruiva la ferrovia Leopolda, tra Firenze e Livorno. L'investimento si rivel\u00f2 particolarmente redditizio. I loro agenti esercitarono su tutti i principali mercati dell'Italia centrale e del nord e in molte citt\u00e0 europee, in Inghilterra, Francia e Germania. Nel gennaio 1892 ne fu dichiarato il fallimento, anche a seguito della scoperta di gravi irregolarit\u00e0 e della tragedia del 23 settembre 1890 sulla tranvia Firenze-Fiesole gestita dalla Societ\u00e0 Italiana per la Tramvia del Chianti e dei Colli Fiorentini di cui la famiglia Fenzi era la maggiore azionista.\nLa ferrovia.\nNel 1826 il marchese Leopoldo Carlo Ginori propose al governo granducale la realizzazione di rotaie per il trasporto di merci e persone. Presto l'intuizione si trasform\u00f2 in un progetto, che in quegli anni era un importante traguardo di sviluppo per tutti gli stati preunitari. All'inizio degli anni '30 dell'Ottocento ci fu un concorso per trovare partner e finanziatori all'impresa della ferrovia, al quale partecip\u00f2 anche la Banca Fenzi. Nel 1835 venne deciso il progetto per la creazione della ferrovia tra Firenze e il porto di Livorno, che passava per Pisa e fu chiamata \"Leopolda\" in onore al Granduca Leopoldo II di Lorena. La fase esecutiva venne progettata entro il 1837 dal conte Luigi Serristori e l'ingegnere Piero Dini Castelli. \nNel 1838 la gestione della ferrovia venne concessa alla societ\u00e0 formata da Emanuele Fenzi e da Pietro Senn di Livorno, con l'inaugurazione nel 1844, tra le prime ferrovie italiane ad essere completata.\nIl declino.\nLa famiglia Fenzi sub\u00ec un forte declino con la scomparsa di Emanuele e la successiva crisi che coinvolse l'economia mondiale nella seconda met\u00e0 dell'Ottocento."}
{"id": "1102751", "revid": "834", "url": "https://it.wikipedia.org/wiki?curid=1102751", "title": "Cahir", "text": "Cahir (in irlandese \"An Cathair\"), che si pronuncia come la parola inglese \"care\", \u00e8 una piccola citt\u00e0 della contea di South Tipperary in Irlanda.\nLa citt\u00e0 sorge a 15 Km a sud di Cashel sulla punta orientale delle Galtee, sulle sponde del fiume Suir.\nLa citt\u00e0 \u00e8 conosciuta per le rovine del suo imponente castello, il Cahir Castle."}
{"id": "1102752", "revid": "23117", "url": "https://it.wikipedia.org/wiki?curid=1102752", "title": "Coppa di Scozia", "text": ""}
{"id": "1102753", "revid": "785863", "url": "https://it.wikipedia.org/wiki?curid=1102753", "title": "Carnage (personaggio)", "text": "Carnage, alter ego di Cletus Kasady, \u00e8 un personaggio immaginario dei fumetti creato da David Michelinie (testi) e Mark Bagley (disegni). Ha esordito nella serie \"The Amazing Spider-Man\" (vol. 1) pubblicata dalla Marvel Comics, come Kasady nel n. 344 (febbraio 1991) e come Carnage nel n. 360 (marzo 1992).\nRisultato dell'unione fra il serial killer Cletus Kasady e il figlio del simbionte alieno che si leg\u00f2 con Peter Parker ed Eddie Brock, Carnage \u00e8 la nemesi e principale antagonista di Venom, oltre che un avversario ricorrente dell'Uomo Ragno.\nBiografia del personaggio.\nCletus Kasady ha avuto un'infanzia difficile: \u00e8 nato a Ravencroft dove il suo cuore si \u00e8 fermato per alcuni minuti, fino a quando non \u00e8 stato resuscitato dal dio oscuro creatore dei simbionti, Knull. Inoltre sua madre era violenta e crudele verso di lui e, per sfogare la rabbia repressa per i maltrattamenti subiti fin\u00ec per uccidere il cane della madre (che costei aveva sempre trattato con pi\u00f9 affetto rispetto al figlio). Scoprendolo sul fatto, sua madre impazz\u00ec e arriv\u00f2 a picchiarlo selvaggiamente tentando di ucciderlo. Suo padre, per\u00f2, era appena rincasato dal lavoro e uccise la moglie per difendere il figlio. Cletus, ormai impazzito, disse alla polizia che suo padre aveva ucciso la madre senza motivo e fin\u00ec rinchiuso in un orfanotrofio dove divenne bersaglio di maltrattamenti a causa del suo comportamento antisociale: si vendic\u00f2 uccidendo la direttrice dell'istituto, spingendo sotto un autobus una ragazza che aveva rifiutato un suo appuntamento e appiccando un incendio.\nCatturato per i terribili crimini commessi, viene condannato a undici ergastoli e rinchiuso nella prigione di Ryker's Island dove condivide la stessa cella di Eddie Brock alias Venom, non pi\u00f9 in possesso del suo simbionte. Mentre Kasady medita di uccidere Eddie, il simbionte improvvisamente ritorna, si unisce a Eddie e insieme fuggono dal carcere, lasciandosi per\u00f2 dietro un seme del simbionte la cui unione con Cletus d\u00e0 origine a Carnage, che scappa di prigione e inizia a spargere il terrore con una serie di efferati omicidi, lasciando il suo nome sulla scena di ogni delitto scritto con il sangue delle vittime.\nCarnage, diversamente da Venom, \u00e8 rosso e nero con un aspetto pi\u00f9 snello poich\u00e9 il simbionte \u00e8 entrato in contatto con il sangue di Kasady attraverso una ferita. Nonostante sia effettivamente il figlio di Venom, \u00e8 odiato da quest'ultimo. Infatti, mentre Carnage \u00e8 in tutto e per tutto un assassino senza scrupoli, che usa i poteri del simbionte per soddisfare la sua folle sete di sangue, Venom \u00e8 invece pi\u00f9 vicino alla figura di un antieroe tormentato, che nonostante i trascorsi criminosi e la dubbia morale, rimane comunque, a suo modo, un protettore di innocenti.\nBraccato dall'Uomo Ragno che, non potendo competere con lui da solo, \u00e8 costretto a chiamare Venom, viene sconfitto dai due grazie alle onde sonore ed inviato al Ravencroft, dal quale per\u00f2 Kasady fugge poco tempo dopo.\nCletus Kasady \u00e8 uno psicopatico e un sadico e, come tale, giustifica la sua sete di sangue e il suo amore per l'omicidio con una filosofia basata sull'idea che l'universo \u00e8 essenzialmente caotico e che legge e ordine siano una perversione creata dalla paura degli esseri umani. Inoltre, egli ritiene che tutti gli esseri umani nel loro inconscio siano esattamente come lui, ma non lo dimostrino poich\u00e9 non sono consapevoli di questa natura. Non avendo particolari mire di conquista del potere, Carnage uccide esclusivamente per divertimento e per soddisfare la sua follia e la sua smisurata sete di sangue. Inoltre, considera l'omicidio una forma d'arte, compiacendosi dell'interesse che le sue perverse azioni suscitano nei media.\nCicli di storie.\nMaximum Carnage.\nDopo essere stato sconfitto da Venom e dall'Uomo Ragno, Carnage venne rinchiuso nell'ospedale psichiatrico di Ravencroft, dove incontr\u00f2 Shriek, con la quale strinse una forte amicizia per poi fuggire e allearsi con altre creature come Doppelganger, Carrion e Demogoblin. Carnage \u00e8 a capo del gruppo e l'Uomo Ragno dovette contare sull'aiuto di Cloak e Dagger, Gatta Nera, Capitan America, Morbius, Nightwatch e Venom per sconfiggerli. Shriek torn\u00f2 a Ravencroft insieme a Carnage, il quale per\u00f2 fugg\u00ec poco dopo.\nVenom contro Carnage.\nCerc\u00f2 poi anche di unirsi a Ben Reilly, alias Ragno Rosso, creando il potentissimo Ragno-Carnage, il quale non dur\u00f2 a lungo, e a Silver Surfer, per formare un Carnage Cosmico; gener\u00f2 in seguito un figlio, Toxin, ma notando che era pi\u00f9 forte di lui si alle\u00f2 con Venom per ucciderlo, senza riuscirci. Il simbionte abbandon\u00f2 poi Kasady e fu rinchiuso nel carcere di Raft. Liberato da Electro, affront\u00f2 Sentry, ma fu portato nell'atmosfera terrestre e spezzato in due. Tuttavia si pensa che la sua morte sia solo presunta.\nCivil War &amp; Potenti Vendicatori.\nDopo la saga Civil War, nel secondo arco narrativo della saga Potenti Vendicatori, Carnage fa il suo ritorno insieme a Venom a causa del Dottor Destino che aveva conservato il simbionte di Carnage. Quando, per\u00f2, Ultron fa saltare i satelliti nell'atmosfera terrestre, il simbionte si libera e insieme a Venom si divide in tante parti e trasforma in altri se stesso gli abitanti di New York. Infine, Iron Man debeller\u00e0 il loro attacco biologico con un virus inventato da Mister Fantastic. Non si sa che fine abbia fatto il vero Carnage.\nFaida di famiglia.\nL'industriale Michael Hall riporta il simbionte di Carnage sulla Terra assieme a Cletus e lo utilizza per produrre protesi e armature ma il simbionte fugge e raggiunge Kasady. Carnage affronta Iron Man e l'Uomo Ragno, unendosi alle armature degli uomini di Hall e diventando potentissimo. La dottoressa Nieves si unisce a un nuovo simbionte generato da Carnage, formando Scorn, e costringe Shriek a urlare stordendo cos\u00ec Kasady. Iron Man e l'Uomo Ragno finiscono il lavoro.\nCarnage USA.\nAll'indomani del suo ritorno, Carnage si dirige verso ovest a Doverton, Colorado. Giunto a destinazione, infetta la maggior parte dei cittadini con copie del suo simbionte. Capitan America, Spider-Man, Wolverine, Occhio di Falco e la Cosa provano a combatterlo, ma tutti eccetto Spider-Man vengono posseduti dai simbionti. Solo l'intervento della Dottoressa Tanis Nieves, ora conosciuta come Scorn, e dell'Agente Venom risolve la situazione. La saga si conclude con Cletus Kasady nuovamente catturato e successivamente trasportato in un veicolo, con destinazione la prigione.\nMinimum Carnage.\nEvaso di prigione, Carnage si ritrova nel microverso, dove viene raggiunto e combattuto dall'Agente Venom e dal Ragno Rosso. Dopo che l'hanno sconfitto Kaine/Ragno Rosso lobotomizza Cletus Kasady con un pungiglione, rendendolo in tal modo inoffensivo e totalmente privo di mente.\nSuperior Carnage.\nWizard, Klaw e il Dottor Malus fanno evadere il simbionte di Carnage e Kasady, ora lobotomizzato dal Ragno Rosso, dopo gli eventi di \"Minimum Carnage\", allo scopo di riformare i Terribili Quattro. Il quartetto viene per\u00f2 sconfitto da Superior Spider-Man, alias la mente del Dottor Octopus nel corpo di Peter Parker. Alla fine Cletus Kasady pare aver ripreso consapevolezza della sua mente, scrivendo sul muro della cella di detenzione la sua classica massima: \"CARNAGE RULES\".\nDeadpool contro Carnage.\nCletus, rinchiuso in carcere, attende di ricevere un processo. Intanto una parte del simbionte, conservato al laboratorio Morse, fugge impossessandosi di una dottoressa e in seguito di altre persone con l'unico obiettivo di riunirsi al suo vecchio ospite. Cletus viene aggredito e muore in prigione, ucciso dal suo psichiatra ossessionato di unirsi col simbionte, ma subito dopo si intromette quest'ultimo che si riunisce a Cletus. Ritornato Carnage comincia a uccidere e a spostarsi in modo casuale lasciandosi dietro decine e decine di vittime decidendo di ritornare ai 'bei vecchi tempi'. Viene per\u00f2 intercettato da Deadpool convinto che solo lui pu\u00f2 trovarlo e ucciderlo perch\u00e9 sono sulla stessa lunghezza d'onda riguardo alla pazzia e al comportarsi in modo imprevedibile. Carnage con l'aiuto di Shriek riesce sempre a fuggire ma Deadpool unitosi con 4 diversi simbionti (Phage, Agony, Riot e Lasher) lo sconfigge rivelandogli che il caos che tanto ama \u00e8 una sua finzione e per quanto si creda libero risponder\u00e0 sempre a un ordine superiore. Carnage sconvolto da queste affermazioni si rinchiude in una cella meditando vendetta contro il mercenario chiacchierone.\nLa supremazia rossa.\nViene reclutato da Magneto per sconfiggere le Sentinelle Stark, progettate per uccidere gli eroi, ma non i criminali. Carnage accetta, poich\u00e9 pensa che agendo per salvare il mondo potr\u00e0 dimostrare a Deadpool, anche lui reclutato da Magneto, che il mondo \u00e8 davvero pieno di caos.\nAxis.\nDopo la battaglia contro le Sentinelle Stark, Scarlet inverte per errore la personalit\u00e0 di Cletus, facendolo diventare un eroe molto simile a Spider-Man (si definisce infatti \"l'amichevole Carnage di quartiere\"). Durante questo periodo, Carnage ferma una nuova versione del Mangiapeccati, liberandosi dei suoi peccati e purificando cos\u00ec la sua anima. Infine si sacrifica per salvare l'umanit\u00e0 contenendo l'esplosione della bomba genetica di Apocalisse, morendo, apparentemente, da vero eroe.\nDopo che gli eventi di Axis terminano e (quasi) tutto torna alla normalit\u00e0, Kasady riappare, di nuovo cattivo, alla scuola di Nova, il quale precedentemente gli aveva rivelato la sua identit\u00e0 segreta, credendo di potersi fidare. Carnage viene poi sconfitto da Sam Alexander.\nPoteri e abilit\u00e0.\nCome ha spiegato Eddie Brock, il simbionte Carnage \u00e8 nato con abilit\u00e0 ancora pi\u00f9 singolari di quelle del suo progenitore, a causa del fatto che ha avuto la gestazione in un ambiente estraneo ad esso - la Terra. Il simbionte alieno conferisce a Kasady una forza fisica maggiore di quella di Spider-Man e Venom messi insieme e abilit\u00e0 di mutaforma, gli consente di lanciare una sostanza simile a una ragnatela da qualsiasi parte del suo corpo, inclusa la formazione di armi, e consente lui a piantare pensieri nella testa di una persona usando un viticcio simbionte. Carnage ha abilit\u00e0 simili a quelle di Spider-Man come risultato diretto del primo ospite del simbionte Venom, Peter Parker, che ha trasferito parte del suo potere nel simbionte. Proprio come Spider-Man, Kasady ha la capacit\u00e0 di aggrapparsi praticamente a qualsiasi superficie e ha una versione del senso di ragno, poich\u00e9 il simbionte pu\u00f2 trasmettergli informazioni da qualsiasi angolazione e concede a Kasady la capacit\u00e0 di \"vedere\" qualsiasi direzione, avvertendolo delle minacce in arrivo.\n\u00c8 in grado di rigenerare i tessuti del corpo danneggiati molto pi\u00f9 velocemente e in modo pi\u00f9 ampio di quello di un normale essere umano. Questo si \u00e8 dimostrato abbastanza potente da permettergli di rigenerarsi perdendo qualsiasi parte del corpo, dalla testa ai piedi. Tuttavia, dopo essere stato squarciato a met\u00e0 da Sentry, gli furono applicate delle gambe artificiali, ma ci\u00f2 avvenne mentre era separato dal simbionte. Kasady \u00e8 anche immune agli effetti di tutte le malattie e infezioni terrestri fintanto che rimane legato al simbionte. Come Venom, il simbionte \u00e8 vulnerabile al suono (in misura molto minore rispetto a Venom) e al calore (in misura molto maggiore rispetto a Venom), ed \u00e8 impercettibile al senso di ragno di Spider-Man. A differenza di Venom, Carnage pu\u00f2 lanciare parti del suo simbionte contro i nemici sotto forma di armi solide come dardi, lance, coltelli, asce, ecc., anche se si disintegrano in polvere entro dieci secondi dall'uscita dal suo corpo. Carnage ha anche l'abilit\u00e0 unica di deformare le sue appendici in diverse braccia, gambe e persino ali. Questo viene mostrato in diverse occasioni quando Carnage trasforma le sue dita e le sue braccia in quelle che sembrano grandi spade.\nKasady ha il pieno controllo delle dimensioni, della forma, del colore (solitamente rosso e nero), della consistenza e della durezza del suo simbionte (e di qualsiasi parte di esso). Come Venom, pu\u00f2 far sembrare il suo simbionte come un normale abbigliamento (cosa che ha fatto in rare occasioni), o agire come \"mimetico\". Con il simbionte legato al suo flusso sanguigno, pu\u00f2 \"rigenerare\" il suo costume da zero semplicemente sanguinando. Il suo simbionte ha la peculiare capacit\u00e0 di bloccare la capacit\u00e0 del suo genitore (Venom) di percepirlo e seguirlo. Il simbionte \u00e8 anche in grado di adattarsi rapidamente a nuovi ambienti: quando Kasady fu portato nello spazio dal Sentry, il simbionte Carnage riusc\u00ec a salvargli la vita facendogli crescere piccoli sacchi intorno alla bocca che convertivano l'anidride carbonica in ossigeno, permettendo a Kasady di rimanere in vita abbastanza a lungo da poter essere recuperato.\nIn alcune interpretazioni, il simbionte Carnage \u00e8 vampirico, si nutre e quindi mette in pericolo le sue vittime solo con un semplice tocco. Il simbionte ha anche mostrato la capacit\u00e0 di richiamare parti di s\u00e9 al simbionte principale, reintegrandole. Pu\u00f2 anche inviare comandi irresistibili a parti di s\u00e9 che sono nella tecnologia; questi sono stati usati per rompere le ossa degli Iron Rangers quando hanno sfidato Carnage mentre indossavano tute tecnologiche potenziate dai simbionti. Usando queste ultime due abilit\u00e0, Carnage assorb\u00ec i cinque Iron Rangers, crebbe a dimensioni enormi e divenne blu.\nInfine, i poteri di Carnage sono sempre stati potenziati in modo anomalo dalla volont\u00e0 maniacale e dalla folle visione del mondo che Kasady ha avuto dall'et\u00e0 di 8 anni. Anche senza simbionte, Cletus \u00e8 ancora considerato molto pericoloso, poich\u00e9 il suo disturbo antisociale di personalit\u00e0 e l'ossessione per il caos gli rendono impossibile ragionare e non ha problemi a uccidere senza motivo. Come risultato del suo simbionte e della sua sociopatia, \u00e8 anche immune allo Sguardo di Penitenza di Ghost Rider. Sebbene non abbia avuto un addestramento formale, le abilit\u00e0 naturali concesse a Kasady dal simbionte lo rendono un formidabile combattente in grado di tenere testa a personaggi del calibro di Spider-Man e Deadpool. Tuttavia, la sua abilit\u00e0 combattiva \u00e8 meno raffinata di quella di supereroi esperti.\nVersione Ultimate.\nNella versione Ultimate, etichetta editoriale della Marvel Comics che propone versioni aggiornate dei personaggi, \u00e8 stato creato da Curtis Connors, alias Lizard, con un cocktail di DNA composto dal suo, quello di Peter Parker e quello del costume Venom. Non ha una forma fisica, per cui deve trovare del DNA per riparare il suo corpo. Uccise cos\u00ec Gwen Stacy, causando l'ira di Spider Man che lo uccide. Durante la Saga del Clone versione Ultimate, Gwen Stacy viene ritrovata viva. Quando lo S.H.I.E.L.D. attacca casa di Parker, lei si trasforma in Carnage e attacca Nick Fury e i suoi ammazzaragni. Viene alla fine sconfitta e catturata dallo S.H.I.E.L.D. Carnage viene chiamato \"Progetto Stacy\". Successivamente, nel n. 67 della serie Ultimate Spider-Man, Gwen ricompare, rifugiandosi a casa di Peter e viene portata allo S.H.I.E.L.D. dove, dopo accurate analisi, si capisce che \u00e8 una copia originale creata dallo stesso Carnage, quindi \u00e8 come se non fosse mai morta. Carnage invece, viene assorbito da Venom, il quale diventa ancora pi\u00f9 potente, assumendo una forma ingigantita. Dal momento in cui Gwen rimane ospite a casa Parker, zia May riesce a far riammettere al liceo la ragazza nella sua vecchia classe."}
{"id": "1102754", "revid": "287204", "url": "https://it.wikipedia.org/wiki?curid=1102754", "title": "Nesebar", "text": ""}
{"id": "1102755", "revid": "1305772", "url": "https://it.wikipedia.org/wiki?curid=1102755", "title": "Fallout (videogioco)", "text": "Fallout: A Post Nuclear Role Playing Game, meglio conosciuto semplicemente come Fallout, \u00e8 un videogioco di ruolo sviluppato e pubblicato da Interplay Entertainment nel 1997 per PC.\nIl gioco \u00e8 ambientato negli Stati Uniti d'America devastati da una guerra atomica; per essere pi\u00f9 precisi il gioco si svolge in California ed \u00e8 il primo titolo della serie di \"Fallout\".\nIl titolo \u00e8 un riferimento alla condizione nota come \"fall-out\".\nTrama.\nIntorno all'anno 2077 il mondo fu teatro di una guerra tra la Cina e gli Stati Uniti d'America, motivata dalla volont\u00e0 delle grandi potenze di accaparrarsi gli ultimi giacimenti di petrolio e uranio. Dopo mesi di scontri i predetti Stati utilizzarono le bombe atomiche portando l'umanit\u00e0 vicina all'estinzione. In previsione di un simile avvenimento erano stati costruiti dei rifugi antiatomici, i Vault, nei quali trovarono riparo diverse migliaia di persone. Quasi tutti gli esseri viventi rimasti all'esterno perirono, e i pochi sopravvissuti subirono mutazioni genetiche pi\u00f9 o meno gravi.\nIl gioco inizia nel 2161, quando il microchip necessario per la purificazione dell'acqua del Vault 13 si guasta. Il protagonista \u00e8 chiamato ad affrontare il mondo esterno, (in quanto i due abitanti precedentemente incaricati non hanno fatto pi\u00f9 ritorno) per cercare il pezzo di ricambio necessario a salvare la propria gente. Una volta trovato il Water-Chip, l'abitante del Vault deve confrontarsi con \"il Maestro\" e il suo irriducibile esercito di mutanti, per sventare i suoi piani di conquista delle terre desolate.\nAmbientazione.\nIl giocatore si trova catapultato in un mondo parallelo a quello reale, dove l'orologio sembra essersi fermato tra gli anni quaranta e cinquanta del XX secolo. Pi\u00f9 correttamente \u00e8 come se il mondo avesse preso un'altra piega da quegli anni in poi: il futuro visto dagli occhi di una persona d'altri tempi. Manifesti con volti sorridenti e truccati spesso contrastanti con il messaggio violento che invece trasmettono, armi laser improbabili e veicoli d'epoca modificati con reattori altrettanto improbabili.\nModalit\u00e0 di gioco.\nFallout \u00e8 un gioco con visuale isometrica, con tutti gli elementi tipici del videogioco di ruolo. Utilizza un sistema di creazione del personaggio sviluppato appositamente, S.P.E.C.I.A.L., in ragione delle sette caratteristiche primarie (forza, percezione, resistenza, carisma, intelligenza, agilit\u00e0 e fortuna) che il personaggio ha; inoltre \u00e8 possibile disporre anche di diverse capacit\u00e0 (\"skills\") e diverse altre caratteristiche che possono essere regolate a piacere all'inizio del gioco e sono destinate a migliorare con l'esperienza.\nSi pu\u00f2 arricchire l'equipaggiamento e convincere alcuni altri personaggi incontrati durante l'avventura a unirsi al giocatore, il cui controllo su questi resta per\u00f2 parziale: si muovono e combattono autonomamente e hanno una propria personalit\u00e0. Se si sceglie un'intelligenza molto bassa all'inizio del gioco nell'ambito S.P.E.C.I.A.L. aumenta la difficolt\u00e0 nell'andare avanti nella storia e nell'arruolare compagni.\nPersonaggi reclutabili.\nDurante il corso del gioco \u00e8 possibile reclutare diversi PNG (personaggi non giocanti) che possono aiutare il giocatore nei suoi viaggi nella desertica California post-nucleare. Le statistiche di un seguace non possono essere modificate o migliorate, ma parte dell'equipaggiamento pu\u00f2 essere cambiato secondo le esigenze del momento.\nAccoglienza.\n\"Fallout\" ha ricevuto un'accoglienza favorevole. \"Computer Gaming World\" lo chiamato \"un gioco che chiaramente \u00e8 un lavoro d'amore... con umorismo, stile e cervello di scorta, e con un'enfasi veramente sorprendente di sviluppo di personaggi e presa delle decisioni\". GameSpot ha scritto che \"il sistema di creazione personaggio \u00e8 dettagliata e chiara\". Todd Vaughn di \"PC Gamer US\" ha scritto che \"l'insieme assai integrato di combattimento, storia ed enigmi tiene il ritmo alto e vivente, e vi accompagner\u00e0 per gli anni a venire\". \"GamePro\" ha dichiarato: \"\"Fallout\" porta le sensibilit\u00e0 di vecchia scuola nel reame elettronico degli RPG, oltre alle grandi grafiche e al gameplay estremamente adattabile.\", dandogli un 5/5 per le grafiche e il sonoro e un 4.5/5 per il gameplay e l'intrattenimento. Stando alla \"Computer Games Strategy Plus\", \"in un'epoca dove molti prevedevano la morte degli RPG tradizionali per mano delle stravaganze multigiocatore, \"Fallout\" \u00e8 un brillante esempio del genere, uno che irradia positivamente la qualit\u00e0\".\nLa Academy of Interactive Arts &amp; Sciences ha nominato \"Fallout\" con i premi di \"Personal Computer: Role Playing Game of the Year\" e \"Outstanding Achievement in Sound and Music\", premi vinti per\u00f2 da \"Dungeon Keeper\" e \"PaRappa the Rapper\" rispettivamente. Analogamente, Computer Game Developers Conference lo ha nominato come \"Best Adventure/RPG\" (\"Migliore Avventura/RPG), vinto per\u00f2 da \"Final Fantasy VII\". \"Fallout\" \u00e8 stato anche nominato come miglior RPG su computer del 1997 da \"Computer Gaming World\", \"PC Gamer US\", GameSpot e \"Computer Games Strategy Plus\". Ha anche ricevuto il premio Miglior Epilogo da GameSpot.\nNel 2015, IGN ha nominato l'incontro tra il protagonista e il Master come il terzo miglior momento in tutta la lunga storia di \"Fallout\", notando in aggiunta alcune delle scene pi\u00f9 memorabili in tutta la storia dei videogiochi. Analogamente, stando a GamesRadar, \"l'incontro climatico tra il giocatore e il Master ha reso [il luogo della Cattedrale] uno dei pi\u00f9 potenti effetti della storia (videoludica) di quest'era.\"\nVendite.\n\"Fallout\" \u00e8 stato anche un successo commerciale. Negli Stati Uniti, ha debuttato al dodicesimo posto tra i videogiochi pi\u00f9 venduti nella classifica d'ottobre 1997 di PC Data. Uno scrittore di CNET Gamecenter ha notato che il gioco fa parte di un trend di RPG di successo, insieme a \"Ultima Online\" e \"\", e ha dichiarato: \"se la lista di ottobre vi dice qualcosa, \u00e8 che gli RPG sono tornati\". \"Fallout\" ha totalizzato 53.777 copie vendute nei soli Stati Uniti alla fine del 1997. Nel mese di dicembre, il gioco ha venduto oltre 100.000 copie in tutto il mondo, ed Erik Bethke ha in seguito riportato \"almeno 120.000 copie vendute\" dopo un anno dall'uscita. Entro marzo 2000, nei soli Stati Uniti sono state vendute oltre 144.000. Desslock di GameSpot le ha descritte come \"ottime vendite, soprattutto in quanto le figure [in tutto il mondo] possono anche raddoppiarle\". Tuttavia, \"Fallout\" \u00e8 stato poco popolare nel Regno Unito: sia il gioco che il suo sequel hanno venduto quasi 50.000 copie combinate nel paese.\nStando a Brian Fargo, \"Fallout\" ha venduto almeno 600.000 copie."}
{"id": "1102757", "revid": "1005847", "url": "https://it.wikipedia.org/wiki?curid=1102757", "title": "Luigi Rossi (1867-1941)", "text": "Biografia.\nProfessore di diritto costituzionale all'Universit\u00e0 di Bologna, fu prima libero docente (dal 1890), dall'anno seguente\ndocente per incarico, indi divenne ordinario nel 1899. \nFu eletto deputato per il collegio di Verona nella XXII, XXIII, XXIV, XXV e XXVI legislatura del Regno d'Italia; politicamente, si collocava tra i liberali moderati. Dopo aver insegnato anche all'Universit\u00e0 di Roma, fu Sottosegretario al Ministero della Pubblica Istruzione.\nFu inoltre Ministro delle colonie nel primo governo Nitti e nel quinto governo Giolitti nel 1919-21 e Ministro di grazia e giustizia nel primo governo Facta, nel 1922.\nCome Ministro delle colonie nel governo Giolitti, stipul\u00f2 una convenzione secondo cui le forze arabe insorte riconoscevano la sovranit\u00e0 italiana sulla Tripolitania e sulla Cirenaica, in cambio di una larga autonomia nella zona direttamente controllata dal loro capo Ahmed El Senussi. Tale accordo realizz\u00f2 una temporanea pacificazione della colonia, sino a quando Mussolini non provvide a denunciarlo e a riaprire il conflitto con le forze indigene.\nAbbandonata la politica\nattiva, nel 1925 torn\u00f2 a insegnare\ne fu tra i fondatori della facolt\u00e0 di\nScienze politiche dell'Universit\u00e0\ndi Roma, ove tenne la cattedra di\nDiritto pubblico comparato.\nLa teoria giuridica.\nElabor\u00f2 la concezione dell\u2019elasticit\u00e0 dello Statuto albertino: \u201cper elasticit\u00e0 intendo la caratteristica conformazione di una Carta costituzionale, la quale agevolmente si adatti alle variabili necessit\u00e0 dei tempi e delle circostanze, perch\u00e9 le sue formule, sintetiche e generiche lasciano largo margine al loro sviluppo e alla loro integrazione, mediante leggi costituzionali particolari, consuetudini e interpretazioni varie\u201d. In epoca di Costituzione flessibile, \"tuttavia egli va oltre la tradizione. Siamo nel 1939, un periodo cruciale\nper il diritto pubblico italiano. Due anni dopo Mortati dar\u00e0 alle stampe \"La Costituzione in senso materiale\". In realt\u00e0 Rossi anticipa un tema che sar\u00e0 ampiamente sviluppato dopo l\u2019entrata in vigore della Costituzione del 1948\"."}
{"id": "1102758", "revid": "78273", "url": "https://it.wikipedia.org/wiki?curid=1102758", "title": "Odeon (Reggio Calabria)", "text": ""}
{"id": "1102763", "revid": "97780506", "url": "https://it.wikipedia.org/wiki?curid=1102763", "title": "Cristiano De Andr\u00e9 (album 1987)", "text": "Cristiano De Andr\u00e9 \u00e8 un album di Cristiano De Andr\u00e9 pubblicato nel 1987.\nFu ripubblicato nello stesso anno con il titolo \"Elettrica\" e la traccia bonus omonima, uscita l'anno precedente come singolo.\nTracce.\nLATO A\nLATO B\n\"Bonus track:\""}
{"id": "1102779", "revid": "765341", "url": "https://it.wikipedia.org/wiki?curid=1102779", "title": "Rifugio Luigi Mambretti", "text": "Il rifugio Luigi Mambretti \u00e8 un rifugio situato nel comune di Piateda (SO), nella valle di Caronno, nelle Alpi Orobie, a un'altitudine di 2004\u00a0m s.l.m.\nStoria.\nIl rifugio \u00e8 stato dedicato dal CAI di Sondrio a Luigi Mambretti, morto sulla punta Scais nel 1923, a soli 27 anni. \u00c8 stato prima ristrutturato negli anni settanta, successivamente ampliato nella parte posteriore nell'anno 2003."}
{"id": "1102782", "revid": "247222", "url": "https://it.wikipedia.org/wiki?curid=1102782", "title": "Elettrica (album)", "text": ""}
{"id": "1102784", "revid": "147489", "url": "https://it.wikipedia.org/wiki?curid=1102784", "title": "Steve Dayton", "text": ""}
{"id": "1102787", "revid": "254059", "url": "https://it.wikipedia.org/wiki?curid=1102787", "title": "Monastero de las Descalzas Reales", "text": "Il monastero de las Descalzas Reales (o di Nostra Signora della Consolazione), conosciuto anche pi\u00f9 semplicemente come Las Descalzas Reales, \u00e8 un monastero di monache di clausura, dell'ordine delle Clarisse, che si trova a Madrid.\nIl monastero, fondato nel 1559 da Giovanna d'Austria, figlia di Carlo V, infanta di Spagna e arciduchessa d'Austria, sorella di Filippo II di Spagna e madre del futuro re di Portogallo, Sebastiano I, \u00e8 ubicato nell'omonima piazza di Madrid, a poca distanza dalla centralissima Puerta del Sol.\nCome il monastero reale dell'Incarnazione, l'edificio ospita importanti opere d'arte, gran parte delle quali visitabili dal pubblico, ed \u00e8 uno dei pi\u00f9 importanti luoghi religiosi di Madrid.\nStoria.\nIl monastero occupa un antico palazzo che appartenne al tesoriere imperiale Alonso Gutierrez, uno degli edifici pi\u00f9 antichi della citt\u00e0 che, secondo alcuni studiosi, sarebbe dell'epoca di re Alfonso VI di Castiglia (XI secolo).\nSecondo alcune cronache d'epoca, nel 1339 vi furono celebrate le prime \"Cortes\" di Madrid; ci\u00f2 \u00e8 testimoniato da alcuni reperti conservati nel monastero.\nAllorquando Filippo II di Spagna si trasfer\u00ec all'Alcazar, la madre di questi, l'imperatrice Isabella ne ricevette la dotazione e, nel 1535, vi nacque colei che diverr\u00e0 la fondatrice del monastero, Giovanna d'Austria.\nNel 1558, San Francesco Borgia invi\u00f2 qui, dal convento di Santa Chiara di Gandia, alcune monache clarisse, d'accordo col superiore dell'Ordine francescano, mentre nel giorno dell'Assunzione del 1559, si celebrarono i festeggiamenti dell'inaugurazione del monastero con una processione solenne cui prese parte il sovrano Filippo II con tutta la famiglia reale; la costruzione della chiesa termin\u00f2 nel 1564.\nNel 1580, Maria d'Asburgo, vedova dell'imperatore Massimiliano II, fu accolta nel monastero adottando lo stile della comunit\u00e0 monastica e, il 22 aprile 1602 diede una grande festa in onore di re Filippo III con lo scopo di convincere il sovrano a non spostare la sede della corte reale da Madrid a Valladolid, cosa che, nonostante tutto, avvenne ugualmente.\nMaria mor\u00ec il 21 febbraio 1603 e il suo corpo fu inumato nel Chiostro Basso del monastero ma, dopo 13 anni, Filippo III ne ordin\u00f2 la traslazione in un sepolcro pi\u00f9 lussuoso collocato nel coro della chiesa.\nDurante la guerra civile spagnola il monastero fu privato della sua comunit\u00e0 monastica e, nonostante le sue opere d'arte furono protette dagli eventi bellici, sub\u00ec danni in seguito ad alcuni bombardamenti, (in particolare furono seriamente danneggiati lo scalone ed il coro); alla fine della guerra le monache poterono rientrare nell'edificio.\nNel XX secolo furono fatti lavori di consolidamento della struttura resisi necessari in seguito alla creazione, in piazza de las Descalzas, di un parcheggio sotterraneo che ne min\u00f2 la stabilit\u00e0.\nLa comunit\u00e0.\nLa prima comunit\u00e0, inviata da san Francesco Borgia, giunse da un centro della provincia di Valencia, Gandia; la prima badessa fu suor Francesca de Jes\u00fas, che si avvalse della collaborazione di sua sorella, Maria, figlia del marchese di D\u00e9nia.\nNel 1559 la comunit\u00e0 monastica prese possesso del monastero con una solenne processione celebrata il giorno dell'Assunta.\nNumerose furono le monache di sangue reale che si avvicendarono nel monastero, oltre a Giovanna di Castiglia e a Maria di Spagna:\nIl 3 settembre 1715, re Filippo V di Spagna emise un decreto secondo il quale a tutte le badesse de las Descalzas sarebbe stato concesso il titolo onorifico di Grande di Spagna.\nArchitettura.\nIn origine il monastero e tutte le sue annesse strutture occupava un'ampia area in corrispondenza dell'attuale \"calle de Preciados\", in un terreno che fu venduto dalla comunit\u00e0 monastica nel XIX secolo.\nGli ingressi della chiesa e del convento guardavano sulla piazza mentre altri due ingressi erano rivolti rispettivamente sulla \"calle de la Misericordia\" e su quella la via chiamata \"Postigo de San Mart\u00edn\".\nLa chiesa.\nL'architetto artefice della chiesa fu Antonio Sillero, mentre Juan Bautista de Toledo (autore dei primi disegni dell'Escorial), nel 1559 esegu\u00ec la facciata, una bella ed austera composizione sulla cui entrata campeggia lo stemma della fondatrice; l'altare, il coro e la sacrestia furono invece opera di Juan G\u00f3mez de Mora (1612).\nNel 1862 un devastante incendio distrusse la grande pala d'altare eseguita da Gaspar Becerra nel 1565, i dipinti della volta e i ritratti di Pantoja de la Cruz; nonostante ci\u00f2, i documenti conservati nella Biblioteca nazionale di Spagna hanno consentito di conoscere le fattezze del grande dipinto.\nNel 1863, una nuova pala proveniente dal Noviziato dei Gesuiti fu posta in chiesa in sostituzione del dipinto perduto e successivamente allocata presso l'Universit\u00e0; questa pala, eseguita nel 1716 per omaggiare la beatificazione del gesuita francese san Francesco R\u00e9gis, fu eseguita dall'italiano Camillo Rusconi; Jos\u00e9 Bellver fu incaricato del completamento delle parti laterali dell'opera con la rappresentazione di santi legati alla tradizione francescana: santa Chiara, sant'Antonio, san Domenico e, ovviamente, san Francesco d'Assisi.\nNella cappella di San Giovanni Battista \u00e8 sepolto Alfonso di Borbone-Dampierre (morto nel 1989), cugino di Juan Carlos di Spagna e pretendente legittimista al trono francese come Alfonso III e suo figlio Francesco (morto nel 1984). Nella cappella di San Sebastiano \u00e8 sepolto il fratello minore di Alfonso, Don Gonzalo di Borbone-Dampierre (morto nel 2000).\nOpere d'arte.\nTra le altre opere d'arte presenti in chiesa vanno menzionate la statua della principessa Giovanna, in marmo bianco, attribuita da alcuni allo scultore italiano Pompeo Leoni e alcune sculture di Gaspar Becerra e della scuola di Gregorio Fern\u00e1ndez.\nSull'altare maggiore vi era una tavola raffigurante la \"Vergine del Miracolo\" di stile Preraffaellita italo-valenciana, poi collocata in una cappella del chiostro fatta costruire per Giovanni d'Austria, fratello di Carlo II di Spagna.\nNell'edificio vi sono inoltre opere di pittori come Jan Brueghel il Vecchio, Francisco de Zurbar\u00e1n, Tiziano, Alonso S\u00e1nchez Coello, Marcello Coffermans e un salone di arazzi basato su cartoni di Pieter Paul Rubens.\nImportante \u00e8 la decorazione dello scalone, piena di effetti prospettici, attribuita a Claudio Coello e Xim\u00e9nez Donoso e la pregevole raccolta di strumenti liturgici.\nIl chiostro.\nIl chiostro \u00e8 celebre per le processioni che vi si tengono durante la Settimana Santa, in particolare nella giornata del venerd\u00ec.\nIn seguito ai recenti restauri \u00e8 stato possibile iniziare ad intravedere alcuni elementi originali dell'area claustrale e recenti studi hanno dimostrato che questo spazio costituiva il nucleo originale di quanto fu edificato dal Gutierrez, dando anche un'idea dell'architettura madrilena del XVI secolo.\nLo spazio sub\u00ec dei rimaneggiamenti prima nel 1679 e quindi nel 1773, sotto Carlo III di Spagna e conta un totale di sessantasei pezzi di marmo, con le colonne di forma cilindrica che rimandano allo stile dei palazzi sivigliani."}
{"id": "1102796", "revid": "125640026", "url": "https://it.wikipedia.org/wiki?curid=1102796", "title": "Oriago", "text": "Oriago \u00e8 una frazione del comune di Mira, in provincia di Venezia. Con i suoi abitanti, \u00e8 la pi\u00f9 popolosa frazione del comune (se si tiene conto che il capoluogo \u00e8 ufficialmente suddiviso nei due sobborghi di Mira Taglio e Mira Porte). Fu comune autonomo fino al 1867. \n\u00c8 il secondo paese della Riviera del Brenta (sorge sul Naviglio) venendo da est.\nOrigini del nome.\nOriago era anticamente indicato come \"Aurilia\" (documenti del IX secolo), e poi come \"Aureliacus\" (994), \"Aurilagus\" (996), \"Auriglago\" (1077), \"Portu Orlaci\" (1143) e \"Urgiago\" (1295). Sulla base di queste considerazioni, il toponimo dovrebbe essere messo in relazione al nome latino \"Aurelius\", forse un proprietario terriero (i cui possedimenti erano detti, nel complesso, \"praedium Aureliacum\") o da avvicinare alla via Aurelia (qui vi giungeva una sua diramazione).\nSi noti che la desinenza -\"ago\" \u00e8 frequente in tutto il Veneto (si osservino, ad esempio, i casi delle vicine Borbiago e Chirignago). Riguardo a ci\u00f2, qualche studioso (come Cesira Gasparotto) vi ha individuato la parola \"lacus\" \"lago\", da collegare ad uno specchio d'acqua o ad una palude.\nStoria.\nIn passato la zona di Oriago era paludosa, in continuit\u00e0 con la vicina Laguna Veneta. Il suo territorio fu alle dipendenze dell'abbazia di Sant'Ilario.\nNel 1298 dei sicari uccisero ad Oriago Jacopo del Cassero, acerrimo avversario degli Estensi, mentre da Venezia cercava di raggiungere Milano di cui era stato eletto podest\u00e0. L'episodio fu citato da Dante nel V canto del Purgatorio (v. citazione sopra).\nOriago rappresentava l'ultima piazzaforte padovana della Riviera del Brenta prima di entrare nei territori della Serenissima e fu per questo al centro di continui combattimenti. Si sa che nel 1360 Francesco Da Carrara, signore di Padova, vi fece erigere una fortezza, ricostruita poi nel 1378 dopo che i Veneziani lo costrinsero ad abbatterla.\nLuoghi d'interesse culturale.\nAll'ingresso di Oriago si trova un cippo di mattoni, chiamato \"il Termine\", che dal 1375 al 1405 serv\u00ec per segnare il confine tra i territori di Padova e la Repubblica di Venezia.\nLa parrocchiale principale, intitolata a Santa Maria Maddalena, fu iniziata nel XV secolo e modificata nel Cinquecento. A navata unica con cappelle laterali, conserva una tela attribuita a Francesco Vecellio. \nLa seconda chiesa parrocchiale della frazione, intitolata a San Pietro Apostolo e di architettura novecentesca, si trova lungo la sponda sud del naviglio del Brenta. Qui, ogni seconda domenica del mese alle ore 16.00, viene celebrata la Messa tridentina in latino.\nCome tutta la Riviera del Brenta, nel paese sorgono numerosissime ville venete. Si ricordano:\nUniversit\u00e0.\nLa gi\u00e0 citata Villa Mocenigo \u00e8 stata una delle sedi della Facolt\u00e0 di Economia dell'Universit\u00e0 Ca' Foscari di Venezia. Riguardava in particolare i corsi in Economia e Gestione dei Servizi Turistici, in Economia dei Sistemi Turistici, il master in Economia del Turismo e il centro di ricerca CISET.\nInfrastrutture e trasporti.\nStrade.\nServita dal casello Mira-Oriago dell'Autostrada A57 \"Tangenziale di Mestre\", Oriago ha storicamente utilizzato quale principale via di comunicazione il Brenta e la sua riviera.\nInoltre, lungo la riviera, Oriago \u00e8 attraversata dalla ex Strada statale 11 Padana Superiore (SS 11) ora strada regionale 11 Padana Superiore (SR 11) che attraversa da ovest ad est la parte settentrionale (superiore) della Pianura Padana iniziando da Torino e terminando a Venezia.\nFerrovie.\nLa Stazione di Oriago \u00e8 posta sulla ferrovia Adria-Mestre ed \u00e8 servita dalle corse regionali svolte da Sistemi Territoriali nell'ambito del contratto di servizio stipulato con la Regione del Veneto.\nDal 1885 al 1954 la citt\u00e0 fu attraversata dalla tranvia Padova-Piove di Sacco delle Guidovie Centrali Venete (gruppo Societ\u00e0 Veneta), che nel 1918 fu elettrificata e nel 1931 vide proprio a Oriago la realizzazione di una variante di percorso che port\u00f2 il binario tranviario a percorrere un tratto in affiancamento alla ferrovia, la cui stazione vide alcuni binari dedicati alle corse tranviarie.\nMobilit\u00e0 urbana.\nI trasporti urbani e interurbani di Oriago vengono svolti con autoservizi di linea gestiti da ACTV."}
{"id": "1102797", "revid": "63760", "url": "https://it.wikipedia.org/wiki?curid=1102797", "title": "Cristiano De Andr\u00e9 (album 1993)", "text": ""}
{"id": "1102804", "revid": "36426", "url": "https://it.wikipedia.org/wiki?curid=1102804", "title": "Palazzo Fenzi-Marucelli", "text": ""}
{"id": "1102805", "revid": "1522738", "url": "https://it.wikipedia.org/wiki?curid=1102805", "title": "Domnitor", "text": "Domnitor (plurale \"domnitori\") era il titolo ufficiale del sovrano dei Principati Uniti di Valacchia e Moldavia (Romania) dal 1859 al 1881.\nIl titolo fu utilizzato solo dopo che la Valacchia e la Moldavia scelsero lo stesso governatore nel 1859; precedentemente i sovrani della Valacchia e della Moldavia avevano il titolo di \"voivoda\" e \"hospodar\", specialmente dopo che iniziarono ad essere nominati ufficialmente dall'Impero Ottomano, anche se in modo non ufficiale erano conosciuti come \"domnitori\". La parola \"domnitor\" deriva dalla parola rumena \"domn\" (\"signore\"), originata dalla parola latina \"dominus\".\nVi furono solo due domnitori in Romania: \nNel 1881 Carlo fu incoronato Re di Romania, riconosciuta come nazione indipendente anzich\u00e9 vassalla dell'Impero Ottomano nel 1877-1878."}
{"id": "1102806", "revid": "36426", "url": "https://it.wikipedia.org/wiki?curid=1102806", "title": "Palazzo Marucelli Fenzi", "text": ""}
{"id": "1102808", "revid": "36426", "url": "https://it.wikipedia.org/wiki?curid=1102808", "title": "Palazzo Marucelli-Fenzi", "text": ""}
{"id": "1102809", "revid": "36426", "url": "https://it.wikipedia.org/wiki?curid=1102809", "title": "Palazzo Fenzi Marucelli", "text": ""}
{"id": "1102811", "revid": "339392", "url": "https://it.wikipedia.org/wiki?curid=1102811", "title": "PC3200", "text": ""}
{"id": "1102812", "revid": "945903", "url": "https://it.wikipedia.org/wiki?curid=1102812", "title": "The Heart of Saturday Night", "text": "The Heart of Saturday Night \u00e8 il secondo album del cantautore statunitense Tom Waits, pubblicato dalla casa discografica Asylum Records nell'ottobre 1974.\nCuriosit\u00e0.\nLa rivista Rolling Stone l'ha inserito al 339\u00ba posto della sua lista dei 500 migliori album.\nMusicisti.\nNew Coat of Paint\nSan Diego Serenade\nSemi Suite\nShiver Me Timbers\nDiamonds on My Windshield\n(Looking For) The Heart of Saturday Night\nFumblin' with the Blues\nPlease Call Me Baby\nDepot, Depot\nDrunk on the Moon\nThe Ghosts of Saturday Night (After Hours at Napoleone's Pizza House)"}
{"id": "1102813", "revid": "767487", "url": "https://it.wikipedia.org/wiki?curid=1102813", "title": "Politica di Porto Rico", "text": "Il Commonwealth di Porto Rico, meglio conosciuto come Porto Rico o Portorico (in spagnolo: Estado Libre Asociado de Puerto Rico o pi\u00f9 comunemente Puerto Rico), \u00e8 uno stato liberamente associato agli Stati Uniti d'America.\nGoverno e linee generali.\nIl governo di Porto Rico \u00e8 basato sul sistema repubblicano, ed \u00e8 diviso in tre parti:\nIl sistema legale fa riferimento a due sistemi: Civil law e Common Law. Il governatore e i legislatori sono eletti tramite voto popolare ogni quattro anni. I membri del ramo giudiziario vengono nominati dal governatore e approvati dal Senato.\nNel 1950 il Congresso degli Stati Uniti offr\u00ec ai portoricani il diritto di organizzare una convenzione costituzionale, contingente ai risultati di un referendum, dove gli elettori avrebbero determinato il desiderio o meno di avere un proprio governo conforme a una propria costituzione. Questo referendum venne fatto nel 1951, e consisteva nella scelta, cui si poteva votare s\u00ec o no, di rafforzare il Commonwealth, che veniva definito come una \"associazione permanente con l'unione federale\". Nel 1952 ci fu un secondo referendum per approvare la Costituzione. Tuttavia, prima di approvarla, la Convenzione Costituzionale volle specificare il nome con il quale il nuovo corpo costituzionale sarebbe stato conosciuto. Il 4 febbraio 1952 tale convenzione approv\u00f2 la \"risoluzione 22\", la quale scelse il termine inglese Commonwealth col significato di \"Comunit\u00e0 politicamente organizzata\" o \"Stato\", che \u00e8 contemporaneamente legato tramite un accordo o un trattato a un altro sistema politico. Non essendo in grado di tradurre la parola in spagnolo, la convenzione adott\u00f2 una traduzione ispirata allo Stato Libero Irlandese, chiamato Estado Libre Asociado (ELA), per rappresentare l'accordo tra Porto Rico e gli Stati Uniti, che \u00e8 letteralmente tradotto in inglese come \"Associated Free State\" (Stato Libero Associato).\nPartiti politici.\nI principali partiti politici sono:\nCommonwealth: pro e contro.\nIn qualit\u00e0 di Commonwealth, Porto Rico beneficia di alcuni aspetti legislativi degli Stati Uniti e possiede un grado di autonomia simile a quello di uno Stato federale dell'Unione. Tuttavia non \u00e8 rappresentato nel congresso americano e non ha nemmeno un elettore nel Collegio elettorale statunitense; di conseguenza i cittadini portoricani non possono partecipare direttamente alle elezioni presidenziali degli USA, nonostante i partiti politici abbiano la possibilit\u00e0, come per gli Stati federali, di avere delle delegazioni per la nomina di entrambi i partiti maggioritari nazionali. Un delegato residente, senza il diritto di voto, viene eletto al Congresso statunitense dai cittadini portoricani, in qualit\u00e0 di rappresentante delegato della popolazione portoricana.\nSe da un lato i residenti sull'isola non pagano le tasse federali sul reddito, dall'altro tutta la rete commerciale d'importazione ed esportazione viene controllata e pesantemente tassata dagli Stati Uniti; inoltre, i portoricani pagano al governo statunitense un'imposta federale sui ruoli paga, che influenza quindi tantissimo i lavoratori con un basso reddito salariale, e le tasse sulla sicurezza sociale e quelle federali (escludendo il reddito). Nonostante ci\u00f2 la popolazione \u00e8 limitata o non ha addirittura accesso all'usufrutto di alcuni programmi federali. Basti pensare che Porto Rico \u00e8 escluso dal Supplemental Security Income (SSI) o che per il programma Medicaid riceve meno del 15% dei fondi che riceverebbe se fosse Stato federale. Inoltre, per quanto riguarda il programma Medicare, Porto Rico riceve benefici solo parziali, pur pagando la quota intera del servizio. I cittadini portoricani, infine, essendo considerati legalmente cittadini statunitensi, sono soggetti al servizio militare della US Army e alla maggior parte delle leggi federali.\nNegli ultimi cinquant'anni una singolare questione ha dominato la politica portoricana: la sua posizione politica nei confronti degli Stati Uniti. Gi\u00e0 Commonwealth associato agli USA dal 1952, Porto Rico oggi \u00e8 combattuto da profonde spaccature ideologiche, ben rappresentate dai partiti politici, i quali si dividono tra la situazione attuale o altri due possibili futuri scenari politici: il Partito Popolare Democratico (PPD) cerca di mantenere e di rinforzare l'attuale posizione politica, il Nuovo Partito Progressista (PNP) cerca di incorporare totalmente Porto Rico agli Stati Uniti, come Stato federale, e il Partito Indipendentista Portoricano (PIP) cerca l'indipendenza nazionale.\nI leader dei partiti, per avere pari opportunit\u00e0, fecero numerose pressioni negli anni dal 1898 al 1960 fino ad ottenere, nel 1967, ci\u00f2 che volevano. In quell'anno l'Assemblea Legislativa, per conoscere gli interessi politici dei portoricani, decret\u00f2 un plebiscito dove si poteva votare per lo stato politico del paese; questo plebiscito fu il primo della storia della Legislatura dove vennero proposte le tre scelte. Ma gli sforzi degli anni settanta per emanare una legge che portasse verso lo Stato federale furono vanificati dai comitati del Congresso: sia nel plebiscito del 1993, nel quale il Congresso gioc\u00f2 un ruolo pi\u00f9 che decisivo, sia in quello del 1998, la maggioranza conferm\u00f2 il desiderio di rimanere un Commonwealth.\nIl 6 novembre 2012 Porto Rico ha votato due referendum sullo status dell'isola. In un primo quesito il 54% si \u00e8 espresso per il cambiamento dello status. Nel secondo quesito il 61,1% dei portoricani si \u00e8 dichiarato a favore dell'adesione agli Stati Uniti d'America come 51\u00ba stato federale, il 5,5% per l'indipendenza e il 33,3% per il mantenimento dello status. Grosso modo i favorevoli all'adesione sono stati i repubblicani e i favorevoli al mantenimento dello status i democratici.\nI referendum non sono vincolanti e ora spetta al Congresso degli Stati Uniti decidere se accettare l'adesione di Porto Rico.\nLa questione della definizione politica.\nSebbene Porto Rico sia, politicamente parlando, un territorio privo di personalit\u00e0 giuridica degli Stati Uniti, classificato come Commonwealth, alcuni portoricani fanno riferimento ad esso come un \"pa\u00eds\", parola spagnola che sta ad indicare uno stato. Questo \u00e8 un termine comune utilizzato dalle Nazioni Unite per descrivere i territori dipendenti, nonostante il fatto che in molte occasioni si sia presentata l'opportunit\u00e0 di considerare Porto Rico come il 51\u00ba Stato degli USA. In passato le Nazioni Unite hanno valutato la situazione politica di Porto Rico al fine di assicurarsi che il governo dell'isola fosse conforme alle norme relative all'auto-governo che costituiscono i principi basilari dello statuto delle Nazioni Unite, le sue convenzioni e i suoi principi di diritto internazionale.\nIl 27 novembre 1953, poco tempo dopo la costituzione del Commonwealth, l'Assemblea Generale delle Nazioni Unite approv\u00f2 la risoluzione 748, cambiando la classificazione di Porto Rico a territorio non autonomo, in virt\u00f9 dell'articolo 73(e) dello statuto dell'ONU. Tale risoluzione raccolse meno del 40% dei voti a favore (20), e pi\u00f9 del 60% dei voti a sfavore (16) o di astensione (18), e risulta essere ancora in vigore, nonostante la situazione politica dell'isola sia tuttora al centro di numerosi dibattiti internazionali.\nAffinch\u00e9 un territorio possa essere considerato autonomo, deve rispondere alle seguenti direttive ONU:\nTuttavia l'assemblea generale non fece riferimento a questi criteri per determinare se Porto Rico avesse raggiunto o meno l'autonomia politica. Infatti, in un rapporto del 1996 su un progetto di legge per la classificazione politica di Porto Rico, la \"House Committee on Resources\" statunitense decret\u00f2 che l'allora attuale situazione politica di Porto Rico \"non soddisfaceva nessuno dei criteri per essere considerato territorio autonomo\". La \"House Committee\" concluse che Porto Rico \u00e8 ancora un territorio privo di personalit\u00e0 giuridica degli Stati Uniti dal punto di vista prettamente territoriale, che l'instaurazione del governo locale autonomo, con il consenso della popolazione, pu\u00f2 essere unilateralmente revocato dal Congresso degli Stati Uniti d'America, il quale pu\u00f2 anche togliere la cittadinanza statunitense concessa ai residenti portoricani a condizione che lo ritenga un legittimo proposito federale, in maniera ragionevolmente adeguata a tale proposito."}
{"id": "1102814", "revid": "11694", "url": "https://it.wikipedia.org/wiki?curid=1102814", "title": "Scharfes es", "text": ""}
{"id": "1102816", "revid": "11694", "url": "https://it.wikipedia.org/wiki?curid=1102816", "title": "Scharfes s", "text": ""}
{"id": "1102821", "revid": "1904508", "url": "https://it.wikipedia.org/wiki?curid=1102821", "title": "Sovrani del Principato di Monaco", "text": "I Sovrani del Principato di Monaco dal 1297 ad oggi sono i seguenti."}
{"id": "1102822", "revid": "70217", "url": "https://it.wikipedia.org/wiki?curid=1102822", "title": "Stile policorale veneziano", "text": ""}
{"id": "1102826", "revid": "92723", "url": "https://it.wikipedia.org/wiki?curid=1102826", "title": "Triassico italiano", "text": "Il sistema Triassico \u00e8 ben rappresentato in Italia, con vaste aree di affioramento nella catena alpina e affioramenti pi\u00f9 limitati e discontinui in Appennino e nelle isole. Si tratta di depositi per la maggior parte di origine marina o transizionale, con l'eccezione della Sardegna e delle Alpi Occidentali, originariamente appartenenti ad un altro contesto paleogeografico, in cui si hanno facies in parte continentali.\nIl periodo Triassico \u00e8 tradizionalmente ripartito in tre sottoperiodi, derivanti dalla classica suddivisione del Triassico in Germania, ove questo sistema \u00e8 stato studiato in dettaglio per la prima volta, alla fine del diciannovesimo secolo.\nSi richiama di seguito lo schema geocronologico del Triassico, con i piani stratigrafici competenti a ciascun sottoperiodo e le relative regioni tipo (le aree in cui i piani sono stati studiati e sviluppati).\nQuesto schema \u00e8 stato elaborato, come si vede, per la maggior parte nella regione alpina (e in gran parte in territorio italiano), dove la prevalenza delle facies marine e la ricchezza di fossili diagnostici dal punto di vista biostratigrafico permettevano una buona datazione e buone possibilit\u00e0 di correlazione con altre aree a livello europeo e mondiale.\nInoltre, in quest'area il Triassico \u00e8 caratterizzato da un'estrema variet\u00e0 di facies sedimentaria, con frequenti transizioni laterali da depositi marino-marginali o di piattaforma carbonatica a depositi bacinali. Sedimenti di diverso ambiente sono caratterizzati da un diverso contenuto faunistico e quindi dalla presenza di diversi fossili guida: quindi la possibilit\u00e0 di rinvenire successioni fossilifere adiacenti e isocrone (della stessa et\u00e0) permette la calibrazione delle diverse scale biostratigrafiche (per esempio, la scala ad Ammoniti e quella a Brachiopodi).\nDa ci\u00f2 si comprende l'importanza e il particolare interesse degli affioramenti triassici italiani, che tanto hanno concorso alla comprensione di questo periodo della storia della Terra e sono tuttora oggetto di analisi dettagliata da parte di studiosi di tutto il mondo.\nContesto geodinamico.\nLa prima delle immagini a lato rappresenta la distribuzione delle masse continentali all'inizio del Triassico.\n\u00c8 evidente il raggruppamento della maggior parte delle terre emerse in un unico supercontinente, la Pangea. L'enorme area oceanica a forma di V in gran parte racchiusa dal Pangea e decorrente approssimativamente lungo la fascia equatoriale del pianeta \u00e8 la Tetide. All'inizio del Trias, una parte di questo oceano, la Paleotetide, \u00e8 in fase di chiusura, delimitata a nord e a est da zone di subduzione, mentre nuova crosta oceanica si crea a sud, determinando l'espansione della Neotetide. L'oceano neo-tetideo si \u00e8 originato da un rift che interess\u00f2 nel Permiano la parte settentrionale del Sud Pangea (attuali blocchi arabo-africano, India, Antartide e Australia) determinando la separazione di una serie di micro-placche di crosta continentale. Questi blocchi definiscono complessivamente un'area continentale allungata in senso est-ovest nota dalla letteratura geologica come \"Cimmeria\", comprendente come elementi maggiori Turchia, Iran, Afghanistan, Sud Tibet e gran parte dell'Indocina e della Malaysia, che separa i due corridoi oceanici. Come si vede, l'area corrispondente all'Italia odierna si trova in una posizione prossima alla giunzione tra le aree in espansione e in subduzione neo e palo-tetidee, e costituisce di fatto l'elemento pi\u00f9 occidentale dei blocchi cimmerici, almeno per quanto concerne la microplacca di Apulia \"sensu stricto\" (Stampfli et al., 2002). Il blocco sardo-corso era invece ancora solidale con la Laurasia meridionale (attuali Spagna e Francia meridionale).\nQuesta collocazione geodinamica ebbe notevoli ripercussioni nell'assetto deposizionale e strutturale dell'Italia di allora, con l'alternanza e l'interferenza di fasi tettoniche distensive di rift, connesse all'apertura del nuovo oceano meridionale, e compressive, collegate alla progressiva chiusura dell'area oceanica settentrionale. L'alternanza di queste fasi tettoniche determin\u00f2 una notevole differenziazione paleogeografica, con lo sviluppo di aree di alto e di basso strutturale, e un'attivit\u00e0 vulcanica di rilievo nel Triassico Medio e Superiore, accompagnata dall'emersione ed erosione di vaste aree.\nTra il Triassico superiore e il Giurassico inferiore, la progressiva chiusura della Paleotetide port\u00f2, con la quasi completa subduzione della crosta oceanica della paleotetide, alla collisione dei blocchi cimmerici con il margine euro-asiatico di Laurasia (la parte settentrionale della Pangea). Questo fenomeno dovrebbe essere, in estrema sintesi, all'origine di una fase tettonica compressiva (Garzanti, 1985) che nel Ladinico superiore e nel Carnico interess\u00f2 l'area sudalpina (Lombardia e Dolomiti), con lo sviluppo di un vulcanismo di arco al margine meridionale dell'area sudalpina.\nLa successiva apertura dell'Atlantico settentrionale e della sua propaggine pi\u00f9 orientale (la cosiddetta \"Tetide Alpina\"), portando alla separazione graduale di Laurasia (Pangea settentrionale) e Gondwana (Pangea meridionale), determin\u00f2 nel tardo Triassico (Retico) e nel Lias una fase tettonica estensionale con il collasso generalizzato delle piattaforme carbonatiche al margine meridionale della Tetide Alpina, nell'area corrispondente alla microplacca Adria (Alpi meridionali e Italia peninsulare, esclusa l'attuale Puglia e il Gargano).\nTriassico Inferiore.\nCome \u00e8 noto, il limite tra Permiano e Triassico, coincidente con quello Paleozoico-Mesozoico corrisponde ad un evento primario di estinzione di massa. Il Trias Inferiore \u00e8 quindi anche in Italia, almeno alla sua base, paleontologicamente caratterizzato da fossili relativamente scarsi e faune piuttosto povere, poco diagnostiche dal punto di vista biostratigrafico, sebbene nel corso dello Scitico si assista ad una nuova progressiva differenziazione biologica. Le comunit\u00e0 biologiche di piattaforma carbonatica (come i coralli e le alghe calcaree) sono ancora assai poco sviluppate e non originano biocostruzioni significative (che invece diventeranno la nota dominante dei depositi triassici successivi).\nIl Trias Inferiore \u00e8 rappresentato in Italia da depositi di spessore piuttosto limitato e da facies relativamente poco variate, conosciute in affioramento nell'area alpina e nella Sardegna settentrionale. Questi sedimenti evidenziano una polarit\u00e0 ben precisa nel ciclo sedimentario. Alla base si trovano depositi di scarso spessore, prevalentemente arenacei e conglomeratici nelle Alpi Occidentali e in Sardegna, rappresentati sedimenti litorali trasgressivi sulle facies continentali paleozoiche. Queste unit\u00e0 sono riferite tradizionalmente al Trias Inferiore in \u201cfacies germanica\u201d, o Buntsandstein (\u201cArenarie Varicolori\u201d). Verso Est, nell'area lombarda, queste passano lateralmente a depositi misti marino-marginali spessi fino a un centinaio di metri circa. Questi ultimi passano successivamente, nell'area veneto-friulana, a depositi pi\u00f9 francamente marini, con frazione carbonatica e contenuto faunistico sempre pi\u00f9 abbondante, con spessori da 300\u00a0m fino a oltre 500\u00a0m. In quasi tutta l'area alpina centro-orientale (Lombardia centro-orientale, Veneto e gran parte del Friuli), i depositi scitici sono suddivisibili verticalmente in tre unit\u00e0 principali:\nQuesta unit\u00e0 \u00e8 definita tradizionalmente dagli Autori italiani Servino in Lombardia e Formazione di Werfen nell'area veneto-friulana. La separazione tra le due denominazioni formazionali \u00e8 posta tradizionalmente nell'area delle Valli Giudicarie.\nIn Lombardia orientale, la successione scitica \u00e8 chiusa verso l'alto da sedimenti dolomitici con lenti di gesso, di ambiente intertidale e sopratidale, riferiti alla Carniola di Bovegno e, nei termini pi\u00f9 francamente dolomitici, alla Dolomia di Elto. Questa unit\u00e0 non \u00e8 presente nell'area pi\u00f9 orientale (Dolomiti), a causa di una fase orogenetica successiva (medio-triassica) che port\u00f2 all'emersione e quindi parziale erosione della successione scitica.\nLo scenario litostratigrafico descritto \u00e8 interpretabile come il risultato di un evento generalizzato di trasgressione marina che si \u00e8 realizzata gradualmente nel corso dello Scitico, con avanzamento progressivo del mare da Est ad Ovest. Verso la fine dello Scitico si ha una tendenza regressiva causata da una diminuzione della subsidenza e da un aumento dell'attivit\u00e0 tettonica.\nTriassico Medio.\nIl Triassico Medio ha caratteri peculiari cui concorrono vari fattori:\nAlpi Meridionali.\nIn corrispondenza del passaggio tra Trias Inferiore e Medio, la regione alpino-dinarica fu interessata da una fase orogenetica (fase montenegrina), che caus\u00f2 diffusi fenomeni di erosione e risedimentazione. Questo evento si manifesta con la presenza di estese lacune stratigrafiche, di superfici di discordanza e di corpi sedimentari a brecce e conglomerati nell'Anisico superiore (Conglomerato di Richthofen e Breccia di Ugovizza), soprattutto nell'area sudalpina orientale (Dolomiti e Alpi Giulie). Le unit\u00e0 con et\u00e0 anisica inferiore e media sono presenti solamente dove la Breccia di Ugovizza o il Conglomerato di Richthofen non insistono direttamente su unit\u00e0 del Permiano o del Triassico inferiore.\nDurante l'Anisico, l'area sudalpina inizia a differenziarsi in varie province paleogeografiche con caratteri strutturali e sedimentari diversi, che verranno sempre pi\u00f9 accentuandosi nel corso del Mesozoico. Durante il Triassico Medio inizia anche a manifestarsi un'attivit\u00e0 vulcanica di arco magmatico, simile a quella degli attuali archi insulari del Pacifico (come ad esempio l'Indonesia), che si evidenzia con la presenza di piccoli corpi intrusivi, colate laviche e orizzonti tufitici. I centri eruttivi potevano trovarsi verso Sud, in corrispondenza dell'attuale area padana, ed aumenteranno la loro attivit\u00e0 nel Triassico Superiore. La subsidenza tende progressivamente ad aumentare nel corso del Trias Medio per opera dell'attivit\u00e0 tettonica.\nDurante l'Anisico, le comunit\u00e0 di piattaforma carbonatica e scogliera biocostruita iniziano di nuovo a differenziarsi e ad espandersi, portando all'instaurazione di nuove piattaforme che si localizzano sulle aree strutturalmente rilevate, con subsidenza minore, mentre nelle aree pi\u00f9 subsidenti a vocazione di bacino si depongono serie miste (terrigeno-carbonatiche).\nQuesta situazione si esprime in una nomenclatura litostratigrafica di estrema complessit\u00e0, con unit\u00e0 spesso di limitata estensione laterale e di significato locale.\nPer evitare un'eccessiva dispersivit\u00e0, nella descrizione che segue le formazioni geologiche vengono ricondotte a due \u201cmacrofacies\u201d principali: piattaforma carbonatica e bacino (o altofondo) a sedimentazione mista. Ovviamente, si tratta di una semplificazione per fini esclusivamente espositivi e si rimanda alla letteratura per un dettaglio maggiore.\nLombardia Occidentale.\nNell'area pi\u00f9 occidentale (dal Lago Maggiore al Monte Campo dei Fiori), prevalgono le facies di piattaforma carbonatica, rappresentate dalla Dolomia di San Salvatore, che verso Est passano gradualmente per eteropia laterale a facies bacinali argillose e calcareo-marnose. Il primo evento a sedimentazione bacinale avviene intorno al passaggio Anisico-Ladinico, con la Formazione di Besano (nota dagli Autori meno recenti con il nome di Scisti Bituminosi di Besano oppure Grenzbitumenzone) come un orizzonte di spessore limitato (fino a una sesantina di metri) di dolomie e argilliti bituminose sottilmente stratificate, famoso per la ricchezza del contenuto in fossili di vertebrati (pesci e rettili), molluschi, crostacei, insetti e frammenti di vegetali. Nel Ladinico, dopo una breve ripresa delle facies di piattaforma della Dolomia di S. Salvatore, si depone a Ovest del Monte Minisfreddo una potente serie di calcari marnosi e marne, spesso bituminose, con spessore fino a 600\u00a0m circa, nota come Calcare di Meride. Per quanto generalmente poco fossilifera, anche questa unit\u00e0 contiene localmente orizzonti ricchi di fossili, con contenuto faunistico simile a quello della Formazione di Besano, per quanto dominato da associazioni oligotipiche (costituite cio\u00e8 da poche specie). La frequenza di facies bituminose evidenzia la presenza di eventi anossici nel Trias medio, la cui diffusione e il cui significato \u00e8 ancora in gran parte congetturale. Verso Est e verso Sud, la parte superiore della Dolomia di San Salvatore passa lateralmente per eteropia ad una unit\u00e0 calcarea sottilmente stratificata, con noduli di selce, di ambiente bacinale, talora con Ammoniti (Formazione di Cunardo), datata al Ladinico superiore.\nLombardia Centro-orientale.\nDurante l'Anisico tendono a prevalere facies marine neritiche (depositi sublitorali di bassa profondit\u00e0) costituite dal Calcare di Angolo, un'unit\u00e0 che affiora con continuit\u00e0 e relativa uniformit\u00e0 di facies in tutta l'area lombarda con spessori variabili da 150\u2013200\u00a0m nel Lecchese e nel Bergamasco occidentale fino a circa 700\u00a0m in Val Camonica. Si tratta di calcari sottilmente stratificati, con giunti argillosi, caratterizzati da un tipico aspetto \u201cnodulare\u201d degli strati. Alcuni orizzonti verso la sommit\u00e0 della formazione sono riccamente fossiliferi, soprattutto a Brachiopodi (Banco a Brachiopodi). Le facies marine di bassa profondit\u00e0 del Calcare di Angolo passano lateralmente con gradualit\u00e0 verso nord-ovest alle facies transizionali e continentali silicoclastiche della Formazione di Bellano. Questa unit\u00e0 stratigrafica, spessa fino a 150\u00a0m, \u00e8 caratterizzata da arenarie e conglomerati in strati e banchi metrici con frequenti contatti erosivi, e costituisce un'associazione di conoide alluvionale. La Formazione di Bellano si sviluppa principalmente dalla parte occidentale delle Grigne all'area del Monte Grona, fino al Lago di Lugano (Monte San Giorgio), ed evidenzia la presenza di un'area emersa in corso di erosione tra l'Anisico inferiore e l'Anisico superiore, verosimilmente collegabile ad un incremento dell'attivit\u00e0 tettonica. Le facies marine di piattaforma carbonatica sono ancora poco sviluppate e localizzate nelle Grigne (Dolomia dell'Albiga), in Val Camonica (Calcare di Camorelli) e nelle Giudicarie (Calcare di Dosso Alto).\nSul versante occidentale delle Grigne, alle facies di piattaforma della Dolomia dell'Albiga succedono nell'Anisico superiore e nel Ladinico i sedimenti bacinali della Formazione di Perledo e Varenna: calcari marnosi neri bituminosi con marne e orizzonti tufitici ed episodi di brecce, talora fossiliferi a pesci, rettili, crostacei e molluschi.\nA partire dal versante orientale delle Grigne per tutta la Lombardia centro-orientale, le facies bacinali sono rappresentate dalla serie seguente:\nLateralmente alle facies bacinali, nell'area delle Grigne in Lombardia centrale e nell'area dei massicci della Concarena e del Pizzo Badile Camuno in Lombardia orientale, si sviluppano nell'Anisico superiore e nel ladinico potenti serie di piattaforma carbonatica note sotto il nome di Calcare di Esino. Gli spessori (da alcune centinaia di metri fino a un migliaio di metri), sono complessivamente superiori a quelli totali delle serie bacinali eteropiche. Mentre le biocostruzioni anisiche costituivano banchi di spessore limitato e verosimilmente poco rilevati rispetto alle aree bacinali circostanti, le piattaforma ladiniche tendevano a crescere rapidamente compensando l'aumento della subsidenza e mantenendosi entro la zona fotica, ed a esportare materiale carbonatico entro le aree di bacino circostanti, progradando sopra le facies bacinali. Il Calcare di Esino \u00e8 localmente molto ricco di fossili (Gasteropodi, Bivalvi e Ammoniti).\nVeneto e Trentino.\nNell'Anisico inferiore, al di sopra della Formazione di Werfen, si depongono sedimenti piuttosto eterogenei di mare relativamente basso (neritici), comprendenti sia carbonati in facies di laguna con apporti terrigeni fini (Strati a \"Dadocrinus gracilis\", che termini argillosi, arenacei, calcarei, localmente con livelli conglomeratici (Gruppo di Braies), per uno spessore fino a circa 350\u00a0m. Successivamente, tendono ad impostarsi facies di piattaforma in tutta l'area dolomitica (Dolomia del Serla e Calcare del Contrin).\nNel Ladinico, si assiste ad una marcata frammentazione paleogeografica della regione, in conseguenza dell'accentuarsi dell'attivit\u00e0 tettonica, con aree a diversa subsidenza, che porta alla formazione di bacini e piattaforme di limitata estensione laterale.\nLe unit\u00e0 di bacino sono rappresentate da termini simili a quelli gi\u00e0 citati per il Trias lombardo, che qui raggiungono gli spessori massimi e una notevole variet\u00e0 litologica, anche per la frequenza di episodi deposizionali di origine vulcanica.\nI termini descritti sono interpretabili come sedimenti depositatisi in bacini in graduale approfondimento. La doppia denominazione delle due formazioni (tedesca-italiana) \u00e8 nata nell'area dolomitica ed \u00e8 tuttora applicata nella letteratura scientifica che si riferisce all'area veneto-trentina, mentre in Lombardia curiosamente prevale la denominazione germanica.\nLe unit\u00e0 di piattaforma sono rappresentate da vari complessi noti dalla letteratura geologica con denominazioni formazionali locali. L'unit\u00e0 pi\u00f9 diffusa \u00e8 la Dolomia dello Sciliar (o Dolomia dello Schlern), che compone ad esempio i massicci del Catinaccio, dello Sciliar, del Sassolungo, del Gruppo del Sella e delle Pale di San Martino, formando biocostruzioni di spessore fino ad un migliaio di metri spesso con i margini originali conservati e caratterizzati da clinostratificazione. Questi margini erano caratterizzati da una certa instabilit\u00e0 di origine tettonica per la presenza di faglie sinsedimentarie o per l'occorrenza di episodi sismici. In prossimit\u00e0 dei margini di piattaforma, si rinvengono olistoliti, cio\u00e8 lembi e frammenti, anche cospicui, di carbonati franati lungo il margine e ricoperti dai sedimenti bacinali.\nLocalmente, questa unit\u00e0 si depone in continuit\u00e0 con la Dolomia del Serla, mentre in altri casi la deposizione di piattaforma inizia pi\u00f9 tardi, nel Ladinico.\nSi tratta generalmente di dolomie in cui il processo di dolomitizzazione ha cancellato gran parte dei fossili e delle strutture sedimentarie, ma localmente (Calcare della Marmolada, nelle Dolomiti occidentali), la litologia e le tessiture e strutture originarie sono conservate, come pure una ricca fauna a Crinoidi, Coralli, Bivalvi, Gasteropodi. Si tratta di margini di piattaforma caratterizzati da abbondanza di detrito bioclastico e intraclastico.\nLa parte interna dei massicci di piattaforma \u00e8 caratterizzata da sedimenti carbonatici meglio stratificati (Calcare del Latemar e Dolomia della Rosetta), facies di laguna protetta (talora ristretta, con calcari bituminosi) spesso ricche di fossili.\nAlpi Carniche e Giulie.\nLa parte orientale della Carnia \u00e8 sede di un'intensa attivit\u00e0 tettonica all'inizio del Trias Medio, che porta all'individuazione di una dorsale delimitata da faglie. La presenza di questo elemento strutturale condiziona la sedimentazione in tutto il periodo in esame, con la presenza di estesi e potenti corpi di brecce (Breccia di Ugovizza). Di conseguenza, il quadro stratigrafico \u00e8 estremamente complesso e solo in parte formalizzato, e viene qui riportato per sommi capi.\nDalla Carnia e Alpi Giulie al tarvisiano, le facies di piattaforma si impostano dall'Anisico con la Formazione di Lusnizza, fino a 300\u00a0m di spessore di dolomie intertidali. Questo complesso di piattaforma passa lateralmente ed \u00e8 in parte ricoperto da brecce (fino a 400\u00a0m di spessore) derivate dallo smantellamento della dorsale carnica (Breccia di Ugovizza).\nIl Ladinico \u00e8 caratterizzato da facies di piattaforma della Dolomia dello Schlern, con serie ridotte per la presenza del paleoalto carnico, mentre a oriente e a occidente si sviluppano potenti successioni di bacino riferibili alla serie classica della Formazione di Buchenstein e della Formazione di Wengen, con significativi livelli vulcanitici (Vulcaniti di Riofreddo dell'area giuliana). Localmente (Monte Clapsavon), sulle facies di piattaforma del Ladinico inferiore si impostano calcari nodulari rossi in facies di Rosso Ammonitico, che indicano un brusco annegamento delle facies di piattaforma sottostanti e il passaggio a condizioni pelagiche.\nAppennino Centro-settentrionale.\nNella Toscana occidentale (dalla Lunigiana alle Alpi Apuane), si riscontra una successione autoctona con caratteri peculiari. Il Trias giace qui in discordanza sulla serie paleozoica metamorfica (Carbonifero e Permiano), con un'estesa lacuna temporale indicata dall'assenza di sedimenti scitici e anisici. La deposizione inizia entro il Ladinico, con sedimenti prevalentemente terrigeni e debolmente metamorfici: conglomerati quarzosi, quarziti (derivate dal metamorfismo di arenarie), filladi (derivate dal metamorfismo di argille) e limi. Questa serie \u00e8 nota come Gruppo del Verrucano (dal Monte Verruca, situato tra le province di Pisa e Lucca). Si tratta di una denominazione storica e in corso di revisione: \u00e8 infatti evidente la possibilit\u00e0 di confusione con il Verrucano Lombardo di et\u00e0 permiana. Per questo, diversi Autori definiscono l'omonima sequenza toscana come \u201cVerrucano Triassico\u201d o \u201cVerrucano tipico\u201d. Nel Verrucano sono presenti calcari di piattaforma debolmente metamorfici (marmi), il cui contenuto fossilifero superstite permette la datazione al Ladinico. Si tratta nel complesso di una successione di sedimenti di ambiente deltizio e litorale in cui potevano svilupparsi limitate bioherme carbonatiche lateralmente alle direttrici principali degli apporti terrigeni.\nAppennino Meridionale.\nAffiorano nell'Appennino meridionale (Campania e Basilicata) limitati lembi alloctoni di Trias medio, in parte soggetti a debole metamorfismo, riuniti nella \u201csuccessione lagonegrese\u201d dalla maggior parte degli Autori. I termini stratigrafici del Trias Medio sono rappresentati dalla Formazione di Monte Facito, comprendente terreni sia terrigeni e misti che carbonatici, questi ultimi di origine biogenica (calcari algali). Questa formazione affiora dal Salernitano all'Appennino Lucano. Nella Calabria settentrionale affiorano termini debolmente metamorfici (filladi, quarziti, dolomie e calcari cristallini), riferibili alla stessa successione. Per quanto gli originali rapporti stratigrafici siano in gran parte obliterati dalla tettonica, si tratta di un contesto piuttosto articolato, comprendente sia aree a sedimentazione bacinale prevalenti, di tipo neritico, che aree a sedimentazione carbonatica di piattaforma.\nSicilia.\nSono presenti in Sicilia settentrionale lembi alloctoni di formazioni triassiche coinvolti nell'orogenesi alpina (frammenti avulsi dal loro contesto originario per opera delle spinte tettoniche e inglobati in sedimenti pi\u00f9 recenti). Il Trias Medio \u00e8 rappresentato dalla parte pi\u00f9 bassa stratigraficamente della Formazione Mufara della \u201csuccessione imerese\u201d, affiorante diffusamente nella Sicilia centro-occidentale (Monti Sicani nord-orientali, Monte Iudica, Palermitano, Madonie occidentali. Si tratta di sedimenti bacinali prevalentemente argilloso-marnosi con locali intercalazioni pi\u00f9 grossolane (calcareniti). L'et\u00e0 ladinica dei termini basali della F.ne Mufara \u00e8 documentata dalla presenza di fossili in brecce di piattaforma intercalate nella successione bacinale (che documentano la presenza di facies di piattaforma carbonatica non rinvenute in posto). La sedimentazione di bacino prosegue nell'area imerese anche in gran parte del Trias superiore. La presenza di termini medio-triassici nella \"successione iblea\" (Sicilia sud-orientale), rappresentati da dolomie di piattaforma, \u00e8 ipotizzabile ma non sicuramente documentata.\nSardegna.\nIl Trias Medio sardo \u00e8 di pertinenza europea occidentale (\u201cfacies germanica\u201d). Gli affioramenti accertati sono nella parte occidentale dell'isola (Nurra, Arburese e Sulcis). Si tratta di termini dolomitici e calcarei con gessi nella parte inferiore, passanti verso l'alto ad alternanze calcareo-marnose fossilifere a Brachiopodi, Bivalvi e Cefalopodi.\nTriassico Superiore.\nIn estrema sintesi, nel Triassico Superiore prevalsero su vaste aree condizioni di mare relativamente basso o marino-marginali, in un contesto generale europeo e nord-africano dominato da condizioni di mare molto sottile ad elevata salinit\u00e0. Condizioni di mare pi\u00f9 profondo e aperto sono presenti solo localmente nell'attuale Italia settentrionale (Alpi meridionali lombardo-veneto-friulane) e in misura pi\u00f9 consistente nell'Italia peninsulare (Lucania) e in Sicilia. I fattori principali che influenzano la sedimentazione durante il periodo in esame sono:\nAlpi Meridionali.\nNell'area corrispondente alle attuali Alpi meridionali, dalla Lombardia occidentale al Friuli, si trovano nel Carnico depositi misti (terrigeno-carbonatici) e transizionali (di ambiente costiero o comunque marino-marginale), che riflettono una situazione paleo-geografica molto articolata, in parte ereditata dal Trias medio. Il Carnico rappresenta in generale un periodo di regressione marina, conseguente a diverse fasi orogenetiche (fasi labiniche) che determinarono un sollevamento generalizzato con l'emersione di vaste aree, accompagnata localmente da un'attivit\u00e0 vulcanica di rilievo (ad esempio in Lombardia e nelle Dolomiti). Come conseguenza, i sedimenti clastici di composizione terrigena, derivati dall'erosione di aree continentali, sono molto pi\u00f9 frequenti che nei periodi precedenti, soprattutto nell'area lombarda. Il culmine della regressione \u00e8 dato nella regione sud-alpina da sedimenti in parte evaporitici (anidriti, gessi).\nA questi depositi seguono, nel Norico, depositi carbonatici ed evaporitici di notevole spessore (fino a oltre un migliaio di metri), prevalentemente dolomitici (\"Dolomia Principale\"), che indicano l'instaurarsi di condizioni marine di bassa profondit\u00e0, con ambienti di piattaforma biocostruita. Questo tipo di assetto indica un incremento della subsidenza su tutta l'area, in condizioni di relativa stasi tettonica, dopo le fasi tettoniche finali anisico-carniche. Il Retico rappresenta una nuova fase di differenziazione paleo-geografica dovuta ad una ripresa dell'attivit\u00e0 tettonica, di tipo distensivo, che segue le ultime fasi compressive carniche e prelude all'apertura dell'oceano della Neotetide nel Giurassico inferiore. A questa attivit\u00e0 si sommano fattori climatici e paleo-ecologici, con decremento delle facies di piattaforma carbonatica organogena e con la diffusione di facies bacinali calcareo-marnose, riccamente fossilifere e con forte contenuto di materiale organico.\nLombardia.\nLe facies di piattaforma carbonatica del Calcare di Esino e della Dolomia di San Salvatore annegano definitivamente alla fine del Ladinico e sono sostituite da sedimenti misti con forte componente terrigena. A occidente (dal Lago Maggiore al Lago di Como), sono presenti argilliti e marne fogliettate con livelli bituminosi e strati carbonatici da centimetrici a decimetrici. Nell'area lariana sono documentate lenti di gesso. Si tratta di un livello di spessore limitato (da poche decine di metri a un centinaio di metri circa), noto come Marna del Pizzella (dal Monte Pizzella, nel Varesotto). Questa formazione \u00e8 attribuita al Carnico su base biostratigrafica (Gaetani et al., 1986), e risulta di et\u00e0 pi\u00f9 recente procedendo da ovest verso est (da Carnico inferiore a Carnico superiore).\nProcedendo verso ovest, in Lombardia centro-orientale, a sedimenti carbonatici di piana tidale con strutture di emersione (Calcare metallifero bergamasco, del Carnico inferiore), spessi poche decine di metri, segue nel Carnico medio-superiore un complesso sedimentario molto articolato con una tipica tripartizione orizzontale:\nVerso sud, nell'attuale sottosuolo padano, era situata un'area a vocazione continentale caratterizzata da intensa attivit\u00e0 vulcanica di tipo acido, di arco magmatico (Garzanti, 1985).\nIl Carnico \u00e8 chiuso da sedimenti regressivi in parte evaporitici (Formazione di San Giovanni Bianco e Marna del Pizzella \"pro parte\"). In Lombardia centro-occidentale (area lariana occidentale e Monte Grona), seguono alla Marna del Pizzella depositi dolomitici brecciati di margine di piattaforma (\"Dolomia della Grona\").\nIl Norico \u00e8 caratterizzato in tutta l'area lombarda dai sedimenti dolomitici di piattaforma carbonatica della Dolomia Principale molto potenti, che possono raggiungere oltre un migliaio di metri di spessore. Si tratta di dolomie cristalline in grossi banchi, cui si alternano dolomie micritiche (a grana finissima) e dolomie stromatolitiche. Questa formazione, apparentemente monotona, costituisce in realt\u00e0 un complesso sedimentario piuttosto articolato, con intercalazione locale di sedimenti di bacino interno a sedimentazione torbiditica (Val Menaggio), e piccoli bacini chiusi a circolazione ristretta, con sedimenti dolomitici bituminosi (zona di Tremezzo, Val Brembana, Val Trompia e Giudicarie), questi ultimi soprattutto nella parte superiore dell'unit\u00e0.\nNella parte finale della sedimentazione della Dolomia Principale, la piattaforma carbonatica inizia a differenziarsi, con l'individuazione di aree a subsidenza maggiore con vocazione bacinale, talora bordate da faglie sin-sedimentarie (attive cio\u00e8 contemporaneamente alla sedimentazione). Queste aree definiscono tre bacini principali (area Tremezzina, Bergamasca e area camuna), definiscono i bacini di sedimentazione del Calcare di Zorzino, che raggiunge un migliaio di metri di spessore in corrispondenza del Lago d'Iseo. Si tratta di calcari neri, con caratteristico odore di uova marce per la presenza di idrogeno solforato, alternati a marne. Localmente (Endenna, Cene) sono state rinvenute ricche faune a vertebrati (pesci e rettili), tra cui il pi\u00f9 antico rettile volante conosciuto (Eudimorphodon ranzii).\nNel Retico, entro le aree bacinali divengono prevalenti ad eccezione del Varesotto, nel quale si sedimenta un'unit\u00e0 carbonatica di piattaforma (Dolomia di Campo dei Fiori). In tutta la Lombardia centro-orientale, si depongono sedimenti prevalentemente argillosi neri (Argillite di Riva di Solto), che raggiungono il massimo spessore nell'area sebina. Anche questi sedimenti possono essere riccamente fossiliferi a molluschi e, meno frequentemente, a vertebrati (pesci).\nAll'Argillite di Riva di Solto, segue un'unit\u00e0 marcatamente ciclica, composta di alternanze di argille e marne nerastre, ricche di materia organica, e carbonati (calcari, calcari dolomitici e dolomie) detritici, oolitici e bioclastici composti da materiale rimaneggiato proveniente da aree di piattaforma carbonatica. La tendenza \u00e8 marcatamente regressiva, con la graduale prevalenza verso l'alto dei sedimenti carbonatici.\nLa successione retica \u00e8 chiusa dai sedimenti di piattaforma carbonatica aperta della Dolomia a Conchodon. Si tratta di banchi dolomitici chiari, spesso oolitici. Nell'area lombarda pi\u00f9 orientale, si depongono dolomie massicce in parte eteropiche al Calcare di Zu (Corna).\nVeneto e Trentino.\nNell'area dolomitica il Triassico superiore inizia con i sedimenti bacinali della Formazione di San Cassiano (Ladinico terminale - Carnico inferiore), che affiora estesamente nell'area ampezzana e nel Cadore. Si tratta di marne grigie e rossastre con intercalazioni calcaree di origine detritica, arenarie vulcanoclastiche di spessore centimetrico-decimetrico e livelli tufacei. I sedimenti della Formazione di San Cassiano rivelano all'analisi sedimentologica una tendenza generalizzata alla diminuzione della profondit\u00e0 (Wendt e F\u00fcrsich, 1980) verso l'alto, con la graduale evoluzione da sedimenti di bacino profondo, pi\u00f9 fini e scarsamente fossiliferi, a bacino poco profondo e pi\u00f9 ossigenato, pendio, e infine a sedimenti pi\u00f9 carbonatici di acqua bassa, fossiliferi e con occasionali biocostruzioni a coralli. L'unit\u00e0 \u00e8 spesso riccamente fossilifera a Lamellibranchi, Gasteropodi, Cefalopodi (Ammoniti), Echinodermi, Poriferi (spugne), Coralli, Brachiopodi. Sono state rinvenute da studiosi e appassionati a partire dalla met\u00e0 del diciannovesimo secolo oltre 1400 specie, sovente con caratteri endemici. Lo stato di conservazione di queste faune \u00e8 spesso eccellente, tanto da mantenere la microstruttura originale dello scheletro o del guscio, e perfino tracce della colorazione originale. Le faune sono in parte autoctone, e in parte alloctone, entro livelli rimaneggiati derivanti da periodici franamenti dalle aree di piattaforma carbonatica circonvicine. I livelli risedimentati, potevano assumere carattere di olistostromi, con blocchi anche di notevoli dimensioni (Calcare di Cipit).\nLe facies di piattaforma sono rappresentate dalla parte superiore della Dolomia dello Schlern, cui segue entro il Carnico inferiore la Dolomia Cassiana. Entrambe passano lateralmente per eteropia di facies e in parte ricoprono la Formazione di San Cassiano. La Dolomia Cassiana \u00e8 un'unit\u00e0 di spessore variabile da zero fino a 500-600 metri composta da dolomie massive o in banchi metrici amalgamati, fossilifere principalmente a Coralli e Gasteropodi, prevalentemente allo stato di modelli interni per la dissoluzione delle parti mineralizzate originarie e in seguito al processo di dolomitizzazione. La parte terminale delle facies di piattaforma carniche prende il nome di Dolomia di D\u00fcrrenstein. Questa unit\u00e0, dello spessore di 100-150 metri, ben stratificata a differenza dei sedimenti di piattaforma sottostanti, \u00e8 riconoscibile dalle Dolomiti orientali, al Cadore, alla Carnia occidentale, ed \u00e8 riferibile ad un ambiente di piana tidale (piana di marea) a sedimentazione carbonatica, periodicamente invasa da sedimenti arenacei di origine continentale da un'area emersa posta a sud e sud ovest dell'area cadorina (Pisa et al., 1980), verosimilmente in continuit\u00e0 con la \u201ccintura vulcanica\u201d posta nell'attuale area padana.\nNel Carnico sommitale, la tendenza regressiva culmina nei sedimenti argilloso-marnosi varicolori, calcareo-dolomitici ed evaporitici del Gruppo di Raibl, che ricopre i precedenti sedimenti di piattaforma e di bacino su tutta l'area. Questa unit\u00e0, in realt\u00e0 internamente molto eterogenea, costituisce un orizzonte di notevole continuit\u00e0 laterale, spesso da pochi metri fino a circa un centinaio di metri, caratterizzato morfologicamente e topograficamente con subitanee variazioni di pendenza per l'elevata erodibilit\u00e0. \u00c8 riferibile ad un complesso di mare molto basso, in parte lagunare, a sedimentazione terrigena o mista, talora evaporitica (soprattutto nella parte orientale dell'area dolomitica).\nNel Norico-Retico, La Dolomia Principale segna una nuova tendenza trasgressiva con l'impostazione di sedimenti lagunari e di piana di marea, di spessore variabile da 250 a circa 1500\u00a0m, in aumento dalle Dolomiti occidentali alla parte orientale dell'area dolomitica.\nItalia centro-meridionale.\nNell'odierna area peninsulare, l'area toscana presenta un'evoluzione simile a quella sudalpina, con depositi misti di mare basso nel Carnico, cui seguono nel Norico facies carbonatiche di piattaforma interna ed evaporitiche, e nel Retico facies calcareo-marnose.\nNell'Italia centro-meridionale si ha una netta differenziazione tra aree a vocazione di piattaforma carbonatica (area campano-laziale), sviluppate dalla zona del Gran Sasso alla Calabria, e aree a vocazione di bacino (il \u201cBacino Lagonegrese\u201d degli Autori), sviluppate nell'area tra Campania meridionale e Lucania, con serie pelagiche calcareo-marnose e calcareo-silicee spesso riccamente fossilifere. Una situazione analoga \u00e8 presente in Sicilia, con facies pelagiche carniche affioranti in Sicilia centro-settentrionale, cui seguono termini dolomitici di piattaforma (complesso Panormide), mentre nella parte sud-occidentale dell'isola si presentano facies prevalentemente carbonatiche di piattaforma, in continuit\u00e0 con le aree di piattaforma della Tunisia e della Libia settentrionale.\nL'area descritta, contraddistinta durante tutto il periodo in esame da facies marine o transizionali, era circondata da aree con forte carattere evaporitico.\nQueste sono rappresentate a est dalla fascia corrispondente al margine adriatico, dalle Marche alla Puglia, in cui il Trias Superiore \u00e8 costituito da potenti successioni dolomitiche in facies di Dolomia Principale ed evaporitiche (Anidriti del Burano). Quest'area fa parte di un grande bacino evaporitico sviluppato nell'area dell'odierno Mare Adriatico, dalla Croazia alla Grecia occidentale.\nA ovest, nell'area delle attuali Alpi occidentali e in Sardegna, il Triassico superiore \u00e8 in \u201cfacies germanica\u201d, ed \u00e8 caratterizzato da depositi evaporitici (gessi, anidriti) e da carbonati di mare molto basso simili a quelli del bacino provenzale.\nA sud, le facies di piattaforma della Sicilia fanno transizione al bacino evaporitico tunisino-algerino."}
{"id": "1102827", "revid": "767487", "url": "https://it.wikipedia.org/wiki?curid=1102827", "title": "L'albero della cuccagna", "text": "L'albero della cuccagna \u00e8 un album di Cristiano De Andr\u00e9 pubblicato nel 1990."}
{"id": "1102828", "revid": "116441008", "url": "https://it.wikipedia.org/wiki?curid=1102828", "title": "Il diavolo bianco (o Vittoria Corombona)", "text": "Il diavolo bianco (o Vittoria Corombona) \u00e8 una tragedia dell'inglese John Webster (1580 circa \u2013 1634 circa), composta nel biennio 1611-1612 e pubblicata nel 1612.\nBasi storiche.\nLa tragedia prende spunto dalle vicende storiche accadute in Italia alla fine del XVI secolo riguardanti Paolo Giordano I Orsini, duca di Bracciano, e le sue due mogli: Isabella de' Medici e Vittoria Accoramboni. L'Orsini era rimasto vedovo della prima moglie Isabella de' Medici, figlia del Granduca di Toscana Cosimo I; la morte di Isabella, giunta improvvisa a Firenze nel 1576, era stata attribuita dalle cronache dell'epoca a strangolamento ordinato dal marito. Anche la seconda moglie del duca, Vittoria Accoramboni, era a sua volta vedova: il primo marito Francesco Peretti, nipote del cardinal Montalto, era stato infatti assassinato il 17 luglio 1581 per mano di sicari dell'Orsini fra i quali vi era un fratello di Vittoria, Marcello Accoramboni. Il matrimonio del duca Paolo Giordano con Vittoria avvenne clandestinamente nel 1581; due anni dopo, superata l'opposizione del Papa Gregorio XIII, venne celebrato anche pubblicamente.\nDopo l'elezione del cardinal Montalto a pontefice col nome pontificale di Sisto V (24 aprile 1585), i due sposi lasciarono lo Stato Pontificio e si rifugiarono nella Repubblica di Venezia. Il duca mor\u00ec a Sal\u00f2 nel novembre dello stesso anno, mentre Vittoria venne assassinata poche settimane dopo, a Padova, da un parente del defunto marito, \"Lodovico Orsini\", funzionario della Repubblica di Venezia, il quale a sua volta venne giustiziato, assieme a quasi tutti i suoi complici, per ordine della Repubblica Veneta. Nella tragedia di Webster i nomi e l'intreccio della cupa vicenda sono stati modificati.\nTrama.\nPaolo Giordano Orsini, duca di Bracciano, marito di Isabella, sorella del duca di Firenze, si \u00e8 innamorato di Vittoria, moglie del nobiluomo Camillo. Il duca di Bracciano \u00e8 ancora sposato a Isabella; questo ostacolo deve essere pertanto eliminato senza tuttavia che il duca resti coinvolto o sia sospettato di aver ordito un delitto. Il duca di Bracciano trova un inatteso aiuto in Flamineo, fratello di Vittoria, il quale, oltre ad aiutare il duca a sedurre la propria sorella, progetta col duca un piano per eliminare sia il rivale Camillo sia la propria moglie Isabella.\nFlamineo tende un tranello nel quale Camillo trova la morte, mentre \u00e8 lo stesso duca Orsini a sbarazzarsi della moglie depositando del veleno sulle labbra di un dipinto in cui c'\u00e8 la sua effigie: durante un'assenza di Orsini, Isabella, innamorata del marito, morir\u00e0 avvelenata per aver baciato il ritratto dello sposo. E cos\u00ec avviene. Tuttavia il cardinale Monticelso, diventato papa (nel dramma come Paolo IV, nella vicenda reale Sisto V), chiede che si faccia luce su questi delitti, essendo oltretutto parte in causa, in qualit\u00e0 di zio di Camillo. Vittoria, accusata di adulterio e di omicidio, viene condannata; viene tuttavia salvata \"in extremis\" dal duca di Bracciano, Orsini, che la sposa, ottenendo il suo scopo. Ma il duca di Firenze, desideroso di vendicare l'assassinio della sorella Isabella, prima ordina l'avvelenamento del duca di Bracciano, poi l'assassinio di Flamineo (il quale, a sua volta, aveva ucciso il fratello minore Marcello, durante una lite, sotto gli occhi della vecchia madre Cornelia) e infine l'assassinio di Vittoria."}
{"id": "1102830", "revid": "94647", "url": "https://it.wikipedia.org/wiki?curid=1102830", "title": "Psico-linguistica", "text": ""}
{"id": "1102854", "revid": "289247", "url": "https://it.wikipedia.org/wiki?curid=1102854", "title": "Eustazio di antiochia", "text": ""}
{"id": "1102855", "revid": "945903", "url": "https://it.wikipedia.org/wiki?curid=1102855", "title": "Nighthawks at the Diner", "text": "Nighthawks at the Diner \u00e8 un doppio album (e terzo disco della discografia del cantautore statunitense Tom Waits), pubblicato dalla casa discografica Asylum Records nell'ottobre del 1975.\nIl titolo dell'album \u00e8 stato ispirato dal celebre dipinto del 1942 di Edward Hopper, intitolato appunto \"Nighthawks\"."}
{"id": "1102861", "revid": "92723", "url": "https://it.wikipedia.org/wiki?curid=1102861", "title": "Marforio", "text": "Marforio \u00e8 un'enorme scultura marmorea di epoca romana, risalente al I secolo, raffigurante forse il dio Nettuno, l'Oceano o il Tevere. Fu una delle sei \"statue parlanti\" di Roma, forse la pi\u00f9 nota dopo Pasquino. La statua \u00e8 conservata nei Musei capitolini.\nStoria e collocazione.\nFu rinvenuta nel Foro di Augusto, presso il tempio di Marte Ultore, nell'area poi denominata Foro di Marte, da cui \u00e8 probabile provenga il nome, per deformazione dal nome latino del luogo; una seconda ipotesi si riferisce a un'iscrizione (ora scomparsa) sulla stessa statua che, secondo un documento del 1588, riportava \"MARE IN FORO\"; ancora un'altra ipotesi fa derivare la denominazione dal nome di una famiglia Marioli o Marfuoli che aveva una propriet\u00e0 nei pressi del Carcere Mamertino, sempre nella zona dei Fori, dove la statua sarebbe rimasta fino al 1588. Da l\u00ec fu spostata, per volere del papa Sisto V, prima sulla piazza di S. Marco e poi sulla piazza del Campidoglio, sul lato del muro di terrapieno dell'Aracoeli, ad ornamento di una fontana progettata da Giacomo Della Porta. Nel 1594 fu restaurata, con la ricostruzione totale di una parte del viso, del piede destro e della mano sinistra che stringe una conchiglia, particolare questo che giustificherebbe l'iscrizione citata. A met\u00e0 del XVII secolo papa Innocenzo X fece spostare di nuovo statua e fontana, a causa di lavori di sbancamento verso Santa Maria in Aracoeli, necessari per l'edificazione del Palazzo Nuovo che doveva completare la piazza del Campidoglio. L'intero gruppo fu poi inserito nel cortile dello stesso Palazzo Nuovo dove si trova attualmente.\nUn'altra ipotesi accreditata \u00e8 quella riportata da alcuni storici che attribuiscono la statua alla personificazione del fiume Nera, che al Tevere fornisce la gran parte delle sue acque. Questa tesi viene riportata in alcuni bei versi dal Morelli.\nIn occasione del trasferimento operato da Sisto V fu rinvenuta anche la grande vasca circolare di cui la statua era l'ornamento, che per\u00f2 fu inizialmente lasciata al suo posto e utilizzata come abbeveratoio. Nel 1816 anche la vasca fu trasferita ai piedi dell'obelisco di piazza del Quirinale, nella sede in cui si trova attualmente.\nPi\u00f9 delle altre cinque statue \u00e8 il protagonista di numerosi dialoghi a distanza con Pasquino (una sorta di botta e risposta su problemi sociali e politici): le \"pasquinate\", finalizzate a colpire anche pesantemente e sempre in modo anonimo i personaggi pubblici pi\u00f9 in vista nella Roma del XVI e XVII secolo."}
{"id": "1102862", "revid": "19330", "url": "https://it.wikipedia.org/wiki?curid=1102862", "title": "Chitalishte", "text": ""}
{"id": "1102864", "revid": "111433", "url": "https://it.wikipedia.org/wiki?curid=1102864", "title": "Charles Percy Snow", "text": "Biografia.\nNato a Leicester, fu educato allo University College di Leicester nel 1930 entr\u00f2 a far parte del Christ's College dell'Universit\u00e0 di Cambridge, dove si laure\u00f2 in fisica.\nDivenne cavaliere nel 1957 e Baron Snow, della citt\u00e0 di Leicester, nel 1964.\nPrest\u00f2 servizio come assistente del ministro della tecnologia del lavoro del governo di Harold Wilson.\nTra i suoi amici, si annoverano il matematico Godfrey Harold Hardy, il fisico Patrick Blackett (poi Lord Blackett) e il \u201ccristallografo a raggi X\u201d John Desmond Bernal.\nCharles Percy Snow spos\u00f2 l'autrice Pamela Hansford Johnson.\nOpere.\nLa sua prima opera fu la famosissima \"Death under Sail\" (1932). Scrisse anche una biografica di Anthony Trollope.\nIn ogni caso, fu molto pi\u00f9 famoso per una serie di romanzi di stampo politico dal titolo \"Strangers and Brothers\" che dipingevano gli intellettuali nella politica e nei governi della nuova era. \"I Maestri\" \u00e8 forse la sua opera pi\u00f9 conosciuta, e ben si collocava con la politica interna di Cambridge, da lui ben conosciuta. \nNell'opera \"The Realists\", fece un'analisi del lavoro di altri autori: Stendhal, Honor\u00e9 de Balzac, Charles Dickens, F\u00ebdor Dostoevskij, Lev Tolstoj, Benito P\u00e9rez Gald\u00f3s, Henry James e Marcel Proust, difendendo fortemente le opere di stampo realista.\nOltre ad essere famoso per le sue opere, e per i suoi testi, fu famoso per il concetto delle \"Due Culture\", che svilupp\u00f2 nel testo \"Le Due Culture e la rivoluzione scientifica\". Notava che la poca comunicazione tra scienza e mondo umanistico era uno dei mali che portavano alla mancata soluzione dei problemi nel mondo.\nSi accorgeva, in particolare, che la qualit\u00e0 dell'educazione nel mondo era in declino, in ogni campo. Sottoline\u00f2 pure, nelle sue opere, la differenza tra i due altri \u201cmondi\u201d, quello delle nazioni ricche e quello di quelle povere, e pi\u00f9 in generale, quello di ricchi e poveri, dicendo che anche questo era uno dei grandi mali del mondo.\nBibliografia.\nRomanzi.\nSerie Strangers and Brothers\nAltri romanzi"}
{"id": "1102873", "revid": "1543377", "url": "https://it.wikipedia.org/wiki?curid=1102873", "title": "Abate Luigi", "text": "L'Abate Luigi (o, con accento romanesco, \"Abbate Luiggi\"), \u00e8 una delle sei \"statue parlanti\" di Roma.\nDal 1924 si trova nuovamente in piazza Vidoni, sul muro laterale della Basilica di Sant'Andrea della Valle; tale collocazione \u00e8 quella originaria, poich\u00e9 la statua fu rinvenuta nelle fondazioni di Palazzo Vidoni, nell'area del Teatro di Pompeo. Nel corso del tempo \u00e8 stata comunque trasferita alcune volte.\n\u00c8 una scultura di epoca tardo-romana, raffigurante probabilmente un alto magistrato. In mancanza di una precisa identificazione, il nomignolo gli \u00e8 stato assegnato dalla fantasia popolare che, con la solita arguzia, trovava il personaggio particolarmente somigliante al sagrestano della vicina chiesa del Sudario, conosciuto appunto con quel nome.\nCome le altre cinque \u00e8 stata la \u201cvoce\u201d di diverse \"pasquinate\", le violente e spesso irriverenti satire indirizzate a colpire anche pesantemente e sempre in modo anonimo i personaggi pubblici pi\u00f9 in vista nella Roma del XIV e XV secolo. Di questa sua caratteristica loquacit\u00e0 letteraria \u00e8 testimonianza l'iscrizione che si trova sulla base della statua:\nFUI DELL'ANTICA ROMA UN CITTADINO\nORA ABATE LUIGI OGNUN MI CHIAMA\nCONQUISTAI CON MARFORIO E CON PASQUINO\nNELLE SATIRE URBANE ETERNA FAMA\nEBBI OFFESE, DISGRAZIE E SEPOLTURA\nMA QUI VITA NOVELLA E ALFIN SICURA\nSulla sicurezza della \"vita novella\" l'epigrafe non sembra aver avuto ragione, poich\u00e9 ha sub\u00ecto, anche di recente, diversi atti di vandalismo, orientati soprattutto all'asportazione della testa, che \u00e8 stata pi\u00f9 volte sostituita. \u00c8 in occasione di una \u201cdecapitazione\u201d del 1966 che la statua parl\u00f2 l'ultima volta, con una pasquinata indirizzata all'ignoto vandalo (ma non solo a lui):"}
{"id": "1102874", "revid": "1990499", "url": "https://it.wikipedia.org/wiki?curid=1102874", "title": "John Grierson", "text": "\u00c8 considerato un pioniere e il caposcuola del movimento documentaristico britannico e canadese degli anni trenta. Nel 1926 ha coniato il termine \"documentario\" all'interno di una recensione del film \"L'ultimo Eden\" di Robert J. Flaherty.\nBiografia.\nScozzese di nascita, suo padre era un maestro di scuola e la madre una suffragetta e attivista del Partito Laburista. Dopo il servizio a bordo di un dragamine della Royal Navy durante la prima guerra mondiale, Grierson entra all'Universit\u00e0 di Glasgow, dove trascorre buona parte della sua carriera accademica e in cui si laurea in filosofia. Nel 1924, grazie ad una borsa di studio della fondazione Rockefeller si trasferisce negli Stati Uniti d'America presso l'Universit\u00e0 di Chicago e successivamente presso la Columbia University e l'Universit\u00e0 del Wisconsin-Madison. Il centro delle sue ricerche in quegli anni riguarda la psicologia della propaganda e l'impatto della stampa, del cinema e dei mass media sulla formazione dell'opinione pubblica. Contemporaneamente fa anche i suoi primi incontri con l'ambiente hollywoodiano e lavora come critico cinematografico per il \"New York Sun\".\nNel 1927 ritorna in Gran Bretagna con l'obiettivo di utilizzare l'arte cinematografica per promuovere sentimenti etici e di riscatto sociale nel popolo inglese, afflitto a quell'epoca da una profonda crisi. Viene assunto temporaneamente dall'EMB (Empire Marketing Board), un'agenzia governativa fondata da poco per promuovere a livello mondiale il commercio britannico, sostenendolo tramite mostre, manifesti, pubblicazioni e film. \u00c8 grazie anche a questo contesto che Grierson riesce a finanziare ed elaborare le sue opere, come il suo primo lavoro in assoluto, \"Drifters\" (\"Pescherecci\", 1929), un documentario dai toni quasi eroici che mostra con immagini grezze e reali il duro lavoro dei pescatori del Mare del Nord.\nDal 1929 al 1933 dirige la sezione cinematografica dell'EMB, arruolando e coordinando un gran numero di giovani registi emergenti, come Basil Wright, Edgar Anstey, Stuart Legg, Paolo Rotha, Arthur Elton, Humphrey Jennings, Harry Watt, e Alberto Cavalcanti. Questo gruppo \u00e8 diventato noto negli anni seguenti come il \"British Documentary Film Movement\". Anche Robert J. Flaherty lavor\u00f2 brevemente in questa unit\u00e0. Nel 1933 l'EMB viene sciolta, vittima di depressione dell'economia dell'epoca, e l'intero gruppo viene spostato al GPO (\"General Post Office\"). Grierson infatti viene assunto come direttore delle pubbliche relazioni con la clausola che avrebbe potuto portare con s\u00e9 tutta l'unit\u00e0 cinematografica presente all'EMB.\nLa sua collaborazioen con il GPO termina nel 1938 e Grierson, sotto invito del governo canadese, si trasferisce a Ottawa dove fonda il \"National Film Board\" (NFB), allo scopo di realizzare dei film allo scopo di promuovere e far conoscere il Canada a tutto il mondo, in collaborazione anche con lo scozzese Norman McLaren.\nAll'ingresso del Canada nel secondo conflitto mondiale, nel 1939 il NFB focalizza le sue produzioni sulla propaganda. Al termine del conflitto nel 1945 Grierson si dimette dal ruolo di commissario dell'NFB, a causa di accuse a lui e altri suoi tre colleghi di simpatie comuniste riguardanti molti dei film prodotti durante la guerra. Grierson torna quindi in Scozia, producendo programmi didattici per la televisione, ma poco dopo torna nuovamente in Canada per insegnare all'Universit\u00e0 di Montr\u00e9al.\nNegli anni cinquanta ha anche lavorato presso \"Southall Studios\" di West End di Londra, ed ha condotto un programma televisivo di successo su \"Scottish TV\", dove ha mostrato molti estratti di suoi documentari inediti. Nel 1957 ha ricevuto una speciale \"Canadian Film Award\".\nMuore a Bath, in Inghilterra il 19 febbraio 1972, all'et\u00e0 di 73 anni.\nIl documentario secondo Grierson.\nSecondo Grierson, soprattutto nel periodo successivo all'avvento del sonoro, era importante porre dei fondamenti che definissero il cinema non-fiction. Nella suo libro \"Principi fondamentali del documentario\" (1934) distingue il documentario dai sottogeneri del cinema \u201cdal vero\u201d, enunciando tre principi fondamentali:\nSecondo Grierson infatti il documentario \u00e8 in grado di rielaborare il materiale autentico in maniera creativa, artistica, ma deve perseguire risultati estetici e soprattutto di contenuto completamente diversi da quelli del film a soggetto.\nSottolinea anche l'importanza che ha avuto Robert J. Flaherty, ma se ne distanzia preferendo un metodo che abbandoni la forma narrativa tradizionale per cercare strutture e contenuti pi\u00f9 adeguati alla sensibilit\u00e0 del mondo moderno. Si pronuncia per un tipo di documentario che, senza rinunciare all'arte, manifesti un punto di vista preciso sulla realt\u00e0 filmata. Arte e realt\u00e0 sono infatti come due poli, attorno ai quali ruota tutta la sua riflessione e per conciliarli adotta un compromesso: qualora lo scopo di un documentario fosse la rappresentazione del reale, l'istanza della sperimentazione formale risulter\u00e0 giustificata dal suo statuto artistico."}
{"id": "1102879", "revid": "169529", "url": "https://it.wikipedia.org/wiki?curid=1102879", "title": "Madama Lucrezia", "text": "Madama Lucrezia (in romanesco \"Madama Lugrezzia\"), \u00e8 una delle sei \"statue parlanti\" di Roma, l'unica rappresentante femminile della cosiddetta \u201cCongrega degli Arguti\u201d.\nStoria.\nSi tratta di un colossale busto di epoca romana, alto circa 3 metri, attualmente posto su un basamento all'angolo tra Palazzo Venezia e la basilica di San Marco al Campidoglio, nell'omonima piazza.\nCome per le altre statue, non si \u00e8 potuta assegnare una identificazione certa, e le ipotesi sul personaggio raffigurato sono molteplici: la pi\u00f9 accreditata sembra essere la dea Iside (o una sua sacerdotessa) perch\u00e9 il nodo della veste sul petto \u00e8 una caratteristica che ricondurrebbe a quel culto. \nIl busto sarebbe stato donato a Lucrezia d'Alagno, l'amante di Alfonso V d'Aragona re di Napoli, la quale, dopo la morte di Alfonso, a causa dell'ostilit\u00e0 del suo successore si trasfer\u00ec a Roma ed abit\u00f2 nei pressi del luogo dove ora si trova la statua. Ad ulteriore conferma dell'ipotesi dell'attribuzione del nome con riferimento a quella Lucrezia, \u00e8 la circostanza che nel XV secolo il termine \u201cmadama\u201d era usato a Napoli, ma non a Roma.\nCome le altre cinque \u00e8 stata la \u201cvoce\u201d di diverse \"pasquinate\" (poche, in realt\u00e0), le violente e spesso irriverenti satire indirizzate a colpire anche pesantemente e sempre in modo anonimo i personaggi pubblici pi\u00f9 in vista nella Roma del XIV e XV secolo. Se ne ricordano in particolare due: la prima quando, nel 1591, papa Gregorio XIV, ormai in fin di vita, si fece trasferire al Palazzo Venezia, sperando (grazie anche alla presenza di un alto steccato che attutiva i rumori della citt\u00e0) in un miglioramento che invece non ci fu, e Lucrezia sentenzi\u00f2 che \"La morte entr\u00f2 attraverso i cancelli\". L'altra durante la Repubblica Romana del 1799, quando il popolo romano in rivolta precipit\u00f2 a terra il suo busto, apparve sulle spalle la scritta \"Non ne posso veder pi\u00f9\".\nMadama Lucrezia e il Pie' di Marmo.\nSecondo alcune teorie, il famoso \"Pie' di Marmo\" sito nella via che da esso prende il nome avrebbe in origine fatto parte della statua la cui parte superiore \u00e8 appunto Madama Lucrezia: lo testimonierebbe il fatto che la veste che il personaggio porta e il sandalo oggi appena visibile sul Piede farebbero entrambi parte del corredo delle sacerdotesse isiache. Inoltre anche le dimensioni e la qualit\u00e0 del marmo corrisponderebbero.\nNon sono tuttavia mai state operate delle analisi approfondite in merito."}
{"id": "1102883", "revid": "599013", "url": "https://it.wikipedia.org/wiki?curid=1102883", "title": "Osservazione di Urano", "text": "Tra il 1995 ed il 2006 la magnitudine apparente di Urano \u00e8 variata fluttuando tra +5,5 e +6,0, ponendolo giusto al di sopra del limite per la visibilit\u00e0 ad occhio nudo, intorno +6,5. All'opposizione, \u00e8 visibile come una debole stella quando il cielo \u00e8 scuro e pu\u00f2 essere osservato anche in ambiente urbano usando un binocolo. Dalla terra ha un diametro compreso tra 3,4 e 3,7\u00a0arcosecondi; per confronto i diametri apparenti di Giove e Saturno sono compresi rispettivamente tra 32 e 45 e tra 16 e 20 arcosecondi. Con un telescopio a 100 ingrandimenti si riesce ad intravedere la forma di un disco, fino ad arrivare a 500\u00d7 dove raggiunge le dimensioni angolari della Luna. Anche usando grossi telescopi non pu\u00f2 essere visto nessun dettaglio del suo disco. In ogni modo studi all'infrarosso della sua atmosfera mediante l'utilizzo di ottiche adattive e del Telescopio spaziale Hubble hanno riportato dati interessanti nei vari anni dopo il passaggio della sonda Voyager 2; per esempio sono state riprese immagini delle nubi di Urano.\nStoria.\nLe prime osservazioni e la scoperta del pianeta.\nSebbene visibile ad occhio nudo, Urano era sconosciuto agli Antichi. Il suo movimento lento, rispetto a quello degli altri pianeti allora noti, e la fioca luminosit\u00e0 lo fecero confondere tra le innumerevoli stelle osservabili in un cielo notturno non afflitto da alcuna forma di inquinamento.\nPrima che fosse identificata la sua natura planetaria, Urano era stato osservato in pi\u00f9 occasioni anche da astronomi professionisti, ma veniva generalmente scambiato per una stella. Le prime registrazioni astronomiche risalgono al 1690: John Flamsteed annot\u00f2 sei volte la posizione di Urano e lo incluse nel suo catalogo stellare col nome di 34 Tauri. James Bradley la osserv\u00f2 nel 1748, 1750 e 1753; Tobias Mayer nel 1756. L'astronomo francese Pierre Charles Le Monnier la osserv\u00f2 dodici volte tra il 1750 e il 1769, quattro volte nel 1750, due nel 1768, sei nel 1769 e una nel 1771. Egli fu una vittima del suo stesso disordine: una delle sue osservazioni fu trovata consegnata su una carta da pacchi usata per conservare la polvere per capelli.\nWilliam Herschel, durante una campagna osservativa volta a stimare la parallasse delle stelle fisse, scopr\u00ec il pianeta il 13 marzo 1781 per mezzo di un telescopio riflettore autocostruito, che possedeva uno specchio principale del diamentro di 157\u00a0mm e lo osserv\u00f2 ad un ingrandimento di 227\u00d7, ma inizialmente notific\u00f2 di aver scoperto una cometa (il 26 aprile 1781).\nHerschel annot\u00f2 sul suo diario: \"nel quartile vicino ... o [una] stella nebulosa o forse una cometa\". Il 17 marzo aggiunse: \"Ho cercato per la cometa o stella nebulosa ed ho trovato che \u00e8 una cometa, perch\u00e9 ha cambiato posizione\". Quando present\u00f2 la scoperta alla \"Royal Society\" continu\u00f2 ad asserire di aver trovato una cometa sebbene la paragonasse implicitamente anche ad un pianeta:\nHerschel notific\u00f2 la sua scoperta all'Astronomo Reale, Nevil Maskelyne, ed il 23 aprile ricevette questa risposta: \"Non so come chiamarlo. \u00c8 tanto probabile che sia un pianeta regolare che si muove su un'orbita quasi circolare intorno al Sole quanto una cometa che si muove un'ellisse di grande eccentricit\u00e0. Non sono ancora riuscito ad osservare alcuna sua chioma o coda\".\nMentre Herschel continuava a descrivere la sua scoperta come una cometa, altri astronomi avevano iniziato a sospettare altrimenti. L'astronomo russo Anders Johan Lexell stim\u00f2 per il nuovo oggetto una distanza pari a 18 volte la distanza del Sole dalla Terra, e nessun'altra cometa era stata fino ad allora osservata con perielio superiore a quattro volte la distanza Terra-Sole. L'astronomo berlinese Johann Elert Bode descrisse la scoperta di Herschel come \"una stella mobile che pu\u00f2 essere ritenuta un oggetto simile ad un pianeta finora sconosciuto orbitante al di l\u00e0 dell'orbita di Saturno.\" Bode concluse che la sua orbita quasi circolare era pi\u00f9 quella di un pianeta che di una cometa.\nL'oggetto fu presto universalmente accettato come un nuovo pianeta. Nel 1783, lo stesso Herschel riconobbe il fatto in una lettera al presidente della \"Royal Society\" Joseph Banks: \"Dalle osservazioni dei pi\u00f9 eminenti astronomi in Europa appare che la nuova stella, che ho avuto l'onore di porre alla loro attenzione nel marzo 1781, \u00e8 un Pianeta Primario del nostro Sistema Solare.\"\n In riconoscimento di questo successo, il re Giorgio III confer\u00ec ad Herschel uno stipendio annuale di \u00a3200 con la condizione di trasferirsi a Windsor per permettere alla Famiglia Reale di guardare attraverso il suo telescopio.\nLa scoperta delle lune e degli anelli.\nL'11 gennaio 1787, lo stesso Herschel scopr\u00ec due lune di Urano: Titania ed Oberon. Per circa cinquant'anni lo strumento di Herschel fu l'unico in grado di osservarle. Al riguardo c'\u00e8 da dire che Herschel segnal\u00f2 la scoperta di altri 4 satelliti, - con periodi siderali di 5,89 giorni (interno a Titania), 10,96 giorni (tra Titania ed Oberon), 38,08 e 107,69 giorni (esterni ad Oberon) - le cui caratteristiche orbitali per\u00f2 non corrispondono a quelle dei satelliti successivamente scoperti. La smentita di queste asserzioni giunse nel 1851 quando William Lassell scopr\u00ec Ariel ed Umbriel e non trov\u00f2 traccia delle quattro lune spurie indicate da Herschel. Non ci furono altre scoperte per quasi un secolo, finch\u00e9 nel 1948 Gerard Kuiper scopr\u00ec la pi\u00f9 piccola e l'ultima delle cinque grandi lune sferiche di Urano, Miranda.\nNel 1789 Herschel descrisse inoltre un possibile anello intorno ad Urano. L'osservazione \u00e8 considerata generalmente dubbia perch\u00e9 gli anelli di Urano sono fiochi e non sono stati osservati da nessun altro astronomo nei due secoli seguenti. Tuttavia, Herschel riport\u00f2 una descrizione accurata dell'anello \u03b5, ne indic\u00f2 le dimensioni, il suo angolo relativamente alla Terra, il colore rosso ed i suoi cambiamenti, nel procedere di Urano sulla sua orbita attorno al Sole.\nNel 1924 Antoniadi, sfruttando il fatto che la Terra si trovasse sul piano equatoriale di Urano, esegu\u00ec una campagna osservativa del pianeta. Riport\u00f2 di aver osservato un disco giallastro, con del verde-bluastro in esso; delle calotte polari grigiastre e due fievoli cinture di polvere in prossimit\u00e0 del piano equatoriale. Concluse per\u00f2 di essersi sbagliato e che fossero dovute a cattive condizioni osservative.\nIl sistema di anelli fu definitivamente scoperto il 10 marzo 1977 da James L. Elliot, Edward W. Dunham e Douglas J. Mink in modo inatteso. I tre ricercatori avevano programmato delle osservazioni dell'occultazione della stella SAO 158687 da parte di Urano con lo scopo di studiare l'atmosfera del pianeta. Tuttavia, quando analizzarono i dati, trovarono che la stella era rapidamente scomparsa per cinque volte prima e dopo l'occultazione vera e propria da parte del pianeta. Conclusero quindi che dovesse esserci un sistema di anelli attorno ad Urano. Successivamente individuarono altri quattro anelli., ma perch\u00e9 fosse possibile osservare direttamente gli anelli \u00e8 stato necessario il sorvolo del pianeta della \"Voyager 2\" nel 1986 ed il lancio del Telescopio spaziale Hubble.\nIl sorvolo della Voyager 2.\nNel 1986 la sonda Voyager 2 visit\u00f2 il pianeta ma le prime analisi fatte furono un'enorme delusione: non veniva riscontrata la presenza di fasce parallele n\u00e9 di nubi, al contrario di come era stato osservato dalla Terra; l'atmosfera di un colore azzurro-verde era uniforme e priva completamente di dettagli. Fu solo grazie ad un trattamento delle immagini che apparvero sia le nubi che le altre formazioni.\nCon la tecnica dei falsi colori furono rilevate disposizioni nuvolose a 27\u00b0 dall'equatore che ruotavano con un periodo di 16,9 ore, ed altre ancora a 13\u00b0 dal polo con un periodo di 16 ore. Si rilev\u00f2 inoltre una percentuale di elio del 12% al contrario del 40% stimato da terra ed una temperatura alla sommit\u00e0 delle nubi di -220\u00a0\u00b0C. Si \u00e8 misurato un campo magnetico 50 volte superiore a quello terrestre ed il polo magnetico spostato di 8000\u00a0km dal polo opposto al Sole. Il pianeta irradia la stessa quantit\u00e0 di calore che riceve dalla sua stella ed il movimento delle nubi risulta simile a quello terrestre, cio\u00e8 parallelo all'equatore. Il colore verdastro \u00e8 dovuto all'assorbimento della componente rossa della luce da parte del metano. Si \u00e8 scoperto uno strato nebbioso dovuto alla presenza di acetilene ed idrocarburi nello strato pi\u00f9 denso delle nuvole interne.\nLa sonda scopr\u00ec nuove lune, invi\u00f2 a Terra le prime immagini degli anelli e scopr\u00ec inoltre attivit\u00e0 geologica sulle lune maggiori: depositi scuri in fondo a crateri ghiacciati indicavano la presenza di acqua sporca dovuta ad attivit\u00e0 vulcanica.\nOsservazione visuale.\nL'asse di rotazione di Urano \u00e8 inclinato di 98\u00b0 rispetto al piano orbitale del pianeta. Osservando dalla Terra, quindi, si susseguono viste delle regioni equatoriali e viste delle regioni polari in alternanza. Nel 1985 dalla Terra era possibile osservare il polo nord del pianeta, nel 2007 l'equatore.\nIl pianeta manifesta fluttuazioni nella luminosit\u00e0, ben documentate, determinate sia da cambiamenti fisici dell'atmosfera del pianeta, sia da considerazioni geometriche e prospettiche. La luminosit\u00e0 di Urano \u00e8 influenzata dalla sua distanza dal Sole, dalla distanza dalla Terra e dalla particolare vista che offre al nostro pianeta: Urano appare leggermente pi\u00f9 grande e pi\u00f9 luminoso quando mostra le regioni polari alla Terra. Inoltre \u00e8 stata individuata una correlazione tra l'attivit\u00e0 solare e la luminosit\u00e0 del pianeta: durante i periodi di intensa attivit\u00e0 solare, le fluttuazioni nella luminosit\u00e0 del pianeta sono pi\u00f9 pronunciate.\nL'osservazione dei satelliti del pianeta \u00e8 difficoltosa. Oberon e Titania possono essere individuati con un telescopio da 8\", in un cielo particolarmente buio. Aperture di 12-14 \" e 16 \" dovrebbero permettere l'individuazione di Ariel ed Umbriel rispettivamente. Miranda pu\u00f2 essere osservata solo con grandi telescopi.\nL'osservazione degli anelli \u00e8 estremamente complicata perch\u00e9 la luminosit\u00e0 del disco del pianeta li nasconde quasi completamente alla vista. Solo i pi\u00f9 grandi telescopi a Terra ed il Telescopio spaziale Hubble riescono a cogliere due archetti sopra e sotto il pianeta. Gli anelli sono osservabili dalla Terra solo ogni 42 anni. Durante l'equinozio del 2007 \u00e8 stato possibile osservare anche il primo transito di uno dei satelliti di Urano, nel caso specifico Ariel, sul disco del pianeta."}
{"id": "1102885", "revid": "767487", "url": "https://it.wikipedia.org/wiki?curid=1102885", "title": "Babuino", "text": "Il Babuino (o, con pronuncia romanesca, \"Babbuino\"), \u00e8 una delle sei \"statue parlanti\" di Roma.\n\u00c8 la raffigurazione di un \u201csileno giacente\u201d su una base rocciosa, chiamato dal popolo di Roma \u201cbabbuino\u201d perch\u00e9 cos\u00ec brutto e deforme da poter essere paragonato ad una scimmia. Una tesi interessante, ma non dimostrata, vuole che in realt\u00e0 il termine \"babbuino\" non sia altro che una variante fonetica del diffuso termine popolare \"babbione\". Questo, a sua volta, deriverebbe dal latino \"bambalio, bambalionis\" avente significato di \"vecchio svanito e cialtrone; imbecille\": la posa e l'espressione del Sileno, in effetti, potrebbero indurre un tale caustico giudizio.\nStoria e collocazione.\nNel 1571 papa Pio V concesse l'utilizzo di alcune once d'acqua del nuovo acquedotto Vergine, appena ripristinato, al palazzo del nobile Alessandro Grandi, su quella che all'epoca si chiamava via Paolina, il quale fece realizzare, in onore del Pontefice, una fontana ad uso pubblico, ponendo la statua ad ornamento della vasca quadrangolare, addossata alla facciata del palazzo. Dalla concessione all'allaccio della conduttura, alla realizzazione della fontana pass\u00f2 qualche anno, ma nel 1576 doveva essere terminata, visto che tra gli ornamenti figurano anche due delfini, simbolo araldico della famiglia del nuovo papa Gregorio XIII (i Boncompagni) che nel frattempo aveva acquistato il palazzo. La statua era inserita in una nicchia delimitata da due lesene i cui capitelli sostenevano la cornice superiore su cui erano posti i due delfini.\nLa statua della fontana era talmente singolare che influenz\u00f2 fortemente la fantasia e l'interesse dei romani. Uno dei primi effetti fu di determinare il cambiamento dello stesso toponimo della strada, che da via Paolina mut\u00f2 appunto in via del Babuino. Inoltre, venne presto annoverata tra le \u201cstatue parlanti\u201d di Roma, e come le altre cinque \u00e8 stata la \u201cvoce\u201d di diverse \"pasquinate\", le violente e spesso irriverenti satire indirizzate a colpire anche pesantemente e sempre in modo anonimo i personaggi pubblici pi\u00f9 in vista nella Roma a partire dal XIV secolo. Pi\u00f9 che pasquinate le sue erano definite \"babuinate\", ma il contenuto era lo stesso.\nA causa dei lavori per la costruzione della rete fognaria, nel 1877 l'intero complesso venne smembrato: la vasca fu utilizzata per un'altra fontana in via Flaminia, mentre la statua venne riposta all'interno del palazzo ex Boncompagni, divenuto Palazzo Boncompagni Cerasi. Solo nel 1957, a seguito di una campagna di recupero portata avanti da alcuni cittadini romani, il Sileno \u00e8 tornato nella via che della statua aveva preso il nome, e si trova ora a fianco della chiesa di Sant\u2019Atanasio dei Greci, ancora ridotta al rango di elemento decorativo dell'antica vasca, anch'essa recuperata, dove un tempo si abbeveravano i cavalli. Della nicchia con lesene, della cornice e dei delfini, non si hanno pi\u00f9 tracce, mentre dopo l'ultimo restauro del 2007 \u00e8 stata posizionata intorno alla fontana un'inferriata sorretta da due colonnine in pietra.\nIl 29 ottobre 2015 \u00e8 oggetto di un nuovo restauro finanziato dalla Brioni."}
{"id": "1102889", "revid": "1544245", "url": "https://it.wikipedia.org/wiki?curid=1102889", "title": "Fontana del Facchino", "text": "La fontana del Facchino \u00e8 una delle sei \"statue parlanti\" di Roma.\nStoria.\nPosta originariamente in via del Corso, sulla facciata principale del palazzo de Carolis Simonetti (oggi palazzo del Banco di Roma) al tempo di Gregorio XIII, nel 1874 fu spostata nella posizione attuale, sulla facciata laterale dello stesso palazzo, in via Lata.\nRappresenta una figura maschile, con il viso quasi completamente consumato, mentre versa acqua da una botte. Il viso sfigurato \u00e8 dovuto alle offese dei monelli di strada che ne facevano bersaglio lanciando pietre. Ci\u00f2 perch\u00e9 il personaggio, secondo una credenza popolare, per via del berretto e dell'abbigliamento da molti era ritenuto addirittura Martin Lutero. \u00c8 la pi\u00f9 giovane delle statue parlanti, risalendo infatti al 1580, anno in cui Jacopo Del Conte la realizz\u00f2 su incarico della Corporazione degli Acquaroli (ma il Vanvitelli, nel 1751, la attribuisce addirittura a Michelangelo). Rappresenta infatti un \u201cacquarolo\u201d (o, meglio, \"acquaricciaro\"), quella figura che, fino a quando, alla fine del \u2018500, i pontefici ripristinarono gli acquedotti, prendeva l'acqua dalle fontane pubbliche e la rivendeva porta a porta.\nLa foggia dell'abito ed un'epigrafe scomparsa in occasione dell'ultimo trasferimento a via Lata, riconduce alla corporazione dei facchini, da cui avrebbe quindi preso il nome. L'attribuzione non sembra per\u00f2 corretta, bench\u00e9 l'epigrafe dedicatoria, in latino, recitasse: \"\u201dAd Abbondio Rizio, coronato\" [facchino] \"sul pubblico selciato, valentissimo nel legar fardelli. Port\u00f2 quanto peso volle, visse quanto pot\u00e9; ma un giorno, portando un barile di vino in spalla e dentro il corpo, contro la sua volont\u00e0 mor\u00ec.\u201d\"\nCome le altre cinque \u00e8 stata la \u201cvoce\u201d di diverse \"pasquinate\", le violente e spesso irriverenti satire indirizzate a colpire anche pesantemente e sempre in modo anonimo i personaggi pubblici pi\u00f9 in vista a Roma."}
{"id": "1102890", "revid": "547034", "url": "https://it.wikipedia.org/wiki?curid=1102890", "title": "Fillrate", "text": "Il Fillrate \u00e8 un parametro per valutare le prestazioni di una scheda video. Esistono due tipologie di fillrate che vengono prese in considerazione:\nIl fillrate, che \u00e8 sempre stato usato come termine di confronto nella battaglia tra le schede video ATI e NVidia, ha via via perso importanza man mano che nell'elaborazione grafica si \u00e8 resa necessaria una potenza di calcolo superiore nello shading e non nel puro fillrate."}
{"id": "1102891", "revid": "399", "url": "https://it.wikipedia.org/wiki?curid=1102891", "title": "Victoria Justice", "text": "Biografia.\nVictoria Dawn Justice \u00e8 nata il 19 febbraio 1993 a Hollywood, Florida, dalla madre Serena e il padre Zack. Dal lato paterno ha discendenze tedesche e irlandesi, mentre da quello materno ha origini portoricane.\nComincia ad interessarsi alla recitazione a 11 anni, guardando un programma televisivo. Lei e la sua famiglia si trasferiscono a Hollywood, California, nel 2003. Nel 2005, fa un provino e viene accettata alla scuola di teatro Performing Arts Magnet di Los Angeles.\n2003\u20132009: debutto e \"Zoey 101\".\nJustice inizia la sua carriera di attrice all'et\u00e0 di 12 anni, come guest star nell'episodio \"Professione mamma\" della quarta stagione di \"Una mamma per amica\", mentre l'anno successivo recita in un episodio di \"Zack e Cody al Grand Hotel\".\nNel 2005, \u00e8 una ragazza che ha visioni di Maria Maddalena nel film \"Mary\". Ottiene, inoltre, la parte principale di Lola Martinez, aspirante attrice, in \"Zoey 101\". Nello stesso anno, partecipa a due film: \"Pazzo pranzo di famiglia\" e \"Le campane d'argento\".\nNel 2006, oltre a continuare \"Zoey 101\", compare in un episodio di \"Everwood\" e debutta al cinema, con un cameo in \"Identit\u00e0 sospette\". Segue il film \"The Garden\". Il 2007 e il 2008 vedono Victoria Justice concentrarsi sulla terza e quarta stagione di \"Zoey 101\", che si conclude il 2 maggio 2008. Contemporaneamente, pubblica il suo primo singolo, una cover di \"A Thousand Miles\" di Vanessa Carlton.\nNel 2009, interpreta se stessa nello speciale \"San Valentino\" di \"The Naked Brothers Band\" ed \u00e8 la protagonista del film televisivo \"Spectacular!\", in cui si esibisce cantando tre canzoni. L'11 aprile \u00e8 di nuovo guest star in \"The Naked Brothers Band\", nell'episodio \"La prima\", e successivamente in \"iCarly\" e \"True Jackson, VP\". Il 30 novembre partecipa al gioco televisivo \"BrainSurge\".\n2010-2012: \"Victorious\".\nNel 2010 Victoria Justice ottiene due ruoli da protagonista. Il primo \u00e8 nella serie televisiva \"Victorious\", dove interpreta Tori Vega, una ragazza che riesce ad entrare alla \"Hollywood Arts\" per intraprendere una carriera di cantante. Nella serie, Victoria condivide il set e la fama con diversi artisti giovani tra cui Ariana Grande, Leon Thomas III, Matt Bennett, Avan Jogia ed Elizabeth Gillies.\n La serie ha iniziato le riprese in ottobre del 2009 ed \u00e8 andata in onda il 27 marzo 2010, raggiungendo un pubblico di 5.7 milioni di spettatori alla sua Prima, raggiungendo il secondo pubblico pi\u00f9 vasto mai raggiunto da una serie nella storia di Nickelodeon.\nIn \"Victorious\", Victoria Justice presta pi\u00f9 volte la sua voce, pubblicando vari singoli: la colonna sonora del programma (\"Make It Shine\") viene pubblicata come singolo digitale ad aprile e riesce a raggiungere la posizione 16 nella Bubbling Under Hot 100. A questo seguono altri singoli: \"You're the Reason\", \"Finally Falling\" (feat. Avan Jogia), \"Tell Me That You Love Me\" (feat. Leon Thomas III) e \"Freak the Freak Out\". Quest'ultimo, pubblicato a novembre, riesce a raggiungere la posizione 50 nella Billboard Hot 100 e viene certificato \"singolo d'oro\" dalla RIAA. Nel 2011 canta \"Best Friends Brother\", che raggiunge il 37\u00ba posto nella lista delle 100 canzoni pi\u00f9 scaricate dello stesso anno.\nIl secondo ruolo come protagonista \u00e8 nel film \"Il ragazzo che gridava al lupo... Mannaro\". Continua inoltre la carriera di modella sfilando per vari magazine.\nA marzo 2011 \"The Hollywood Reporter\" conferma la partecipazione di Victoria Justice come protagonista della commedia \"Fun Size\". A febbraio 2012, pubblica su iTunes il singolo \"Countdown\" e si esibisce nel proprio tour \"Make It in America\".\n2013-2015: debutto come cantante solista.\nIl 19 giugno 2013 pubblica il suo primo singolo \"Gold\", a cui segue, il 23 giugno, un secondo singolo, \"Shake\". Partecipa inoltre al \"Summer Break Tour\" assieme ai Big Time Rush, eseguendo con sua sorella Madison la canzone \"Cheer Me Up\". In seguito pubblica il singolo \"Not Somebody Else\" e il 12 luglio carica sul suo canale YouTube il videoclip di \"Gold\".\nNel 2015 partecipa a \"Eye Candy\", una serie basata sul libro di R. L. Stine, in cui interpreta Lindy, una ragazza molto intelligente che unisce le forze con un gruppo di hacker per risolvere una serie di misteriosi omicidi a New York, ed \u00e8 protagonista del film commedia \"Va a finire che ti amo\" con Pierson Fod\u00e9 e Matthew Daddario.\nBillboard rivela che la cantante ha abbandonato la casa discografica Columbia Records ma che saranno comunque pubblicati nuovi singoli. Infatti vennero pubblicati due nuovi singoli, \"Caught Up In You\" e \"Girl Up\", quest'ultimo scritto con Toby Gad in sostegno del movimento che aiuta le donne nei paesi in via di sviluppo, \"Girl Up Movement\".\n2016-presente: nuovi progetti.\nDal 2016 torna nel ruolo di attrice nel film televisivo \"\", diretto da Kenny Ortega in cui interpreta uno dei personaggi principali, Janet Weiss.\nIl 14 aprile 2017 \u00e8 presente nel cast del film-commedia \"Le Reiette (Outcast)\" dove interpreta Jodie. Il 13 agosto 2017 viene scelta come conduttrice della 19\u00aa cerimonia di premiazione dei Teen Choice Awards 2017. Durante il 2017 partecipa come ospite in diverse serie TV, tra cui \"Pap\u00e0 a tempo pieno\".\nNel 2018 entra nel cast della nuova serie per il canale web Facebook Watch intitolata \"Queen America\", resa disponibile sul sito dal novembre dello stesso anno. Partecipa inoltre in alcuni episodi della serie TV American Housewife. Il 13 dicembre 2018 esce il film \"Bigger\", film biografico sul bodybuilder Joe Weider, dove la Justice interpreta il ruolo di Kathy Weider.\nNel 2019 viene chiamata da Joseph Cross per entrare nel cast del film \"Summer Night\" in uscita il 12 luglio 2019 insieme a Ellar Coltrane, Justin Chatwin e Analeigh Tipton. Viene inoltre scelta tra i conduttori dei Teen Choice Award del 2019.\nNel luglio del 2020 Justice ha annunciato che ora \u00e8 un membro della Recording Academy.\nIl 7 dicembre 2020, dopo 7 anni di pausa dalla musica, la Justice rende disponibile, attraverso il suo profilo Instagram, il \"pre-order\" del nuovo singolo: \"Treat Myself\". Il brano viene distribuito l\u201911 dicembre.\nIl 12 febbraio 2021 viene pubblicato un ulteriore singolo, \"Stay\". Il 28 Maggio dello stesso anno pubblica un nuovo singolo, \"Too F*ckin' Nice\".\nStile musicale.\nI suoi generi principali sono il pop e il rhythm and blues.\nVictoria ha avuto, grazie a \"Freak The Freak Out\", un disco d'oro certificato dalla RIAA e \"Beggin' on Your Knees\" e \"Best Friend's Brother\" sono entrati in varie classifiche.\nDoppiatrici italiane.\nNelle versioni in italiano dei suoi film, Victoria Justice \u00e8 stata doppiata da:"}
{"id": "1102892", "revid": "2091899", "url": "https://it.wikipedia.org/wiki?curid=1102892", "title": "Via dell'Oriuolo", "text": "Via dell'Oriuolo \u00e8 una strada del centro storico di Firenze, situata tra piazza Gaetano Salvemini e piazza del Duomo angolo via del Proconsolo (dove sono il canto dei Falconieri e il canto de' Bischeri). Incontra lungo il tracciato borgo degli Albizi, la volta di San Piero, via Sant'Egidio (angolo Borgo Pinti) e via Folco Portinari.\nStoria.\nTra Trecento e Quattrocento la strada fu nota come via Albertinelli (volgarmente via Albertinella, via Bertinella, Bertinelli), dalla famiglia che qui aveva le proprie case nel luogo oggi occupato dall'archivio notarile e alla quale si intitolava anche una postierla della penultima cerchia di mura, posta circa all'imbocco di via Fiesolana. \nNella pianta di Firenze delineata da Ferdinando Ruggieri nel 1731 la strada appare invece distinta in tre diversi tratti, a documentare altre titolazioni gi\u00e0 affermatesi nei secoli precedenti. Il primo tratto, tra via Fiesolana e borgo degli Albizi (che attualmente costituisce in buona parte il lato nord di piazza Gaetano Salvemini) appare con la denominazione di via dello Sprone (altrove Sperone), evidentemente in riferimento o alla forca determinata con via Sant'Egidio, oppure a quella definita sempre dalla nostra via con borgo degli Albizi, oggi non pi\u00f9 apprezzabile per la sua riduzione con la parallela creazione - come gi\u00e0 accennato - di piazza Gaetano Salvemini, nell'ambito del cantiere per il 'risanamento' del quartiere di Santa Croce avviato nel 1936. \nTra la volta di San Piero e l'attuale via Folco Portinari la pianta riporta invece gi\u00e0 la titolazione di via dell'Oriuolo, affermatasi presumibilmente alla fine del Quattrocento in ragione del fatto che in una officina lungo il tratto era stato fabbricato da Nicol\u00f2 di Bernardo di San Friano, nel 1353, il primo orologio pubblico (nell'uso fiorentino antico \"oriuolo\" o \"orivuolo\" o \"orivolo\") destinato alla torre del Palazzo Vecchio, con un meccanismo realizzato per la prima volta a Firenze.\nIl tratto successivo, da via Folco Portinari a piazza del Duomo, \u00e8 indicato sotto il nome di via Buia, a indicare una strozzatura che evidentemente limitava fortemente l'irraggiamento solare (cos\u00ec Guido Carocci: \"la strada sembrava una fessura ed una volta penetrati l\u00e0 dentro nel sollevare lo sguardo al cielo si vedeva appena una striscia meschina di cielo\"). Su tale situazione si intervenne ampliando e rettificando la strada tra il 1860 e il 1861 su progetto dell'ingegnere comunale Federico Gatteschi, il che consent\u00ec negli anni di Firenze Capitale (1865-1871) di scegliere il tracciato, ormai aperto alla luce e alla visione della zona absidale della cattedrale, come luogo per costruirvi l'imponente sede della Banca d'Italia. \nVenute meno le situazioni che avevano portato alle varie denominazioni, sempre dagli anni di Firenze Capitale la strada fu unificata sotto la denominazione che ancora la identifica.\nDescrizione.\nNel suo insieme il carattere della strada \u00e8 residenziale, non fosse per quel notevole polo di attrazione esercitato dalla biblioteca delle Oblate, posta nel suo tratto centrale e che negli ultimi anni ha sicuramente rivitalizzato il tracciato, comunque fondamentale nel suo collegare il quartiere di Santa Croce a piazza del Duomo. La vocazione culturale della strada \u00e8 anche accentuata dalla presenza dell'Archivio Storico del Comune di Firenze e dell'Archivio notarile. \nLa via peraltro offre un piacevole scorcio della cupola del Brunelleschi. \nEdifici.\nSi trovano in via dell'Oriuolo: la facciata laterale di Palazzo Sacrati, l'ex monastero delle Oblate, ristrutturanto nel 2007 e sede, tra l'altro, della nuova Biblioteca delle Oblate e del Museo di Firenze com'era, e il Palazzo della Banca d'Italia. Palazzo Bastogi, in stile neoclassico.\nAltri edifici sono il Palazzo Corsi, gi\u00e0 degli Albizi, che appartenne alle monache della vicina chiesa di San Pier Maggiore ed accolse fino alla morte Atto Vannucci, il Palazzo degli Sporti, forse in parte opera di Michelangelo (attribuzione molto discussa e mai provata), e la Casa degli Alessandri.\nL'angolo formato da via del Proconsolo con via dell'Oriuolo, si chiam\u00f2 il Canto dei Bischeri, dalle case che questa illustre famiglia fiorentina vi possedeva.\nLe case su Piazza del Duomo tra via dell'Oriuolo e Via dei Servi avevano tutte sulla facciata un loggiato uniforme.\nLapidi.\nAl 20 si trova una memoria sulla casa di Atto Vannucci:\nQUI ABIT\u00d2 DODICI ANNI &lt;br&gt;E MOR\u00cc IL NOVE DI GIUGNO DEL MDCCCLXXXIII&lt;br&gt;ATTO VANNUCCI&lt;br&gt;SENATORE DEL REGNO ACCADEMICO DELLA CRUSCA &lt;br&gt;CITTADINO STORICO LETTERATO &lt;br&gt;DI ALTO ANIMO &lt;br&gt;NEL PENSIERO E NELLA VITA INTEGERRIMO&lt;hr&gt; IL COMUNE DI FIRENZE &lt;br&gt; Q. M. P.\nTabernacoli.\nSulla strada sono presenti due tabernacoli. Il primo \u00e8 al 3r e mostra un'ediciola probabilmente settecentesca col vano per un'immagine rettangolare, vuoto fin dall'epoca di Guido Carocci.\nL'altro \u00e8 sul muro esterno del complesso delle Oblate e fu qui rimontato dal Comitato per l'Estetica cittadina da un deposito, nel 1953. Era stato infatti smontato da una casa in piazza delle Cipolle (davanti a palazzo Strozzi, dove oggi c'\u00e8 il palazzo Mattei) durante il \"Risanamento\" del 1874. Ha la forma di una cornice centinata a bugne a punta di diamante, con dentro un'immagine della \"Madonna col Bambino\" su tavola, databile al XVII secolo, molto compromessa da ridipinture. "}
{"id": "1102893", "revid": "124091687", "url": "https://it.wikipedia.org/wiki?curid=1102893", "title": "Desmond Hume", "text": "Desmond David Hume \u00e8 un personaggio immaginario scozzese della serie televisiva \"Lost\", ideato da J.J. Abrams e interpretato da Henry Ian Cusick.\nDesmond non \u00e8 uno dei passeggeri del volo 815 della Oceanic Airlines, ma \u00e8 arrivato sull'isola in seguito ad un naufragio avvenuto tre anni prima dello schianto. \nIl nome del personaggio \u00e8 ispirato a quello del filosofo scozzese David Hume.\nBiografia.\nPrima del naufragio.\nDopo essere stato cacciato da un monastero ove era novizio, Desmond incontra ed inizia una relazione amorosa con Penelope Widmore. Chiede la sua mano al padre, Charles, che per\u00f2 rifiuta insultandolo e denigrandolo. Deluso, Desmond far\u00e0 di tutto pur di riscattarsi. Sul procinto di chiedere a Penny di sposarlo, viene fermato da Eloise Hawking, che dopo aver parlato con lui, riesce a convincerlo del fatto che non sarebbe giusto che sposasse Penelope e che la cosa migliore che potr\u00e0 fare in tutta la sua vita sar\u00e0 premere un pulsante su un'isola deserta. Desmond, triste, lascia la fidanzata e si arruola nell'esercito scozzese, dal quale viene per\u00f2 cacciato. Desideroso di riscattarsi davanti agli occhi del padre di Penny, partecipa ad una regata attorno al mondo in solitario, organizzata proprio dallo stesso Charles, con una barca donatagli da Libby.\nPermanenza sull'isola.\nNel 2001 Desmond, mentre percorre un tratto di mare nel Pacifico Meridionale naufraga nei pressi dell'Isola e viene ritrovato sulla spiaggia da un uomo di nome Kelvin Joe Inman che lo porta nel bunker chiamato stazione \"Cigno\" e lo cura. Desmond vede Kelvin inserire la sequenza 4 8 15 16 23 42 nel computer e gli chiede cosa stia facendo, la risposta che Kelvin gli d\u00e0 \u00e8 che sta solo salvando il mondo.\n\u00c8 lui a dargli il misterioso vaccino da usare ogni nove giorni in quanto \u00e8 rimasto nella zona in quarantena per lungo tempo e potrebbe essere infetto.\nKelvin istruisce Desmond riguardo alla missione della stazione e gli spiega che l'operazione del pulsante serve a scaricare una carica elettromagnetica che si trova sotto di loro.\nDesmond inoltre vede Kelvin dipingere su una delle porte di sicurezza una mappa visibile solo all'ultravioletto, disegno iniziato da Stuart Radzinsky, ex compagno di Kelvin, tutto ci\u00f2 che rimane dell'uomo \u00e8 una macchia sul soffitto, in corrispondenza del punto dove si \u00e8 suicidato.\nPer tre anni a Desmond non \u00e8 permesso lasciare la stazione, mentre Kelvin quotidianamente, proteggendosi con tuta protettiva e maschera antigas esce nella giungla.\nUna notte Desmond trova Kelvin ubriaco in una area segreta sotto il pavimento mentre fa dondolare una chiave in corrispondenza di un dispositivo di emergenza. Kelvin gli spiega che se il meccanismo venisse attivato il bunker verrebbe distrutto e con esso la fluttuazione elettromagnetica sottostante.\nUn giorno Desmond vede uno strappo sulla tuta protettiva di Kelvin e decide di seguirlo all'esterno, \u00e8 cos\u00ec che scopre che la tuta non serve in realt\u00e0 a nulla, infatti Kelvin se ne libera poco dopo dirigendosi verso un'insenatura dove vede la sua barca, che credeva distrutta, intatta. Kelvin, accortosi di Desmond, lo fronteggia in vista e lo invita a scappare con lui, ma Desmond ha in mente il pulsante. Dopo che Kelvin gli espone i suoi dubbi sull'effettiva utilit\u00e0 del computer Desmond lo afferra e lo scuote violentemente, furente per aver speso inutilmente tre anni della sua vita. Accidentalmente Kelvin sbatte la testa su una roccia e rimane ucciso, Desmond strappa la chiave di emergenza che l'uomo aveva al collo e corre a rotta di collo verso il bunker, dove il timer ha superato lo 0 e il sistema \u00e8 collassato. Un enorme campo magnetico attira oggetti metallici verso il centro del bunker, tra questi il 777 del volo 815 della Oceanic Airlines, che si spezza in volo in tre sezioni e precipita sull'Isola. Desmond riesce a fermare l'attivit\u00e0 elettromagnetica inserendo il codice numerico, seppur troppo tardi.\nDesmond torna nella stazione Cigno il cui accesso a forma di botola, 44 giorni dopo, viene aperto da John Locke e Jack Shephard.\nAlcune settimane dopo, dopo aver visto un video della stazione Perla, John Locke crede che ci\u00f2 succeda nella stazione Cigno sia una bufala, quindi convince Desmond a far scadere il timer senza premere il pulsante sul computer. Tuttavia, per\u00f2, Desmond, osservando un foglio con la cronologia delle attivit\u00e0 della stazione Cigno, legge la data dell'ultimo collasso del sistema (ovvero il 22 settembre 2004), di conseguenza capisce che tale collasso ha provocato un'esplosione elettromagnetica che ha distrutto l'aereo del volo Oceanic 815, quindi cerca di convincere Locke a premere il pulsante prima che sia troppo tardi, ma Locke distrugge il computer, quindi Desmond \u00e8 costretto a raggiungere il sistema di sicurezza dell'isola e girare una chiave, per impedire un disastro. Tuttavia, l'esplosione ha comunque luogo, viene causata l'implosione della stazione Cigno e Desmond si ritrova svenuto in mezzo alla foresta. Prima di risvegliarsi, per\u00f2, Desmond ha una specie di d\u00e9j\u00e0 vu, in cui rivive i mesi in cui aveva vissuto ad Oxford con Penny.\nRicordando di un pomeriggio in cui egli doveva andare in gioielleria a comprare un anello per chiedere a Penny di sposarla, incontra Eloise Hawking, la quale gli impedisce di comprare l'anello, in quanto egli sarebbe predestinato ad andare sull'isola (impedendo, quindi, di chiedere a Penny di sposarlo). Egli, inizialmente, \u00e8 piuttosto scettico nei confronti di ci\u00f2, ma, dopo che la signora (la quale crede che il passato non si pu\u00f2 cambiare) gli dimostra le sue doti di preveggenza, egli si convince di lasciare Penny. Dopodich\u00e9, egli si risveglia e raggiunge il gruppo di naufraghi.\nDopo essersi risvegliato, Desmond dimostra di avere le stesse doti di preveggenza di Eloise Hawking, riuscendo a prevedere un discorso di John Locke, un temporale e un affogamento di Claire (che per\u00f2 viene salvata da Desmond stesso). Dopo ripetute richieste di chiarimento, spiega a Charlie di essere capace di prevedere il futuro, e di aver salvato Claire per impedire che Charlie si precipitasse in acqua morendo per salvarla. Di conseguenza, egli prevede la morte di Charlie.\nVerso la fine della terza serie, Desmond, Jin, Hurley e Charlie incontrano Naomi Dorrit, la quale \u00e8 atterrata svenuta da un elicottero e possiede una foto di Penny, di conseguenza Desmond crede che Naomi sia stata mandata da Penny per salvarlo (ipotesi, fino a quel momento, credibile, in quanto nel finale della seconda stagione due ricercatori al servizio di Penny erano riusciti a geolocalizzare l'esplosione della stazione Cigno), e questi gli dice che altri suoi compagni (Franck Lapidus, Daniel Faraday e Charlotte) li stanno raggiungendo con un cargo.\nDopo aver scoperto che l'unico modo per comunicare all'esterno dell'isola \u00e8 la stazione sottomarina Specchio, Desmond e Charlie, nell'episodio \"Attraverso lo specchio\", si recano nelle vicinanze della stazione Cigno. In questa occasione, Desmond dimostra nuovamente di voler salvare Charlie, ma egli vuole andare incontro al suo destino (infatti, Desmond aveva predetto che se Charlie fosse morto, Claire si sarebbe salvata e sarebbe tornata sulla terraferma), di conseguenza tramortisce Desmond colpendolo con un remo e si dirige nella stazione Specchio. Dopo aver eluso la sorveglianza, Charlie riesce ad entrare in una sala ove avevano luogo le comunicazioni con l'esterno, e, dopo aver scoperto la password e sbloccato la ricetrasmittente, riesce a comunicare con Penny, la quale rivela a Charlie di non aver inviato nessun cargo per salvare Desmond. Dopodich\u00e9, Charlie \u00e8 raggiunto da Mikhail, il quale fa esplodere la stazione Specchio, provocando un allagamento all'interno della sala. Nel frattempo, Desmond si \u00e8 risvegliato e ha aggiunto Charlie nella stazione Specchio, ma non riesce a salvare Charlie, il quale fa in tempo a scrivere sulla sua mano \"Non \u00e8 la nave di Penny\", avvertendo Desmond del fatto che i membri del cargo Kahana non sono giunti fino a li per salvarli.\nNella quarta stagione, Desmond, Sayid e Frank Lapidus (nell'episodio \"La costante\") ottengono di poter recarsi sul cargo per comunicare con l'esterno, ma Desmond stesso inizia a delirare, dimenticandosi i nomi dei suoi compagni di viaggio e credendo di essere nel 1996. Durante l'episodio, Desmond spesso sviene, e nei momenti di svenimento, viaggia nel tempo, tornando al 1996 e ricordandosi della sua esperienza nell'esercito e della fine della sua storia con Penny. Giunti sulla nave, i tre vengono rapiti, in quanto il medico della nave sta studiando un caso simile e perch\u00e9 scoprono che il cargo \u00e8 stato mandato da Charles Widmore, che ha avvisato i media che i sopravvissuti del volo Oceanic 815 sono tutti morti (mentendo), con lo scopo di ucciderli lui stesso per poter sfruttare le particolari propriet\u00e0 dell'isola a scopi turistici. Tuttavia, grazie a Michael, i tre riescono a raggiungere un luogo con una ricetrasmittente e si collegano telefonicamente con Daniel Faraday, il quale gli comunica che l'isola \u00e8 protetta dal resto del mondo da una barriera elettreomagnetica, in quanto essa si troverebbe leggermente avanti nel tempo, e che ci\u00f2 che capita a Desmond pu\u00f2 essere un effetto collaterale di ci\u00f2 (dovuto grazie alla particolare resistenza di Desmond all'elettromagnetismo). Oltre a ci\u00f2, Faraday avverte Desmond, quando torner\u00e0 nel 1996, di raggiungerlo ad Oxford e chiedergli aiuto. Una volta che i due si ritrovano nel 1996, Faraday gli dice che per poter ristabilire il continuum spazio-temporale nella sua mente deve trovare una costante (ovvero, una situazione o un essere vivente presente sia nel 1996 che nel 2004). Egli, sceglie Penny come sua costante, quindi decide di raggiungerla e chiederle il numero di telefono. Dopo averlo ottenuto, le chiede di non cambiare numero di telefono, in quanto egli l'avrebbe chiamata il 24 dicembre 2004 (giorno in cui egli viene rapito nel cargo Kahana). Dopo aver ottenuto il numero di telefono di Penny, egli (il 24 dicembre 2004, sul cargo Kahana) la chiama e la donna miracolosamente risponde. Desmond, quindi, le chiede di salvarlo, e, avendo trovato la sua costante, l'uomo sfugge alla morte.\nNell'ultimo episodio della quarta stagione (\"Casa dolce casa\"), Desmond si ricongiunge con Penny, che si reca vicino all'isola con la barca.\nDopo la vita.\nDurante la sesta stagione viene mostrata anche la vita di Desmond nella \"realt\u00e0 parallela\" in cui si trovano i protagonisti. Desmond lavora per Charles Widmore, anche suo grande amico, e gli viene dato il compito di convincere Charlie Pace a prendere parte al prossimo concerto organizzato dalla societ\u00e0 di Widmore.\nDesmond incontra quindi Charlie in un bar di Los Angeles e scopre che questo \u00e8 quasi morto sul volo Oceanic 815, dopo essersi quasi strozzato cercando di inghiottire l'eroina che portava con s\u00e9 per non essere arrestato dalla polizia. Charlie gli racconta che quando stava morendo ha visto l'immagine di una donna e che pensa possa essere il suo vero amore. Desmond pensa che non sia altro che un sogno e gli chiede di poterlo accompagnare al suo albergo con la sua macchina. Mentre Desmond sta guidando la sua auto per portare Charlie al suo albergo, Charlie fa sbandare l'auto sterzando il volante. L'auto finisce dentro le acque in un porto di Los Angeles. Desmond riesce a fuggire dall'auto completamente sommersa dall'acqua e salva anche Charlie. Durante il salvataggio Desmond per\u00f2 ricorda parte della sua vita precedente passata sull'Isola.\nPi\u00f9 tardi Charlie e Desmond vengono ricoverati in un ospedale dove Desmond riesce a ricordare completamente la sua vita precedente mentre sta facendo una risonanza magnetica. Charlie invece non ancora. Desmond capisce quindi che deve far ricordare a tutti gli altri passeggeri dell'Oceanic 815 le loro vite precedenti per motivi che vengono fatti sapere solo nel finale di serie: per poter trapassare. La realt\u00e0 in cui vive adesso Desmond non \u00e8 una realt\u00e0 parallela ma un limbo del Purgatorio e per poter andarsene bisogna ricordare la propria vita passata.\nDesmond investe con l'auto John Locke, quasi uccidendolo. Questo ricorder\u00e0 poi la sua vita passata proprio in ospedale facendosi curare da Jack Shephard. Desmond poi picchia a sangue Benjamin Linus, grazie a questo infatti verr\u00e0 aiutato da sua figlia Alex a guarire e ricorder\u00e0 la sua vita in questo modo. Desmond si fa poi arrestare da Sawyer, ora poliziotto, per incontrare Kate in prigione e farla evadere. Desmond infine organizza l'incontro di tutti i personaggi in una chiesa con Christian Shephard, grazie anche all'aiuto di Ana Lucia ed Hurley, per poter trapassare ed uscire dal Purgatorio.\nCapacit\u00e0.\nOltre che a competenze di design d'interni (acquisite sul lavoro) e capacit\u00e0 di navigazione (acquisite durante la regata di Charles Widmore e durante il suo periodo di vita passato in mare con Penny e il figlio), Desmond \u00e8 particolarmente resistente all'energia elettromagnetica (potere donatogli dall'Isola e da Jacob). Tal resistenza all'elettromagnetismo, inoltre, conferisce a Desmond (anche se per periodi di tempo limitati) la capacit\u00e0 di viaggiare nel tempo con la sua mente: nell'episodio \"Deja Vu\" (che racconta della sopravvivenza di Desmond all'incidente della stazione Cigno del progetto DHARMA), infatti, viene mostrato che, durante uno svenimento, egli torna indietro nel tempo a quando ancora viveva in Inghilterra e frequentava Penny. Inoltre, dopo questa esperienza, egli ha alcune visioni riguardanti gli eventi immediatamente futuri (particolarmente importanti risultano essere quelli riguardanti la morte di Charlie). Un altro fatti simile, si verifica quando, uscendo dall'isola in elicottero, egli entra a contatto con la barriera elettromagnetica che la protegge, e causa i fatti dell'episodio \"La costante\", raccontati in precedenza. L'ultima esperienza simile capitata a Desmond, risale all'episodio \"E vissero felici e contenti\", dove viene esposto a un evento elettromagnetico molto potente, resistendo all'impatto, ma svenendo. Durante il periodo di svenimento, egli, per la prima volta, viene trasportato nel futuro (nello specifico, nella sua vita ultraterrena, ambientata nel cosiddetto universo dei flashsideways), dove ha due importanti incontri con Charlie e Daniel Faraday (qui chiamato Daniel Widmore, in quanto il signor Widmore ne ha riconosciuto la paternit\u00e0), i quali gli dicono di ricordarsi di aver vissuto su un'isola e di essersi innamorati (rispettivamente di Claire e di Charlotte) ma non nella vita che ora stanno vivendo. Particolarmente illuminante, risulta essere l'incontro con Daniel, che gli dice di essersi svegliato improvvisamente nella notte e di aver scritto equazioni di fisica quantistica (episodio che si ricollega alla vita terrena di Faraday, in quanto in quella ultraterrena lui \u00e8 un musicista), le quali dimostrerebbero che l'esplosione di una potente bomba elettromagnetica potrebbe aver creato la realt\u00e0 in cui vivono e averla separata da quella terrena."}
{"id": "1102894", "revid": "339392", "url": "https://it.wikipedia.org/wiki?curid=1102894", "title": "Nelson Valdez", "text": ""}
{"id": "1102895", "revid": "1356188", "url": "https://it.wikipedia.org/wiki?curid=1102895", "title": "Kristin Herrera", "text": "Ha partecipato per un anno alla serie televisive \"Zoey 101\" nel ruolo di Dana Cruz. Ha inoltre recitato nel noto telefilm \"General Hospital\"."}
{"id": "1102899", "revid": "767487", "url": "https://it.wikipedia.org/wiki?curid=1102899", "title": "Villa di Rusciano", "text": "La villa di Rusciano si trova in via Benedetto Fortini 37 a Firenze nel quartiere di Gavinana.\nStoria e descrizione.\nSi trova in una zona collinare con una magnifica vista sulla citt\u00e0. Il nome deriva dal podere su cui fu costruita, un ampio appezzamento di terra la cui vicenda inizia con la fondazione stessa della citt\u00e0 di Firenze, nel I secolo a.C., quando Giulio Cesare spart\u00ec il territorio dell'agro fiorentino tra i suoi veterani. La zona collinare a sud dell'Arno tocc\u00f2 in sorte a un soldato di nome Roscius, da cui il toponimo Rusciano. Tornando alla villa, il suo primo nucleo \u00e8 sicuramente antecedente al 1300, giacch\u00e9 le prime notizie in merito si hanno da Franco Sacchetti che cita la dimora e il suo podere nel \"Trecentonovelle\". All'epoca il complesso apparteneva alla famiglia dei Salviati. \nLuca Pitti acquist\u00f2 la tenuta e la fece ristrutturare verso la met\u00e0 del Quattrocento da Filippo Brunelleschi, chiedendo che l'edificio mostrasse tutta la sua ricchezza e il suo prestigio personale, essendo a quell'epoca uno dei cittadini pi\u00f9 ricchi di Firenze. Il progetto originale non fu tuttavia interamente attuato (ne sarebbe risultata una delle pi\u00f9 grandi ville fiorentine in assoluto) e di quel periodo resta oggi unicamente lo scalone ed alcune parti decorative.\nAll'interno si conservano anche una robbiana con putti e alcune pregevoli strutture in pietra, come i portali e il caminetto.\nIl giardino presenta una terrazza panoramica e vi sono impiantati grandi cipressi e altre essenze arboree pregiate.\nNel 1472 il podere e la villa furono acquistati dalla Repubblica fiorentina, che li concesse in uso a Federico III da Montefeltro duca di Urbino, all'epoca capitano generale delle forze armate fiorentine. La villa ebbe altri numerosi proprietari e nel corso del Cinquecento pare vi abbia lavorato anche Michelangelo Buonarroti.\nNell'Ottocento appartenne a Emanuele Fenzi e alla sua famiglia. Successivamente \u00e8 stata utilizzata come orfanotrofio prima e scuola poi. Ha quindi ospitato un asilo nei locali del piano terreno e delle antiche scuderie, fino alla met\u00e0 degli anni ottanta, e il Liceo Scientifico Piero Gobetti fino al 1996.\nAttualmente ospita l'istituto regionale per l'ambiente e l'Assessorato all'Ambiente del Comune di Firenze, nonostante la struttura mostri evidenti, gravissimi e colpevoli segni di incuria e degrado, a differenza del parco che invece a partire dagli anni novanta ha visto un ampio e risolutivo intervento di recupero ad uso pubblico ed \u00e8 oggi tra i pi\u00f9 affascinanti polmoni verdi della citt\u00e0."}
{"id": "1102900", "revid": "767487", "url": "https://it.wikipedia.org/wiki?curid=1102900", "title": "Mazapegul (gruppo musicale)", "text": "I Mazapegul sono stati un gruppo musicale italiano. Fondati nel 1994 dal batterista Mirco Mariani e dal bassista ed autore di testi Valerio Corzani. Hanno terminato la loro carriera nel 1999. I due poi fondarono un nuovo gruppo, i Daunbail\u00f2.\nOrigini.\nIl gruppo nasce nel 1994 a San Piero in Bagno, paesino sull'appennino tosco-romagnolo in provincia di Forl\u00ec, su iniziativa del batterista Mirco Mariani (Jimmy Villotti, Enrico Rava, Vinicio Capossela) e del bassista Valerio Corzani (Mau Mau). Durante tutta la carriera del gruppo Mariani comporr\u00e0 le musiche, mentre Corzani i testi.\nIl nome \u00e8 tratto dalla tradizione favolistica romagnola: il \"Mazap\u00e9gul\" \u00e8 un folletto dispettoso.\nGenere.\nIl genere trae ispirazioni dal folk balcanico, mediorientale, mediterraneo e sudamericano. Inoltre dalle opere di Tom Waits e dallo stile chitarristico di Marc Ribot, che addirittura incider\u00e0 con i Mazapegul. I testi sono sempre fantasiosi, visionari e poetici, si coniugano francesismi, anglicismi ed espressioni dialettali \"sampierane\". Gli strumenti utilizzati sono vari e stravaganti: chitarre, banjo, batteria e percussioni bizzarre, ciaramelle, sassofoni, trombe, tube, bombarde, tromboni, organi e pianoforti elettrici.\nLa morte del cantante \"Dido\".\nIl 27 agosto 1999, all'et\u00e0 di 26 anni, in seguito ad un incidente stradale, muore il cantante, frontman e chitarrista Daniele Di Domenico detto \"Dido\", anima istrionica dei Mazapegul.\nA seguito della sua scomparsa il gruppo si scioglier\u00e0."}
{"id": "1102903", "revid": "869733", "url": "https://it.wikipedia.org/wiki?curid=1102903", "title": "Infanzia", "text": "L\u2019infanzia \u00e8 il periodo della vita di un individuo umano che inizia con la nascita e termina con la preadolescenza.\nLa natura dell'infanzia.\nLa nostra immagine dell\u2019infanzia dipende da una serie di influenze storiche e culturali, adotteremo dunque due prospettive differenti direttamente ispirate a ci\u00f2: prospettiva storica e prospettiva culturale.\nPer quanto riguarda la prospettiva storica abbiamo tre differenti immagini di bambino: bambino come adulto in miniatura, bambino come vittima e bambino dei giorni nostri (dei diritti). \nLa concezione del \"bambino come adulto in miniatura\" \u00e8 prevalente nel medioevo, dove, come ci dice Philippe Ari\u00e8s \"non esisteva l'idea d'infanzia; questo non significa che i bambini fossero trascurati , abbandonati o disprezzati. L'idea di infanzia non deve essere confusa con l'affetto per i bambini; corrisponde alla consapevolezza della natura specifica dell'infanzia, quella natura che distingue il bambino dall'adulto e dal giovane.\" Il bambino dunque era considerato come un adulto, una specie di versione in scala e trattato allo stesso modo. Con l'adulto si condividevano anche le attivit\u00e0 e il lavoro, infatti l'et\u00e0 cronologica non era un segnale importante come lo \u00e8 adesso ma piuttosto si guardava alla forza e alla capacit\u00e0 del bambino di contribuire alla sopravvivenza della famiglia. \nLa visione del \"bambino come vittima\" invece si rif\u00e0 all'epoca antica e medioevale in cui il bambino \u00e8 sempre di pi\u00f9 vittima di maltrattamenti a causa del mancato controllo delle autorit\u00e0 ma soprattutto a causa del fatto che il bambino \u00e8 considerato propriet\u00e0 legale del padre, che aveva il controllo assoluto sulla sua vita: se il padre arrivava a togliere la vita al figlio questo fatto non doveva riguardare nessuno se non il padre stesso. In questo periodo inoltre veniva praticato regolarmente l'infanticidio, in particolare su femmine e bambini con malformazioni alla nascita. Nel diciassettesimo e diciottesimo secolo il duro trattamento riservato ai bambini veniva invece giustificato con la religione, secondo la dottrina puritana infatti siamo tutti \"concepiti e nati in uno spirito maligno ed \u00e8 compito del genitore tenere a freno il male insito nell'animo del bambino, se non venisse controllata infatti la loro naturale depravazione rappresenterebbe una minaccia per la societ\u00e0\". \"Il genitore che cerca di sottomettere la volont\u00e0 dei propri figli lavora insieme a Dio per la salvezza di un'anima; il genitore che indulge, aiuta il diavolo..\" \nLa figura del \"bambino dei giorni nostri\" vede invece il bambino come un essere con dei diritti e un proprio status, sono adesso gli adulti a doversi adattare al suo status e non viceversa. Questa \u00e8 un'idea recente e con essa emerge la concezione per cui i bambini non esistono per soddisfare le esigenze degli adulti e la loro condizione non richiede sfruttamento ma piuttosto protezione, \u00e8 il mondo degli adulti ad avere obblighi nei confronti dei bambini. L'immagine di riferimento \u00e8 quella che ci viene data dalla Convezione delle Nazioni Unite per cui \"I bambini del mondo sono innocenti, vulnerabili e dipendenti. Sono curiosi, attivi e pieni di speranze. Devono vivere felici e in pace, e crescere dedicandosi al gioco e allo studio. Queste dichiarazioni esprimono una chiara consapevolezza dei bisogni psicologici del bambino e della sua specificit\u00e0. \nPer quanto riguarda invece la prospettiva culturale possiamo affermare che ci sono differenze nell\u2019immagine dell\u2019infanzia confrontando le varie culture, poich\u00e9 ogni societ\u00e0 si distingue per il suo insieme di valori e considera i propri figli alla luce di questi valori. A questo proposito distinguiamo tra due modelli di culture: \nLa distinzione tra i due orientamenti non ha carattere assoluto , possono infatti coesistere all'interno della stessa cultura. Eppure troviamo i paesi occidentali, in particolare gli Stati Uniti, tra quei paesi che pi\u00f9 enfatizzano l'individualismo; viceversa il collettivismo \u00e8 maggiormente presente nelle nazioni asiatiche e nelle societ\u00e0 africane. \nQuesta differenza pu\u00f2 essere spiegata prendendo in considerazione lo stato socioeconomico dei due gruppi di paesi: nell'Ovest competitivo \u00e8 fondamentale avere successo, c'\u00e8 un continuo confronto, viceversa nelle povere comunit\u00e0 africane la collaborazione \u00e8 fondamentale: non si pu\u00f2 ottenere molto da soli e dunque \u00e8 importante contribuire al bene comune. \nEtimologia.\nIl termine \"infante\" deriva dal latino \"infans\", che significa 'muto', 'che non pu\u00f2 parlare'. Il termine \"infans\" deriva dal verbo \"fari\", presente nel latino arcaico e prima ancora nel greco antico \u03c6\u03b7\u03bc\u03af (\"f\u0113m\u00ec\"), con il medesimo significato di \"parlare\" (contenuto nella radice fa-/fe-), soprattutto in senso solenne. Congiunto al prefisso \"in\", che in latino ha valore di negazione, il termine descrive appunto quella situazione in cui si \u00e8 impossibilitati a parlare. In passato, infatti, questo termine si riferiva esclusivamente al periodo intercorrente tra la nascita e la comparsa del linguaggio. Solo successivamente, per estensione, questo termine ha assunto anche il significato di periodo della vita di un individuo fino all'insorgenza dei primi segni della pubert\u00e0.\nBreve storia.\nData l'etimologia della parola, il termine era in passato utilizzato esclusivamente per identificare quel periodo della vita di un individuo che va dalla sua nascita al pieno utilizzo della ragione: per questo motivo fino al Medioevo il periodo dell'infanzia si riteneva terminasse intorno ai 7 anni di et\u00e0 del bambino.\nDurata dell'infanzia.\nIl periodo dell'infanzia dura all'incirca dalla nascita fino ai 10 anni di et\u00e0. Vengono individuate tre fasi:\nDifesa dell'infanzia.\nNel periodo dell'infanzia, esistono numerose fonti di rischio per il corretto sviluppo del bambino. In questo periodo, infatti, si generano la maggior parte delle condizioni che determineranno la corretta formazione di un individuo sano. A titolo di esempio, nel periodo dell'infanzia si pu\u00f2 sviluppare una serie di problematiche relative al non corretto sviluppo psicosessuale, \nUlteriore rischio degno di nota per la buona crescita dell'individuo \u00e8 la pedofilia. Un bambino che \u00e8 stato vittima di abusi sessuali, infatti, potrebbe avere problemi notevoli nel rapportarsi al sesso in et\u00e0 adulta, oltre al trauma psicologico che segue immediatamente l'atto di violenza.\nUn altro problema proprio del periodo infantile, ma tuttora mantenuto quasi esclusivamente nelle aree sottosviluppate dei Paesi poveri, \u00e8 il lavoro infantile. Quest'ultima \u00e8 una situazione problematica in quanto nega di fatto quel \"diritto all'infanzia\" che dovrebbe essere proprio di ogni bambino.\nIn questi paesi esiste anche un'ulteriore problematica relativa all'infanzia: la mortalit\u00e0 infantile. I bambini, infatti, a causa della loro minore resistenza alle avversit\u00e0, sono spesso le principali vittime di condizioni di vita pessime.\nNel 1874 fu istituito a New York la prima \"Societ\u00e0 per la prevenzione della crudelt\u00e0 verso i bambini\" mutuata dalla precedente \"Societ\u00e0 per la protezione degli animali\".\nPer regolamentare quest'ambito ponendo particolare attenzione alla difesa dell'infanzia, sul piano internazionale \u00e8 stato stipulata una convenzione delle Nazioni Unite chiamata \"Convenzione Internazionale sui Diritti dell'Infanzia\"\nSempre in ambito internazionale le Nazioni Unite hanno al loro interno un'agenzia specifica per i problemi relativi all'infanzia: il Fondo delle Nazioni Unite per l'Infanzia (\"UNICEF\").\nPrima del '900, il bambino era percepito come un individuo da rendere adulto il prima possibile e non era valorizzato questo periodo della vita. A seconda della classe sociale le visioni erano diverse, per quanto riguarda le classi pi\u00f9 agiate il bambino era circondato da parenti che avevano un ruolo ben definito nella sua vita mentre nelle classi contadine o proletarie, oltre all'elevato grado di mortalit\u00e0 infantile, nella maggior parte dei casi fin dai primi anni di vita l'infante era spinto a lavorare.\nLa crescente necessit\u00e0 di avere una classe operaia specializzata e il bisogno di creare senso nazionale spinse lo stato ad investire sull'istruzione pubblica, posticipando l'entrata nel mondo del lavoro per i giovani. Alcuni pensatori del socialismo umanitario (Proudhon, Fourier) sostenevano che l'infanzia andasse salvata. Fin dai tempi di Rousseau, l'infanzia era vista nella letteratura come un momento d'innocenza. Contro questa posizione si schier\u00f2 Freud che cerc\u00f2 di dimostrare come nel bambino vi fossero i germi di tutte le perversioni dell'et\u00e0 adulta."}
{"id": "1102904", "revid": "21880", "url": "https://it.wikipedia.org/wiki?curid=1102904", "title": "Riserva naturale orientata Serre di Ciminna", "text": "La riserva naturale orientata Serre di Ciminna \u00e8 un'area naturale protetta situata nel comune di Ciminna, nella citt\u00e0 metropolitana di Palermo ed \u00e8 stata istituita nel 1997.\nTerritorio.\nLe \"Serre di Ciminna\" sono un rilievo di gessi selenitici messiniani, oltre a ci\u00f2 la riserva \u00e8 per interessante per le strutture carsiche e tettoniche, per la flora delle pareti gessose e per l'avifauna. Comprende numerose doline, un importante inghiottitoio e altre piccole grotte di origine gravitativa.\nFlora.\nIl paesaggio vegetale della riserva \u00e8 dato dall'alternanza di ambienti di prateria, gariga, macchia e vegetazione rupestre.\nSul versante nord-orientale della riserva prevale la prateria ad ampelodesma (\"Ampelodesmos mauritanicus\"), cui si associano diverse altre specie come il barboncino mediterraneo (\"Cymbopogon hirtus\"), la scilla marina (\"Urginea maritima\"), l'asfodeline dorata (\"Asphodeline lutea\"), l'eleoselino (\"Elaeoselinum asclepium\"), la sulla (\"Hedysarum coronarium\"), l'asfodelo (\"Asphodelus microcarpus\") e la ferula (\"Ferula communis\"). In primavera \u00e8 possibile osservare la fioritura di diverse specie di orchidee selvatiche tra cui \"Ophrys lutea\", \"Ophrys speculum\", \"Ophrys bertolonii\", \"Orchis anthropophora\", \"Orchis italica\", \"Anacamptis papilionacea\" e \"Serapias vomeracea\".\nLa vegetazione degli ambienti di macchia-gariga \u00e8 rappresentata da arbusti come l'olivastro (\"Olea europaea\" var. \"sylvestris\"), l'assenzio arbustivo (\"Artemisia arborescens\"), il sommacco siciliano (\"Rhus coriaria\"), il teucrio arbustivo (\"Teucrium fruticans\"), la ginestra spinosa (\"Calicotome villosa\") e la ginestra odorosa (\"Spartium junceum\").\nIl paesaggio delle zone rupestri \u00e8 caratterizzato dai cuscini di euforbia arborea (\"Euphorbia dendroides\") e da altre specie xerofile come l'assenzio arbustivo, il teucrio arbustivo, l'euforbia di Bivona (\"Euphorbia bivonae\"), la vedovina delle scogliere (\"Scabiosa cretica\") e la borracina arrossata (\"Sedum rubens\").\nTra gli endemismi meritano una menzione la violacciocca siciliana (\"Erysimum metlesicsii\") e la scilla di Cupani (\"Scilla cupanii\"), che fiorisce tra aprile e maggio nella parte sommitale delle Serre.\nFauna.\nNel territorio sottostante alle pareti rocciose delle Serre sono presenti alcuni mammiferi quali l'istrice (\"Hystrix cristata\"), simbolo della riserva, la volpe (\"Vulpes vulpes\") il coniglio selvatico (\"Oryctolagus cuniculus\"), la lepre, il riccio, il gatto selvatico, la donnola.\nI costoni rocciosi delle Serre offrono ospitalit\u00e0 ad alcune specie di uccelli rapaci tra cui la poiana (\"Buteo buteo\"), il gheppio (\"Falco tinnunculus\") ed il lanario (\"Falco biarmicus\"); tra le specie dell'avifauna merita una menzione anche la coturnice siciliana (\"Alectoris graeca whitakeri\").\nStrutture ricettive.\nLa Riserva \u00e8 visitabile tutto l'anno. Non sono ancora state attivate strutture ricettive per i visitatori.\nPer informazioni:"}
{"id": "1102907", "revid": "136053", "url": "https://it.wikipedia.org/wiki?curid=1102907", "title": "Lago Fibreno", "text": ""}
{"id": "1102914", "revid": "945903", "url": "https://it.wikipedia.org/wiki?curid=1102914", "title": "Small Change", "text": "Small Change \u00e8 il quarto album del cantautore statunitense Tom Waits. \nMusicisti.\nAltri musicisti.\nSezione d'archi:"}
{"id": "1102917", "revid": "125778282", "url": "https://it.wikipedia.org/wiki?curid=1102917", "title": "Alexa Nikolas", "text": "Biografia.\nHa preso parte in serie televisive di grande successo come \"Streghe\", \"Zack e Cody al Grand Hotel\", \"Ghost Whisperer - Presenze\" e molte altre, ma \u00e8 conosciuta principalmente per il ruolo di Nicole Bristow nella serie televisiva per adolescenti \"Zoey 101\".\nVita privata.\nSua madre \u00e8 Alexandra Nikolas. Sua nonna \u00e8 stata Miss Texas. \u00c8 una grande amica di Vanessa Hudgens, che l'ha anche resa pi\u00f9 celebre (ha partecipato anche ad un suo video musicale).\nHa iniziato a recitare all\u2019et\u00e0 di otto anni ed \u00e8 comparsa in vari film e serie tv; il primo film in cui \u00e8 comparsa \u00e8 stato Zolander nel 2001.\nNonostante i loro personaggi fossero migliori amiche nella serie \"Zoey 101\", lei e Jamie Lynn Spears non andavano d'accordo nella realt\u00e0; In un'intervista, l'attrice ha parlato della relazione poco positiva con i suoi colleghi di set a causa dei continui litigi con Jamie, che portarono anche all'intervento della sorella Britney Spears che la accus\u00f2 di \"perseguitare la sorella\", dell'esclusione da uscite, pigiama party e altre attivit\u00e0 che i suoi compagni svolgevano fuori dal set e il bullismo subito da parte di Jamie e Dana. Approfittandosi probabilmente della sua parentela con Britney, Jamie fece si che \"Nicole\" venisse licenziata.\nIl 12 febbraio 2012 si \u00e8 sposata col musicista canadese Mike Milosh. Nel 2016 si sono separati.\nDoppiatrici italiane.\nNelle versioni in italiano dei suoi film, Alexa Nikolas \u00e8 stata doppiata da:"}
{"id": "1102921", "revid": "767487", "url": "https://it.wikipedia.org/wiki?curid=1102921", "title": "Ligando", "text": "In chimica un ligando, o legante, rappresenta un atomo, ione o molecola che generalmente dona i suoi elettroni per formare un legame di coordinazione, agendo da base di Lewis. In chimica inorganica, l'atomo centrale (il \"legato\") \u00e8 rappresentato pi\u00f9 comunemente da un metallo o da un semimetallo. La molecola risultante dalla coordinazione di uno o pi\u00f9 ligandi \u00e8 definita complesso.\nI principali fattori che caratterizzano i ligandi sono rappresentati dalla loro carica, dimensione e natura chimica. In un complesso i ligandi sono in grado di stabilizzare il legato e di condizionarne le propriet\u00e0 chimiche e spettroscopiche.\nIn biochimica i ligandi sono rappresentati da molecole o porzioni di molecole in grado di interagire con un recettore producendo una certa risposta fisiologica.\nLigandi in complessi metallici.\nLa formazione dei complessi metallici \u00e8 stata descritta da Alfred Werner, che pose le basi dello sviluppo della moderna chimica di coordinazione. I ligandi che si legano direttamente al metallo costituiscono quella che viene detta \"sfera interna\", mentre i ligandi non direttamente legati, e che agiscono da controioni annullando la carica totale del complesso, costituiscono la \"sfera esterna\".\nLa teoria HSAB fornisce un'utile interpretazione semplificata del legame coordinativo.\nDonazione e retrodonazione.\nIn generale, i ligandi donano densit\u00e0 elettronica all'atomo centrale che agisce da elettrofilo, tramite sovrapposizione dell'HOMO del ligando con l'orbitale molecolare LUMO del legato.\nIn alcuni complessi, il legame metallo-ligando risulta pi\u00f9 stabile di quanto si possa ordinariamente prevedere, a causa di una retrodonazione elettronica da parte del metallo, che tende a trasferire densit\u00e0 elettronica nell'orbitale molecolare antilegante \u03c0* del ligando coordinato.\nLigandi a campo forte e a campo debole.\nImmaginando un ligando come carica puntiforme direzionata verso gli assi degli orbitali del metallo, per contrarre il legame chimico, tale carica genera una separazione degli orbitali d metallici in due nuovi gruppi di orbitali posti a energie differenti e separati da un valore \u0394o di energia. Pi\u00f9 precisamente, i due orbitali dx\u00b2-y\u00b2 e dz\u00b2 tendono ad assumere maggiore energia formando una nuova coppia di orbitali doppiamente degeneri denominati eg e caratterizzati da un incremento di energia di 3/5 \u0394o, mentre i tre orbitali dxy, dzxe dyz formano tre orbitali triplamente degeneri denominati t2g e stabilizzati (sono posti a livelli energetici inferiori) di 2/5 \u0394o.\nI ligandi che, in base alla loro natura, tendono a produrre una elevata separazione energetica (\u0394o elevato) sono definiti \"ligandi a campo forte\", mentre di contro i ligandi con caratteristica opposta sono definiti \"ligandi a campo debole\". Questo differente carattere dei ligandi influenza fortemente le propriet\u00e0 chimico-fisiche dei complessi.\nLigandi polidentati e apticit\u00e0.\nUn ligando pu\u00f2 essere in grado di coordinare un atomo centrale utilizzando una coppia di elettroni oppure utilizzando pi\u00f9 di una coppia elettronica. Rispettivamente, nel primo caso il ligando si dir\u00e0 \"monodentato\" mentre nel secondo caso si avr\u00e0 a che fare con un ligando \"polidentato\". Tipicamente i ligandi polidentati tendono a formare complessi particolarmente stabili definiti chelati. Il termine denticit\u00e0 si riferisce al numero di coppie elettroniche utilizzate per formare il legame; cos\u00ec, ad esempio l'EDTA \u00e8 in grado di utilizzare 6 coppie elettroniche e pertanto costituisce un ligando \"esadentato\". Un ligando \"ambidentato\" invece \u00e8 in grado di legare utilizzando due differenti centri atomici.\nLapticit\u00e0\" \u00e8 invece un concetto diverso e che non va confuso. Esso si riferisce al numero di atomi che utilizza un dato ligando quando contrae legame di coordinazione. Cos\u00ec, ad esempio, il benzene utilizza 6 atomi ed \u00e8 detto esapto, il ciclopentadienile utilizza 5 atomi ed \u00e8 quindi pentapto, l'etilene utilizza due atomi e allora \u00e8 detto biapto. L'apticit\u00e0 viene anche indicata nella nomenclatura del composto ed \u00e8 rappresentata utilizzando la notazione \u03b7n\"', dove \"n\" indica il numero di atomi utilizzati per il legame coordinativo."}
{"id": "1102922", "revid": "599013", "url": "https://it.wikipedia.org/wiki?curid=1102922", "title": "Salomon Kalou", "text": "Biografia.\n\u00c8 il fratello minore di Bonaventure Kalou, ex calciatore.\nCaratteristiche tecniche.\n\u00c8 un attaccante che gioca molto come prima punta, ma che viene schierato anche come ala destra, ala sinistra o seconda punta.\nCarriera.\nGli inizi nei Paesi Bassi.\nDopo avere militato nell'ASEC Mimosas in patria, viene comprato nel 2003 dal e subito dirottato nell'Excelsior, club satellite della societ\u00e0 olandese, torna a Rotterdam la stagione successiva e diventa titolare della prima squadra, con cui gioca 65 gare realizzando 20 reti nella prima stagione e 15 nella seconda.\nChelsea.\nPassa al di Jos\u00e9 Mourinho il 30 maggio 2006 con un contratto fino al 2009. Durante le amichevoli estive indossa il numero 21, numero che poi resta sulle sue spalle anche durante il resto della stagione.\nIl primo gol con la casacca dei \"Blues\" lo segna nel match tra le squadre riserve, giocato contro il . In quella stessa partita realizza altre due reti. Con la prima squadra invece, sigla il primo gol al Blackburn Rovers nel terzo turno della Carling Cup.\nIn Premier firma la sua prima rete nella partita con il Wigan Athletic giocata allo JJB Stadium e vinta per 3-2.\nIl 2 aprile 2011 entra in campo per la 94\u00aa volta dalla panchina da quando \u00e8 al Chelsea e supera il record precedentemente detenuto da Joe Cole di presenze in campo partendo dalla panchina.\nIl 1\u00ba luglio 2012, scaduto il contratto con il Chelsea, rimane svincolato. Arrivato a Londra nel 2006, \u00e8 stato il giocatore che pi\u00f9 volte \u00e8 entrato in campo dalla panchina nella storia dei \"blues\" (107 volte).\nLille.\n2012-2013: Prima stagione con la squadra francese.\nIl 7 luglio 2012 Kalou firma un contratto fino al 2016 con il club francese del Lille a due milioni di euro a stagione. Trova la prima presenza stagionale l'11 agosto 2012 sul campo del Saint-Etienne in occasione della vittoria per 1-2. Il primo gol invece arriva nella giornata successiva nella gara interna contro il Nancy, partita finita 1-1. Il primo gol in Champions League con la maglia dei francesi arriva il 7 novembre nella sconfitta in casa del Bayern Monaco per 6-1 con un tiro che finisce all'incrocio dei pali. La prima doppietta francese arriva il 7 aprile 2013 nella vittoria interna contro il Lorient per 5-0. Conclude la stagione con 37 presenze e 16 gol (14 in campionato, 1 in Champions League e 1 in Coupe de France).\n2013-2014: Nuovo uomo chiave della squadra.\nLa stagione 2013-2014 si apre con un gol su rigore nella vittoria per 1-0 in casa contro il Saint-Etienne. Si ripete contro l'Evian TG e l'Ajaccio. Il 3 novembre 2013 in contropiede serve la palla a Rio Mavuba che regaler\u00e0 poi l'assist a Nolan Roux per il gol del 2-0 nella partita contro il Monaco finita proprio 2-0 grazie alla doppietta dell'attaccante francese. Il 15 dicembre 2013 nella partita vinta 2-1 contro il Bastia segna una doppietta decisiva per il risultato tornando cos\u00ec al gol in campionato dopo quasi due mesi. Nella giornata successiva durante la trasferta al Parc des Princes contro il PSG regala un assist al capitano Mavuba per il provvisorio 1-1 e poi segna il gol dell'1-2 sul calcio di rigore concesso per fallo dell'ex Lucas Digne su Franck Beria. La partita si concluder\u00e0 poi sul risultato di 2-2. Il 5 gennaio 2014 nella prima uscita stagionale con la sua squadra in Coupe de France segna una doppietta nella partita vinta per 3-1 in trasferta contro l'Amiens. Il primo gol in campionato nel nuovo anno lo segna nella partita pareggiata 1-1 in casa contro il Rennes. Il 2 marzo 2014 segna la sua prima tripletta nel campionato francese e con la maglia del Lille nella partita vinta con il risultato di 3-2 sul campo dell'Ajaccio. Torna a segnare in campionato nella gara vinta contro il Guingamp per 1-0 proprio grazie al suo gol al minuto 93'. Nell'occasione segna in un'azione da calcio d'angolo con un colpo bellissimo colpendo la palla al volo con il ginocchio. In occasione dell'ultima giornata di Ligue 1 segna una doppietta sul campo del Lorient (1-4) grazie alla quale il Lille riesce ad arrivare terzo in campionato qualificandosi per il terzo turno preliminare della prossima Champions League. Conclude la stagione con 40 presenze e 18 gol.\n2014-2015: Il ritorno in Europa.\nLa prima presenza nella nuova stagione la trova al ritorno del terzo turno preliminare di Champions League nella gara Lille-Grasshopper pareggiata 1-1. Partecipa alla gara del turno successivo contro l'FC Porto terminata 0-1, al ritorno finir\u00e0 2-0, con la qualificazione dei portoghesi, ma non verr\u00e0 convocato in quanto in procinto del trasferimento in Bundesliga. La prima presenza in campionato invece la trova alla seconda giornata di Ligue 1 nella vittoria per 0-1 sul campo del Caen.\nHertha Berlino.\n2014-15: Il primo anno in Germania.\nIl 31 agosto 2014 si trasferisce all'Hertha Berlino per 1,8\u00a0milioni di euro e firma un contratto triennale valido fino al 2017. Esordisce con la nuova squadra il 13 settembre 2014 davanti ai propri tifosi nella partita persa per 3-1 contro il Magonza. Il primo gol con la nuova maglia non tarda a arrivare: Kalou segna il gol vittoria alla 5\u00aa giornata contro il Wolfsburg. Chiuder\u00e0 la stagione con 27 presenze e 6 gol.\n2015-16: Di nuovo punto di riferimento.\nPer la stagione 2015-2016 cambia numero di maglia, passando dall'11 all'8 lasciato libero da l partente Marcel Ndjeng. Comincia la stagione dando ai compagni la vittoria in casa dell' alla prima giornata con un proprio gol e viene schierato stabilmente come titolare della formazione berlinese tranne che in due gare, in una delle quali entra a gara in corso, mentre nell'altra rimane in panchina. La prima doppietta arriva il 27 ottobre, contro il in Coppa di Germania. In stagione segna con discontinuit\u00e0, alternando gol in gare consecutive a \"digiuni\" di due, tre o quattro giornate. Con la rete al del 30 gennaio 2016, diviene il primo calciatore ad andare in doppia cifra come numero di gol segnati nei massimi campionati di Germania e Francia. Il bilancio personale \u00e8 diu 14 gol in Bundesliga, ma l'Hertha, che ottiene un solo punto nelle ultime cinque giornate di Bundesliga, non va oltre il settimo posto. In Coppa di Germania, dove la squadra berlinse viene eliminata in semifinale dal Borussia Dortmund, segna tre gol in tre gare.\n2016-17: Esordio europeo coi berlinesi.\nNell'annata 2016-2017 esordisce con la maglia dell'Hertha in Europa League, ma il cammino dei tedeschi nel torneo sar\u00e0 fugace, stante l'eliminazione gi\u00e0 dopo le prime due partite, contro i danesi del . L'infortunato Vladim\u00edr Darida lascia spazio in squadra a Valentin Stocker, che tuttavia subisce una squalifica di tre giornate, lasciando dunque il posto a Kalou nella formazione titolare. I primi gol stagionali dell'ivoriano arrivano il 4 novembre, quando contro il realizza la tripletta che decide il match (3-0) portando temporaneamente i suoi compagni al terzo posto in campionato. Il 15 marzo 2017 prolunga il proprio contratto con l'Hertha fino al 2019. La stagione si chiude con 7 gol in 26 presenze in Bundesliga.\nDal 2017 a oggi.\nLa stagione 2017-2018 \u00e8 pi\u00f9 positiva dal punto di vista personale, dato che si conclude con un bilancio di 12 reti in 31 partite di Bundesliga, mentre l'annata seguente vede Kalou andare a segno 8 volte in 30 presenze in campionato.\nNazionale.\nMancato ottenimento della cittadinanza dei Paesi Bassi.\nHa ottenuto molta attenzione da parte dei mass media la possibile naturalizzazione di Kalou come cittadino olandese che, se concessa, gli avrebbe dato la possibilit\u00e0 di giocare per la nazionale di calcio dei Paesi Bassi. Non avendo mai giocato per la nazionale ivoriana, poteva essere candidato per la squadra olandese se fosse stato naturalizzato. Fu suo fratello Bonaventure a consigliargli di cercare di ottenere la cittadinanza straniera, dopo i problemi avuti circa la regolarizzazione con le autorit\u00e0 calcistiche della Costa d'Avorio.\nL'allenatore della nazionale olandese, Marco van Basten, lo giudic\u00f2 un grande talento e guadagn\u00f2 il sostegno di influenti figure del calcio, incluso Johan Cruijff, cos\u00ec fu inoltrata una richiesta ufficiale per naturalizzare il giocatore. Il Ministro per l'Immigrazione Rita Verdonk fu per\u00f2 contraria a prendere in considerazione un processo accelerato di naturalizzazione e, malgrado l'opinione comune tra gli esperti sul contributo prezioso che l'ivoriano avrebbe potuto fornire alla squadra olandese, rigett\u00f2 la richiesta.\nLe autorit\u00e0 calcistiche olandesi si appellarono alla corte di giustizia nazionale, ottenendo una vittoria il 9 dicembre 2005, quando il giudice ordin\u00f2 a Verdonk di valutare nuovamente la richiesta di naturalizzazione accelerata. Il ministro decise quindi di controappellarsi al Consiglio di Stato dei Paesi Bassi. Lo stesso Kalou dichiar\u00f2, di fatto, che da quel momento aveva rinunciato alla speranza di ottenere la cittadinanza dei Paesi Bassi.\nDopo aver rifiutato a pi\u00f9 riprese la convocazione nella nazionale ivoriana, il 6 febbraio 2007 debutta ufficialmente con la squadra in un'amichevole contro la Guinea, vinta dagli \"elefanti\" per 1-0. \u00c8 terzo per marcature con la nazionale ivoriana.\nLa pubblicit\u00e0 di Centraal Beheer.\nLa vicenda relativa al processo di naturalizzazione di Kalou fu al centro di un breve spot televisivo della compagnia assicurativa Centraal Beheer. Nel controverso spot, mandato in onda sulla TV olandese dell'aprile del 2006, Kalou era interpretato da un attore che aveva il ruolo di un calciatore naturalizzato tedesco, allusione alla vicenda del giocatore Nando Rafael, attaccante nativo dell'Angola che, non avendo ottenuto la cittadinanza dei Paesi Bassi all'epoca della militanza nell', spostatosi nella Bundesliga tedesca nelle file dell', divenne cittadino tedesco e fu convocato nella nazionale Under-21 tedesca. Appellandosi alla legge sul copyright, Kalou present\u00f2 causa contro la compagnia e ottenne la rimozione dello spot dalla TV nel giro di una settimana.\nStatistiche.\nPresenze e reti nei club.\n\"Statistiche aggiornate al 6 febbraio 2021.\""}
{"id": "1102924", "revid": "76963", "url": "https://it.wikipedia.org/wiki?curid=1102924", "title": "Matthew Underwood", "text": "Biografia.\nCarriera.\nMatthew ha iniziato la sua carriera all'et\u00e0 di sei anni lavorando come modello e vincendo anche diversi premi.\nLa sua prima apparizione cinematografica \u00e8 stata nel 1992 nel film \"Malcolm X\". Dal 2005 al 2008 ha interpretato il ruolo di Logan Reese nella serie televisiva \"Zoey 101\".\nNel 2009 ha recitato nel film \"Reality Horror Night\" interpretando il ruolo di se stesso. Nel 2013 ha diretto il video musicale \"How Could I Want More\" di Jamie Lynn Spears.\nVita privata.\nMatthew gira in libert\u00e0 vigilata dopo l'arresto per possesso di marijuana e uso in presenza di un minore dell'aprile 2012, \u00e8 stato nuovamente arrestato nel novembre del 2012 nella sua casa di Port St. Lucie dopo una perquisizione.\n\u00c8 stato legato sentimentalmente per quattro anni a Erin Sanders, sua collega sul set di \"Zoey 101\"."}
{"id": "1102930", "revid": "205250", "url": "https://it.wikipedia.org/wiki?curid=1102930", "title": "Carlos Atanes", "text": "Biografia.\nNel 1987, a quindici anni, inizia a girare cortometraggi video in modo amatoriale. Nel 1988 si iscrive a Immagini e Suoni, e al termine dei suoi studi ha realizzato \"The Marvellous World of the C\u00fac\u00f9 Bird\" (1991), 35\u00a0mm, considerato uno dei migliori film catalani degli anni '90. Poco dopo esegue un adattamento della famosa storia di \"The Metamorphosis of Franz Kafka\" (1993), e si imbarca nel progetto di filmare il suo primo lungometraggio, \"Triptico\", in 16\u00a0mm. Prende la guida delle riprese del film, ma i risultati non sono soddisfacenti e decide di rinunciare a tale regia. Successivamente, per alcuni anni, si dedica alla sperimentazione video, ai film brevi di bizzarrie e documentari tra i sessi.\nNel 2003 inizia le riprese di \"Perdurabo\", un lungometraggio sulla vita del controverso occultista inglese Aleister Crowley. Completa la prima parte del film, 40 minuti, ma la produzione si ferma fino a nuovo ordine per concentrarsi su \"\" (2004), un film di ispirazione fantasy futuristico orwelliano che, dopo la sua presentazione al Festival internazionale del cinema fantastico Buenos Aires Rojo Sangre, \u00e8 stato in tour festival in tutto il mondo, e ha suscitato molte adesioni, come anche critiche. Prodotto al di fuori qualsiasi tipo di supporto istituzionale, e autofinanziato da una manciata di appassionati, \"FAQ\" \u00e8 uno dei pochi film spagnoli di fantascienza, e probabilmente l'unico che appartiene al genere della distopia. \"FAQ\" vince il premio per il miglior film al panorama internazionale di registi indipendenti di Atene nel mese di ottobre 2005 ed \u00e8 stato nominato per il M\u00e9li\u00e8s d'argento Award of European Fantasy Film Festival Internazionale del Cinema 2006.\nNel 2007 debutta \"Pr\u00f3xima\", il suo secondo lungometraggio di fantascienza al Festival Internazionale del Cinema e del Festival di Sci-Fi Londra (Sci-Fi-London). Epica dello spazio, \"Pr\u00f3xima\" \u00e8 interpretato, tra gli altri, dal mentalista Anthony Blake ed \u00e8 uno dei film pi\u00f9 ambiziosi di \"FAQ\". Vince il Fantastic Film Festival Tel salari Aviv Icon Award e 2008 l'associazione spagnola di Fantasy, Fantascienza e Horror di Ignotus Award per miglior film di fantascienza del 2007.\nNel 2008 gira tre film insieme, in modo pi\u00f9 bizzarro e nella metropolitana, il \"Codex Atanicus\"; una antologia che \u00e8 destinata a diventare un lavoro di culto, a giudicare dalla reazione entusiasta dei critici indipendenti statunitensi.\n\u00c8 membro della The Film-Makers' Cooperative. \nCome scrittore, ha toccato quasi tutti i generi: sceneggiature, saggi, romanzi, teatro, storia e, soprattutto, numerosi articoli, la maggior parte dei quali pubblicati in Internet."}
{"id": "1102936", "revid": "1490274", "url": "https://it.wikipedia.org/wiki?curid=1102936", "title": "Badia Petroia", "text": "Badia Petroia \u00e8 una frazione del comune di Citt\u00e0 di Castello (PG).\nIl paese si trova lungo la strada provinciale SP104 che conduce verso Castiglion Fiorentino, passando per la frazione di Morra\nNel 2001 gli abitanti censiti secondo dati ISTAT risultavano essere 172.\nStoria.\nLa storia di questa frazione si collega direttamente con quella dell'abbazia benedettina di Santa Maria e Sant'Egidio (X-XII sec.) attorno alla quale si svilupper\u00e0 il piccolo borgo. La costruzione di questo edificio, databile alla met\u00e0 del X secolo, avvenne per volont\u00e0 di Ugo dei marchesi di Colle, membro della casata che dar\u00e0 in seguito origine a quella dei marchesi di Monte Santa Maria. \nDa un documento datato al 972, con il quale il conte Guido, figlio di Ugo di Colle, fa una donazione al monastero, si apprende la pi\u00f9 antica intitolazione dell'abbazia: \"Sanctae Mariae de Petruvio\". L'estensione dei domini del monastero si allargava fino ai distretti di Perugia e Cortona, toccando le localit\u00e0 di Muccignano, Badia San Casciano, e le valli dei fiumi Nestore e Aggia. L'abate Magno, nel XIII secolo, sigl\u00f2 diversi ed importanti trattati con le citt\u00e0 di Perugia, Cortona e Citt\u00e0 di Castello, per motivi di ordine politico e per porsi sotto la protezione militare dei vicini pi\u00f9 potenti. Con la fine del medioevo l'abbazia inizi\u00f2 progressivamente a perdere rilevanza a livello locale, cadendo in disgrazia: dopo essere stata abbandonata dai monaci, nel 1571 l'abbazia venne concessa in commenda a Pietro di Giovanni dei Fiorenzi di Perugia, canonico della chiesa di Santa Maria Maggiore di Citt\u00e0 di Castello. Il regime di commenda dur\u00f2 fino alla met\u00e0 del secolo XIX. \nNel 1781, Pio VI concesse in enfiteusi ai fratelli Tommaso e Giambattista Rossi molti beni legati all'abbazia di Petroia, in seguito riscattati in denaro. Dalla documentazione relativa a questo atto si ha la prima testimonianza dell'intitolazione dell'abbazia a sant'Egidio, che si aggiunse a quella di Santa Maria soltanto nel corso del XVIII secolo. \nMonumenti e luoghi d'arte.\nAbbazia di Santa Maria e Sant'Egidio di Petroia (X secolo).\nIl complesso abbaziale fu edificato utilizzando materiali di recupero di epoca romana, e nel corso dei secoli modificato, subendo numerosi rifacimenti necessari per far fronte ai danneggiamenti provocati da ricorrenti eventi sismici.\nLa chiesa abbaziale aveva in origine una struttura a tre navate e tre absidi ed era disposta su tre livelli corrispondenti alla pleban\u00eca, al coro e al presbiterio. A seguito di rifacimenti eseguiti nel secolo XV venne innalzata la facciata della chiesa odierna che and\u00f2 a chiudere lo spazio un tempo destinato al coro dei monaci, dividendolo dal resto dell'edificio. La parte anteriore della navata di sinistra and\u00f2 distrutta dopo il 1860-70; le parti centrali della navata di sinistra e di quella di destra sono prive di copertura; il campanile, danneggiato da un terremoto nel 1917, venne abbattuto due anni dopo e mai pi\u00f9 ricostruito.\nMalgrado le frequenti modifiche, il complesso presenta ancora oggi rari esempi di ornamentazione scultorea: il protiro del portale d'ingresso al cortile intero (ex plebania dell'originaria chiesa) \u00e8 costituito da due archi sostenuti da colonnine marmoree, mentre la facciata del XV secolo \u00e8 ornata all'estero da alcune formelle scolpite (46x36 cm) con soggetti figurativi ed elementi geometrici di stile longobardo, forse riferibili ad un recupero di materiale.\nSotto il piano del presbiterio si trova la cripta, (XII secolo), il cui spazio, a sala unica con tre absidi, \u00e8 diviso da colonne caratterizzate da capitelli di recupero di epoca romana e tardoantica."}
{"id": "1102940", "revid": "1982", "url": "https://it.wikipedia.org/wiki?curid=1102940", "title": "Vero (comune)", "text": ""}
{"id": "1102942", "revid": "709565", "url": "https://it.wikipedia.org/wiki?curid=1102942", "title": "Mento (personaggio)", "text": "Mento, il cui vero nome \u00e8 Steve Dayton, \u00e8 un personaggio dei fumetti creato da Arnold Drake (testi) e Bruno Premiani (disegni) nel 1964, pubblicato dalla DC Comics.\nBiografia del personaggio.\nSteve Dayton \u00e8 un potente metaumano dagli incredibili poteri mentali ed \u00e8 uno degli uomini pi\u00f9 ricchi al mondo. Si costru\u00ec un elmo per aumentare le sue capacit\u00e0 mentali e si fece chiamare Mento. Questo fu un tentativo da parte di Dayton di far colpo su Elasti-Girl della Doom Patrol. Nonostante il suo fare arrogante avesse irritato i maschi della formazione, egli ci riusc\u00ec, e in \"Doom Patrol\" n. 104 (giugno 1966), Mento ed Elasti-Girl si sposarono. Essi adottarono ben presto Garfield Logan. Dopo la morte di Elasti-Girl, Mento impazz\u00ec, con un tumore al cervello, cre\u00f2 l'Hybrid e se la prese con Beast Boy per le morti dei membri originali di Doom Patrol. Quando l'Hybrid venne sconfitto e Raven lo guar\u00ec dal suo problema al cervello, Steve Dayton diede una mano in seguito nella battaglia contro la Wildebeest Society. Pi\u00f9 avanti, egli divenne Crimelord e prov\u00f2 a incastrare Deathstroke per omicidio, ma si \u00e8 venuto a sapere in seguito che lo aveva commesso lo stesso Crimelord e a Deathstroke vennero cancellate tutte le accuse.\nPi\u00f9 avanti, Mento chiese proprio al padre di Raven di riavere la moglie viva, il potentissimo demone Trigon accett\u00f2 e gli chiese in cambio la sua anima, la sua memoria e i suoi ricordi.\nMento gir\u00f2 per il mondo aiutando la gente senza ricordarsi dei suoi amici e della sua amata Rita.\nSuccessivamente, grazie all'aiuto del potente Dottor Fate, Mento riacquisto' la sua memoria e la sua anima.\nUn anno dopo.\nIn \"Teen Titans\" (terza serie) n. 36, viene rivelato che Steve Dayton \u00e8 ritornato con il resto della Doom Patrol. Nonostante sia un membro del supergruppo, scrive furiosamente romanzi, apparentemente stimolato da una vena creativa provocata dall'elmetto. Sembra anche che sia nata una nuova passione poich\u00e9 afferma che Rita \u00e8 innamorata solo di Mento e non di Steve Dayton. Afferma anche di ricordarsi dei suoi giorni nelle vesti di Crimelord, riferendosi a quel tempo come ad \"un intoppo nel casco\".\nIl casco di Mento \u00e8 ora di colore rosso ed indossa un costume nero con un fulmine giallo che lo attraversa; questa colorazione del casco e del costume assomiglia al look che caratterizzava l'incarnazione originale che faceva parte della Doom Patrol.\nScoprendo la verit\u00e0 su Caulder, che sta parlando a Kid Devil per unirsi alla Doom Patrol perch\u00e9 i suoi compagni di squadra, i Titani, lo disprezzano sempre come un diverso, Dayton si libera dalla sua dipendenza e alla fine si toglie l'elmetto. Pensando distintamente per la prima volta dopo anni, prende il controllo dei Doom Patrol da The Chief, rivendicando rispetto per gli altri membri della squadra.\nPoteri e abilit\u00e0.\nMento \u00e8 un metaumano che possiede vasti poteri telepatici. Egli \u00e8 in grado di percepire i pensieri degli altri o proiettare i propri pensieri in un raggio di circa 200 chilometri.\nGli ampi poteri psionici e telepatici di Mento gli permettono di leggere le menti e i ricordi degli altri, avvertire le emozioni e le sensazioni di chi lo circonda, manipolare le menti degli altri, deviare le loro menti per rendersi invisibile, creare illusioni mentali potenti, causare la perdita di particolari ricordi o amnesia totale, e indurre dolore o temporanea paralisi mentale e/o fisica in altri.\nMento possiede due antenne sul suo casco e ha la capacit\u00e0 di emettere un impulso ultrasonico, che gli dona la capacit\u00e0 di volare, l'intangibilit\u00e0 e gli aumenta i suoi gi\u00e0 incredibili poteri psichici. Di contro l'elmetto consuma la psiche di chi lo indossa, rendendolo instabile e paranoico, a che se ora Mento sembra averne annullato gli effetti.\nDayton \u00e8 estremamente intelligente e un luminare in molti campi delle scienze. \u00c8 inoltre versato nella tattica e nella strategia.\nAltri media.\nMento \u00e8 apparso nella quinta stagione di \"Teen Titans\" negli episodi \"Homecoming: Part 1\" e \"Homecoming: Part 2\" doppiato da Xander Berkeley. Viene ritratto come leader dei Doom Patrol ossessionato dal fermare la Fratellanza del Male e che ha problemi con l'incapacit\u00e0 di Beast Boy di seguire gli ordini, quando le azioni del ragazzo sono giustificabili. Questa pu\u00f2 essere benissimo la ragione per cui Beast Boy abbandona i Doom Patrol. Sebbene non venga mai chiarito se Steve sia o meno il padre adottivo di Beast Boy nella serie, egli si riferisce a lui come \"figliolo\" e ad un certo momento dice, \u00abQuesto \u00e8 il mio ragazzo\u00bb: se il riferimento ai fumetti non \u00e8 casuale, se ne deduce che Beast Boy sia il figlio adottivo di Steve."}
{"id": "1102946", "revid": "125705612", "url": "https://it.wikipedia.org/wiki?curid=1102946", "title": "Malattia di Still dell'adulto", "text": "La malattia di Still dell'adulto (AOSD, \"adult onset Still's disease\") \u00e8 una forma della malattia di Still, una rara malattia autoinfiammatoria sistemica caratterizzata dalla classica triade di febbre, dolori articolari e dalla presenza caratteristica d'eruzioni cutanee irregolari color salmone. La malattia \u00e8 considerata una diagnosi di esclusione. I livelli della ferritina, una proteina legante il ferro, possono essere estremamente elevati con questo disturbo. L'AOSD pu\u00f2 presentarsi in modo simile ad altre malattie infiammatorie e malattie autoimmuni, che devono essere escluse prima di fare la diagnosi.\nLa prognosi \u00e8 generalmente favorevole, ma le manifestazioni della malattia che colpiscono i polmoni, il cuore o i reni possono occasionalmente causare gravi complicazioni potenzialmente letali. Viene trattato prima con corticosteroidi come il prednisone. Quando i trattamenti steroidei standard sono insufficienti, i farmaci che bloccano l'azione dell'interleuchina-1, come Anakinra, possono essere trattamenti efficaci.\nEsistono evidenti somiglianze con l'artrite reumatoide giovanile (nota anche come \"malattia di Still a esordio giovanile\"), e ci sono alcune prove che le due condizioni siano strettamente correlate.\nStoria.\nLa malattia deve suo nome al pediatra George Still che, a partire del 1897, individu\u00f2 in 22 bambini segni e sintomi di un comune disturbo (febbre, dolore articolare ed eruzione cutanea evanescente) che in seguito fu pi\u00f9 correttamente definito come artrite idiopatica sistemica a esordio giovanile. Nel 1971 il medico Eric Bywaters riscontr\u00f2 le stesse manifestazioni cliniche in 14 giovani uomini, identificando la forma adulta della malattia. Entrambi i quadri rientrano tra le varianti sistemiche dell'artrite reumatoide.\nEziologia.\nL'eziologia della malattia rimane oscura. Nel corso degli anni varie ipotesi si sono succedute. Analogamente a quanto espresso per le altre patologie reumatiche a patogenesi autoimmune anche nella malattia di Still l'ipotesi del mimetismo molecolare \u00e8 stata una delle pi\u00f9 dibattute. Numerosi agenti infettivi, spesso causanti febbre sono stati chiamati in causa mancando tuttavia un riscontro unanime degli stessi agenti nei soggetti affetti. Gli agenti maggiormente chiamati in causa sono stati quelli virali tra cui si ricorda il virus di Epstein-Barr (EBV), quello della rosolia e il citomegalovirus (CMV). La causa della malattia di Still a esordio nell'et\u00e0 adulta \u00e8 sconosciuta, ma presumibilmente coinvolge l'interleuchina-1 (IL-1), poich\u00e9 i farmaci che bloccano l'azione di IL-1\u03b2 sono trattamenti efficaci. L'interleuchina-18 \u00e8 espressa ad alti livelli.\nPatogenesi.\nLa patogenesi della malattia \u00e8 di tipo autoinfiammatoria. Pur mancando dei marker autoanticorpali anche solo in parte specifici sono numerose le manifestazioni cliniche che lasciano presumere una grave iperattivazione del sistema immunitario cellulare.\nEpidemiologia.\nLa malattia pu\u00f2 essere a buon titolo inserita nella cerchia delle malattie rare. Nei Paesi occidentali i nuovi casi per anno (incidenza) sono riportati pari a circa 1,5 ogni milione di abitanti. Il Giappone \u00e8 il Paese con la pi\u00f9 ampia casistica riportata testimoniata dai numerosi articoli scientifici scritti nel recente passato e comprendenti centinaia di casi, un volume di pazienti difficilmente descrivibile in altre nazioni. L'esordio \u00e8 pi\u00f9 comune in due fasce di et\u00e0, tra i 16 e i 25 anni e tra i 36 e i 46 anni.\nClinica.\nL'elemento clinico di assoluto rilievo nella malattia di Still \u00e8 la febbre. Essa ha carattere intermittente-remittente a cadenza pressoch\u00e9 circadiana con uno-due picchi al giorno fino a temperature anche maggiori di 40\u00a0\u00b0C in rilevazione ascellare.\nUn secondo segno della malattia \u00e8 il rash cutaneo maculo-papuloso od orticariode, che si manifesta tipicamente alla sera, in concomitanza con le puntate febbrili. Esso \u00e8 localizzato al tronco e pi\u00f9 raramente agli arti e viene riportato spesso come roseo in quanto simile a quello reperibile in corso di rosolia, tuttavia nella pratica clinica esso assume spesso carattere multiforme, anche confluente e pu\u00f2 anche dissociarsi dagli attacchi febbrili; normalmente non pruriginoso, anche se molti pazienti lo descrivono come insopportabile. \nViene riferita dai pazienti una faringodinia che pu\u00f2 precedere i singoli rialzi febbrili con una sensazione di calore che dalla radice del collo sale cranialmente.\nL'artrite \u00e8 presente nella pressoch\u00e9 totalit\u00e0 dei casi. Ha carattere pi\u00f9 frequentemente sostitutivo e colpisce sia le piccole sia le grandi articolazioni. In questa forma comunque l'impegno articolare rappresenta un aspetto importante del decorso solo nel 50% dei casi con un'evoluzione simile all'artrite reumatoide classica dapprima con importanti tenosinoviti e tenovaginiti specie ai polsi e alle ginocchia per poi evolvere come una classica forma reumatoide erosiva.\nAltri segni caratteristici di questa patologia sono tumefazioni linfonodali superficiali simmetriche, splenomegalia, diminuzione della sideremia e aumento a volte molto elevato della ferritinemia.\nEsami.\nA supporto dell'ipotesi diagnostica iniziale, l'indagine sierologica permette di individuare nella totalit\u00e0 dei pazienti la presenza di leucocitosi neutrofila (solitamente superiore a 10\u00a0000-15\u00a0000 cellule/mmc) con associata piastrinosi reattiva e anemia normocromico-normocitica secondaria a infiammazione; gli indici di flogosi (VES, PCR e fibrinogeno) sono generalmente aumentati. L'incremento dei valori circolanti di ferritina si riscontra in oltre il 70% dei pazienti con AOSD. Livelli &gt; 3\u00a0000 ng/mL in un paziente con quadro clinico compatibile per AOSD possiedono elevato valore predittivo positivo. Recentemente anche la quota glicosilata di tale proteina viene impiegata quale indice specifico di morbo di Still sebbene tale dosaggio non sia alla portata di tutti i laboratori.\nL'esecuzione di indagini radiologiche permette di evidenziare nei casi pi\u00f9 evoluti alterazioni osteoarticolari compatibili con artrite: \u00e8 infatti visibile gi\u00e0 in fase iniziale la riduzione dello spazio articolare a livello dell'articolazione carpo-metacarpale della mano in particolare presso l'osso uncinato (40% dei pazienti), anchilosi del rachide cervicale, del tarso e delle IFD e infine possibili erosioni destruenti alle anche. Non disponendo di indagini strumentali e/o sierologiche specifiche per la diagnosi di certezza di AOSD, soltanto l'integrazione del dato clinico-anamnestico a quello laboratoristico (e in alcune occasioni radiologico) individua precocemente la malattia e ne esclude altre plausibili cause.\nCriteri diagnostici.\nPer differenziare il morbo di Still da altre patologie infiammatorie, infettive o neoplastiche che ne possono mimare il quadro clinico, sono stati elaborati nel 1992 da Yamaguchi e colleghi alcuni criteri classificativi: tra i criteri maggiori ritroviamo la presenza di artralgie per pi\u00f9 di 2 settimane, di febbre &gt;39\u00a0\u00b0C a carattere intermittente per pi\u00f9 di una settimana, di eritema cutaneo e di una conta di globuli bianchi &gt;10\u00a0000/mmc (&gt;80% neutrofili), tra i minori si segnalano invece il riscontro di negativit\u00e0 per ANA e per fattore reumatoide, di incremento delle transaminasi, di splenomegalia e/o linfoadenomegalie e di faringodinia asettica. La diagnosi di AOSD viene posta quando siano soddisfatti 5 criteri di cui almeno 3 maggiori.\nTerapia.\nPer quanto l'eziologia sia ignota, il fattore reumatoide e altri autoanticorpi siano negativi, la malattia di Still risponde bene alla terapia con corticosteroidi, farmaci immunosoppressori e recentemente a farmaci biologici. A partire dalla seconda met\u00e0 degli anni novanta l'impiego di FANS in monoterapia \u00e8 ormai abbandonato in quanto inefficace nel garantire controllo a lungo termine del quadro clinico.\nLe basse dosi di prednisone usate cronicamente non proteggono tuttavia dallo sviluppo di erosioni articolari e devono essere incrementate quanto pi\u00f9 la malattia tende a evolvere verso un quadro articolare cronico.\nTra i farmaci di fondo pi\u00f9 utilizzati ed efficaci si trova il metotrexato (MTX, da 10 a 25 mg a settimana): permette di raggiungere la remissione clinica nell'88% dei pazienti (nei quali prevale l'impegno articolare) e di affrontare con successo il tapering steroideo nel 69-85% dei casi. Varie altre monoterapie o combinazioni di DMARDs sono state tentate su piccole casistiche (azatioprina+leflunomide, ciclofosfamide, sulfasalazina, idrossiclorochina, penicillamina, micofenolato mofetil e ciclosporina) senza ottenere vantaggi in termini di rapidit\u00e0 e durata della remissione rispetto a metotrexato.\nQuadri clinici refrattari ai trattamenti proposti o contraddistinti da un impegno sistemico pi\u00f9 aggressivo e life-threatening hanno richiesto in alcuni casi l'impiego di immunoglobuline endovena e di farmaci biologici. Tra questi ultimi i pi\u00f9 utilizzati in corso di AOSD sono gli inibitori del TNF\u03b1: etanercept (ETN) e infliximab (INFLX). L'utilizzo di etanercept (25 mg per 2 o 3 volte alla settimana, sottocute) in associazione con MTX e steroide ha permesso di ottenere un miglioramento del 67% del numero delle articolazioni dolenti e del 63% di quello delle articolazioni tumefatte, garantendo minor tendenza alla cronicizzazione se somministrato in fase precoce; meno noto \u00e8 il suo impiego nella terapia delle forme sistemiche di AOSD. L'infusione di infliximab (3-5 mg/kg alla settimana 0, 2, 6 e in seguito ogni 8 settimane per un anno complessivo, ev) porta a un'evidente risposta clinica in termini di riduzione dei sintomi costituzionali e possibilit\u00e0 di d\u00e9calage dello steroide, diminuzione degli indici di flogosi e miglioramento della qualit\u00e0 della vita dei pazienti trattati.\nLa remissione completa si verifica nell'arco di 2-16 settimane e si mantiene per un periodo di follow-up di 5-18 mesi. Nella fase di induzione della risposta clinica si ritiene che l'impiego dell'infliximab apporti un risultato pi\u00f9 rapido rispetto all'etanercept; la fase di mantenimento pu\u00f2 proseguire con l'utilizzo dello stesso farmaco o tramite la sostituzione con uno o pi\u00f9 DMARDs.\nNelle forme refrattarie al trattamento con DMARDs o con anti-TNF\u03b1 e nei quadri clinici pi\u00f9 impegnativi (sviluppo di sindrome da attivazione macrofagica, sierositi) trova indicazione l'antagonista del recettore dell'IL-1 (Anakinra (IL1-Ra), 100 mg/die, sottocute): il suo utilizzo in associazione allo steroide consente di ottenere rapida risoluzione (nell'arco di 24-48 ore) dei sintomi articolari, costituzionali e sistemici con crollo degli indici di flogosi e relativo controllo della malattia per tutto il periodo della sua somministrazione. Ancora in fase sperimentale rientra l'impiego di MRA (anti-IL6r) nel morbo di Still.\nStoria.\nLa malattia di Still rappresenta una variante dell'artrite reumatoide dell'adulto descritta per la prima volta nel 1971 dal medico inglese Bywaters (famoso anche per la sindrome da schiacciamento descritta durante la seconda guerra mondiale dopo la caduta delle V2 su Londra). Bywaters descrisse lo stesso quadro clinico della forma giovanile segnalata dal connazionale pediatra George F. Still alla fine del secolo precedente."}
{"id": "1102951", "revid": "6923", "url": "https://it.wikipedia.org/wiki?curid=1102951", "title": "Paul Butcher", "text": "Biografia.\nButcher nasce a Los Angeles, California, figlio dell'ex linebacker (posizione di gioco del football americano) NFL Paul Butcher Senior. Comincia la sua carriera da attore all'et\u00e0 di 7 anni, comparendo in un piccolo ruolo in \"The Bernie Mac Show\", uno show americano della Fox.\nPaul Buthcer \u00e8 noto per aver interpretato il ruolo di Dustin Brooks, fratello di Zoey Brooks, la protagonista, nelle quattro stagioni di \"Zoey 101\", uno show della Nickelodeon.\nDoppiatori italiani.\nNelle versioni in italiano dei suoi lavori, Paul Butcher \u00e8 stato doppiato da:\nDa doppiatore \u00e8 sostituito da:"}
{"id": "1102952", "revid": "12356", "url": "https://it.wikipedia.org/wiki?curid=1102952", "title": "Cagiva Varese", "text": ""}
{"id": "1102953", "revid": "12356", "url": "https://it.wikipedia.org/wiki?curid=1102953", "title": "Sicc Jesi", "text": ""}
{"id": "1102954", "revid": "1226", "url": "https://it.wikipedia.org/wiki?curid=1102954", "title": "La stanza dello Scirocco", "text": ""}
{"id": "1102955", "revid": "281901", "url": "https://it.wikipedia.org/wiki?curid=1102955", "title": "Rotenone", "text": "Il rotenone \u00e8 un insetticida e acaricida naturale, a largo spettro d'azione, estratto dalle radici di piante tropicali della famiglia delle Leguminose (\"Derris elliptica\", \"Derris involuta\", \"Lonchocarpus utilis\", \"Lonchocarpus urucu\", ecc.).\nSi presenta sotto forma di polvere cristallina o di cristalli; \u00e8 inodore, di colore bianco, grigiastro o incolore.\nPropriet\u00e0 fitosanitarie.\nSugli insetti ha un'azione simile a quella del piretro, ma pi\u00f9 energica: deprime la respirazione cellulare inibendo il trasferimento degli elettroni nella catena di trasporto degli elettroni (inibisce complesso I- NADH deidrogenasi). Agisce prevalentemente per contatto e secondariamente per ingestione e manifesta inoltre marcate propriet\u00e0 insettifughe persistenti.\nAmbiti d'impiego.\nIl campo d'impiego \u00e8 diventato recentemente piuttosto limitato. In Italia le autorizzazioni consentono l'impiego solo in agricoltura, su poche colture da frutto e sulla patata, e solo fino ad aprile 2011 (2012, considerando lo smaltimento delle giacenze).\nOltre ai fini agricoli si cita il possibile impiego in alcune regioni nel settore dell'acquacoltura e nella pesca, ma questi ambiti sono vietati dalla normativa italiana. In passato esistevano anche formulati a base di rotenone per uso domestico e civile, oggi non pi\u00f9 ammessi.\nImpatto ambientale.\nIl rotenone ha un forte impatto ambientale. Il suo impiego \u00e8 infatti subordinato ad un'autorizzazione rilasciata dagli osservatori fitosanitari dopo averne valutato la necessit\u00e0 dell'impiego.\nEssendo privo di selettivit\u00e0 \u00e8 dannoso all'entomofauna utile ed \u00e8 fortemente tossico per i pesci, mentre \u00e8 moderatamente tossico per i mammiferi. Esposto ai raggi solari si degrada in circa due settimane, ma nell'acqua persiste fino a 6 mesi.\nTossicit\u00e0.\nLa tossicit\u00e0 accertata del rotenone varia secondo i test, con una LD50 di 132\u20131500\u00a0mg/kg nel ratto. L'Organizzazione Mondiale per la Sanit\u00e0 lo classifica come moderatamente pericoloso e leggermente tossico per l'uomo e i mammiferi. Il rischio di morte da avvelenamento da rotenone \u00e8 infatti basso perch\u00e9 l'assunzione delle dosi letali provoca in genere il vomito impedendone l'assorbimento.\nSull'uomo l'avvelenamento da rotenone provoca generalmente vomito, nausea, dolori addominali, tremori, convulsioni, irritazioni cutanee, alterazioni del ritmo respiratorio e del battito cardiaco. Sui ratti \u00e8 stata accertata l'induzione della malattia di Parkinson.\nI formulati commerciali autorizzati in Italia sono classificati come \"pericolosi per l'ambiente\" e, a seconda della concentrazione, come \"nocivi\" o \"irritanti\".\nRotenone in reazioni biochimiche.\nIl rotenone blocca il complesso I della catena respiratoria nei mitocondri. Lo fa inibendo l'ossidazione dell'NADH a NAD+ e in questo modo la respirazione da substrati ossidabili quali glutammato, piruvato e malato non pu\u00f2 avvenire. L'inibizione della catena respiratoria pu\u00f2 essere aggirata tramite l'aggiunta di succinato ai mitocondri, attivando la respirazione da succinato per la quale il rotenone ha un'azione favorevole. Infatti nel mitocondrio si crea un inibitore per la succinato deidrogenasi, l'ossalacetato, ma il rotenone inibendo la riossidazione dell'NADH sposta verso la produzione di malato la reazione catalizzata dalla malato deidrogenasi.\n MALATO + NAD+--&gt;OSSALACETATO + NADH + H+"}
{"id": "1102960", "revid": "76963", "url": "https://it.wikipedia.org/wiki?curid=1102960", "title": "Erin Sanders", "text": "Ha cominciato a fare l'attrice quando un noto produttore l'ha vista mentre vendeva i biscotti per il suo gruppo scout. Deve la sua notoriet\u00e0 principalmente al ruolo di Quinn Pensky nella serie televisiva \"Zoey 101\", e al ruolo di Camille Roberts (fidanzata di Logan Mitchell) nella serie \"Big Time Rush\"."}
{"id": "1102961", "revid": "371529", "url": "https://it.wikipedia.org/wiki?curid=1102961", "title": "Heartattack and Vine", "text": "Heartattack and Vine \u00e8 il settimo album del cantautore statunitense Tom Waits. In questo album \u00e8 presente una delle canzoni pi\u00f9 famose di Tom Waits, Jersey Girl, una canzone d'amore, della quale fu fatta la reinterpretazione da Bruce Springsteen, che la cant\u00f2 in un concerto con lo stesso Waits\nTracce.\nTutte le canzoni sono state scritte da Tom Waits."}
{"id": "1102962", "revid": "124752180", "url": "https://it.wikipedia.org/wiki?curid=1102962", "title": "Arturo Riccardi", "text": "L'ammiraglio Arturo Riccardi \u00e8 stato uno dei militari italiani pi\u00f9 importanti della Seconda guerra mondiale. Entrato nella Regia Marina alla fine del XIX secolo, partecip\u00f2 alla campagna in Cina e alla Prima guerra mondiale. Dopo aver ricoperto incarichi presso il Ministero della Marina, agli inizi degli anni Trenta, divenne ammiraglio e, nel 1938, arriv\u00f2 a comandare la I squadra navale. All'entrata in guerra dell'Italia Riccardi, sbarcato da diversi mesi, non aveva pi\u00f9 un incarico di primo piano. Nel dicembre del 1940 Mussolini decise per\u00f2 di nominarlo Sottosegretario di Stato e Capo di Stato Maggiore della Marina facendolo diventare il massimo responsabile della guerra navale italiana. Riccardi lasci\u00f2 l'incarico di Capo di stato maggiore solo alla caduta di Mussolini, nel luglio 1943.\nBiografia.\nInizio della carriera.\nFiglio di Adolfo Riccardi e di Ifigenia Rasini Di Mortigliengo, nato a Pavia (bench\u00e9 altre fonti dichiarino Saluzzo), Riccardi entr\u00f2 nell'Accademia Navale, diventando un promettente militare di carriera. Da Tenente di Vascello fu imbarcato sull'incrociatore corazzato \"Marco Polo\". Quando questa unit\u00e0 era distaccata in Cina, l'8 settembre 1904, Riccardi contribu\u00ec a domare un incendio scoppiato nel deposito munizioni dell'incrociatore. Gli venne per questo conferita la Medaglia di Bronzo al Valore Militare.\nDa Tenente di Vascello prest\u00f2 servizio anche a bordo dell'incrociatore corazzato \"Amalfi\". Durante la I guerra mondiale fu comandante in seconda della corazzata \"Sardegna\". Successivamente, sempre come comandante in seconda, imbarc\u00f2 sull'incrociatore \"Piemonte\".\nAnni tra le due guerre.\nRiccardi fu Capo di Gabinetto del Ministero della Marina dal 6 febbraio 1925 al 13 maggio 1925. Nel 1925 si iscrisse al Partito Nazionale Fascista (federazione della Spezia). Dal 1926 al 1929 lavor\u00f2 al Comitato Progetto Navi dove si occup\u00f2 di materiale elettrico e nel corso del 1929 riusc\u00ec ad avviare la sperimentazione degli ecogoniometri.\nNel periodo 1934-35 assunse il comando della IV divisione navale imbarcando sull'incrociatore leggero \"Alberto Di Giussano\".\nNel dicembre 1935 fu promosso ammiraglio di squadra, e dal 22 agosto 1935 al 2 aprile 1937 fu Direttore generale del personale e dei servizi militari al Ministero della marina, in concomitanza della guerra d'Etiopia ricopr\u00ec anche, dal 15 settembre 1935 al 31 agosto 1936, l'incarico di responsabile del Comando Difesa Traffico. Il 6 febbraio 1938 Riccardi imbarc\u00f2 per diventare comandante della I Squadra navale. Aveva questo comando quando, il 5 maggio 1938, nelle acque di Napoli, si tenne la cosiddetta Rivista H in onore di Hitler. L'intera flotta italiana defil\u00f2 dinanzi al dittatore tedesco e a Mussolini.\nSuccessivamente, nel giugno 1938, si rec\u00f2 in visita con la sua nave ammiraglia, la corazzata Cavour a Malta. In questa occasione ebbe modo di conoscere l'ammiraglio Andrew Cunningham suo futuro avversario. Altro importante incarico avuto da Riccardi come comandante della I squadra navale fu quello di garantire l'appoggio navale all'invasione dell'Albania avvenuta l'8 aprile 1939. Nel frattempo Riccardi quello stesso anno, su proposta del Ministero della Marina, era stato nominato Senatore del Regno.\nSeconda guerra mondiale.\nLa nomina a senatore, lo sbarco e un nuovo incarico ministeriale sembravano il preludio al pensionamento al termine di una brillante carriera. Lo scoppio della seconda guerra mondiale, ma soprattutto gli insuccessi dei primi sei mesi di guerra, convinsero Mussolini, l'8 dicembre 1940, a scegliere Riccardi come nuovo Sottosegretario di Stato e Capo di Stato Maggiore della Marina in sostituzione dell'ammiraglio Domenico Cavagnari. L'avvicendamento venne deciso da Mussolini in un particolare momento del conflitto quando, a causa degli insuccessi in Grecia e in Africa Settentrionale, tramont\u00f2 definitivamente l'ipotesi strategica della cosiddetta guerra parallela. Anche la Marina era estremamente provata dai primi sei mesi di guerra e non era passato neanche un mese dalla cosiddetta \u201cNotte di Taranto\u201d.\nIl compito di Riccardi si present\u00f2 subito quindi come molto difficile. Doveva impostare una strategia adeguata alla guerra che si era presentata in maniera molto differente a come era stata immaginata nel corso degli anni trenta. Compito prioritario della Regia Marina sarebbe stato quello di garantire i rifornimenti alla Libia. Problema non indifferente ma di difficile soluzione era quello dell'adeguamento dei mezzi alla nuova realt\u00e0 operativa. Da un certo punto di vista Riccardi era proprio la persona giusta per attuare questo nuovo indirizzo operativo. La sua esperienza nel campo delle unit\u00e0 di scorta, maturata durante la prima guerra mondiale, e nel campo dei mezzi antisommergibili lo portarono ad elaborare un programma di costruzioni di guerra incentrato in prevalenza sulle unit\u00e0 di scorta. Da questo programma scatur\u00ec poi la costruzione delle corvette della Classe Gabbiano e delle VAS.\nSe sul piano della strategia complessiva Riccardi port\u00f2 la sua visione legata alla difesa del traffico, sul piano dell'andamento delle operazioni la Regia Marina prosegu\u00ec invece nella sua tattica attendista.\nNel dicembre 1940, in concomitanza alla nomina di Riccardi a Capo di Stato maggiore, l'ammiraglio Angelo Iachino era diventato il nuovo comandante della flotta. Il destino dei due ammiragli si intrecci\u00f2 per trenta mesi di guerra navale con alterne fortune e con situazioni per certi versi discutibili. Il 9 febbraio 1941 la Forza H bombard\u00f2 Genova. In quella occasione l'apparato militare italiano, e in particolare quello della Marina, palesarono cos\u00ec tante inadeguatezze da far richiedere spiegazioni allo stesso Mussolini e al generale Cavallero. Riccardi prefer\u00ec non approfondire la causa di tutte le manchevolezze e, nel rapporto ufficiale, giustific\u00f2 il mancato scontro con la flotta inglese adducendo come cause il maltempo e la sfortuna. Questa mancanza di analisi volta a correggere gli errori sarebbe stata pagata a breve assai cara.\nIl 13 febbraio 1941 Riccardi, incontr\u00f2 a Merano il suo omologo della Marina Tedesca, Grande Ammiraglio Erich Raeder. Accompagnavano Riccardi gli ammiragli Emilio Brenta, Raffaele De Courten e Carlo Giartosio. Questo incontro, noto come \"Convegno di Merano\", aveva lo scopo di concordare una strategia comune fra le due marine sino ad allora praticamente inesistente. Riccardi rappresent\u00f2 al collega tedesco le debolezze della Marina italiana, debolezze che, a suo dire, impedivano l'adozione di una strategia pi\u00f9 offensiva. Raeder e i suoi collaboratori obiettarono che la Marina italiana avrebbe dovuto avere un ruolo pi\u00f9 attivo soprattutto nel Mediterraneo Orientale per contrastare il flusso di rifornimenti inglesi verso la Grecia.\nLe insistenti richieste tedesche indussero Riccardi e i suoi collaboratori, una volta tornati a Roma, a studiare un'operazione offensiva nel Mediterraneo Orientale da compiersi durante il successivo mese di marzo. Venne cos\u00ec pianificata l'operazione Gaudo che, attuata a partire dal 26 di marzo, port\u00f2 al disastro di Capo Matapan. Anche in questa occasione l'atteggiamento di Riccardi fu assai discutibile. Egli prefer\u00ec coprire le responsabilit\u00e0 del comandante della squadra Iachino che, a detta di diversi critici, avrebbe dovuto essere sbarcato. Molto probabilmente Riccardi scagion\u00f2 Iachino per evitare che questi, a suo volta, lo coinvolgesse nelle responsabilit\u00e0 per il fallimento dell'operazione. In effetti Riccardi aveva la responsabilit\u00e0 strategica di non aver fermato l'operazione quando la squadra italiana, in rotta verso il Mediterraneo orientale, era stata scoperta dagli inglesi.\nIn ogni caso questa operazione segn\u00f2 la fine di ogni velleit\u00e0 offensiva della Marina italiana nel secondo conflitto mondiale. Da allora i compiti di scorta e di protezione del traffico assorbirono le forze navali che furono impegnate con parsimonia e solo sotto una massiccia copertura aerea. Divenne Ammiraglio d'armata il 28 ottobre 1942. \nQuando sin dall'aprile 1943 era quasi certo presso gli stati maggiori italiani che la Sicilia di l\u00ec a poco sarebbe stata invasa dalle armate ango-americane, il 2 aprile 1943 in occasione di una riunione degli Stati Maggiori convocata a Roma dal generale Vittorio Ambrosio, l'ammiraglio Riccardi, per paura di perderle, escluse l'intervento delle navi da battaglia italiane in caso di sbarco alleato in Sicilia.\nL'ammiraglio Riccardi fu costretto a lasciare il suo incarico dopo la caduta di Benito Mussolini il 25 luglio 1943. Il suo successore fu l'ammiraglio Raffaele De Courten.\nMor\u00ec a Roma nel 1966.\nPromozioni.\nGuardiamarina (6/8/1897), Sottotenente di Vascello (), Tenente di Vascello (), Capitano di Corvetta (), Capitano di Fregata (), Capitano di Vascello (), Contrammiraglio (03/1931), Ammiraglio di Divisione (08/09/1932), Ammiraglio di Squadra (22/12/1935), Ammiraglio di Squadra designato d'Armata (15/11/1939),\nAmmiraglio d'Armata (28/10/1942)."}
{"id": "1102970", "revid": "124302816", "url": "https://it.wikipedia.org/wiki?curid=1102970", "title": "Strada statale 627 della Vandra", "text": "La ex strada statale 627 della Vandra (SS 627), ora \"strada regionale 627 della Vandra (SR 627)\" nel Lazio e \"strada provinciale 1 Vandra (SP 1)\" in Molise, era una strada statale italiana di importanza interregionale, la sezione di strada compresa tra Cassino e Sora, passante per Atina ha come nome storico Sferracavalli (rif. Archivio di Stato di Caserta). Attualmente classificata come strada regionale nel Lazio e strada provinciale nel Molise, collega Sora a Isernia.\nPercorso.\nHa origine nel centro abitato di Sora e fino ad Atina il suo percorso rimane parallelo alla strada a scorrimento veloce Sora-Cassino.\nDa qui la strada devia pi\u00f9 nettamente verso est raggiungendo il lago Selva nel territorio di San Biagio Saracinisco poi Vallerotonda, sconfinando infine in Molise nel territorio di Cerasuolo. Da qui la strada, mantenendo grossomodo la stessa direzione (est), passa per Scapoli e arriva a Colli a Volturno dove incrocia la strada statale 158 della Valle del Volturno e prosegue oltre fino ad innestarsi sulla strada statale 85 Venafrana nei pressi di Isernia.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 26 febbraio 1971 che viene elevata a rango di statale con i seguenti capisaldi d'itinerario: \"Innesto strada statale n. 82 a Sora - Vallegrande - Cardito - Ponte San Pietro - Colli a Volturno - innesto strada statale n. 85 nei pressi del viadotto Caldarelli a Isernia\".\nCon la costruzione del nuovo tratto in variante della strada statale 85 Venafrana alle porte di Isernia, la strada incorpora l'asta di collegamento a tale variante: col decreto del Ministro dei lavori pubblici n. 2006 del 29 dicembre 1987, cambia il caposaldo finale in \"Innesto strada statale n. 85 sul viadotto Longano presso Isernia\".\nIn seguito al decreto legislativo n. 112 del 1998, dal 2001 la gestione del tratto molisano \u00e8 passata dall'ANAS alla Regione Molise, che ha provveduto al trasferimento dell'infrastruttura al demanio della Provincia di Isernia; dal 1\u00ba febbraio 2002 la gestione del tratto laziale \u00e8 passata alla Regione Lazio, che poi devoluto le competenze alla Provincia di Frosinone; dal 5 marzo 2007 la societ\u00e0 Astral ha acquisito la titolarit\u00e0 di concessionario del tratto laziale."}
