{"id": "1075312", "revid": "889336", "url": "https://it.wikipedia.org/wiki?curid=1075312", "title": "Wangari Maathai", "text": "Nel 2004 \u00e8 stata la prima donna africana a ricevere il Premio Nobel per la pace per \u00abil suo contributo alle cause dello sviluppo sostenibile, della democrazia e della pace\u00bb. \u00c8 stata membro del parlamento keniota e Assistente Ministro per l'Ambiente e le Risorse Naturali nel governo del presidente Mwai Kibaki, fra il gennaio 2003 e il novembre 2005. Apparteneva all'etnia kikuyu.\nBiografia.\nFu la prima donna centroafricana a laurearsi, nel 1966 in biologia, presso l'Universit\u00e0 di Pittsburgh, dove aveva potuto recarsi grazie al programma \"Ponte aereo Kennedy\" (che forniva una borsa di studio ai migliori studenti africani) e dove lavor\u00f2 dallo stesso 1966 presso la facolt\u00e0 di Biologia, dipartimento di zoologia. Nel 1976 si iscrisse nel Consiglio nazionale delle donne del Kenya, assumendone la presidenza nel 1981, mantenuta fino al 1987, anno in cui abbandon\u00f2 l'associazione.\nAttivista e fondatrice nel 1977 del Green Belt Movement, intraprese negli anni novanta una forte campagna di sensibilizzazione verso i problemi della natura e del disboscamento in particolare, per suo tramite sono stati piantati oltre 51 milioni di alberi in Kenya per combattere l'erosione del terreno.\nPremio Nobel.\nFu insignita del premio Nobel nel 2004 per il suo contributo a uno sviluppo sostenibile, alla democrazia ed alla pace. In questo periodo le fu attribuita l'affermazione di essere convinta che l'HIV fosse un virus creato in laboratorio \"per sterminare i neri\", affermazione che lei ripetutamente neg\u00f2 di aver fatto.\nIl 10 febbraio 2006 ha partecipato alla Cerimonia di apertura dei XX Giochi olimpici invernali di Torino 2006, portando per la prima volta nella storia la bandiera olimpica insieme ad altre sette celebri donne. Ha anche partecipato al congresso internazionale Foederatio Pueri Cantores come rappresentante del Kenya.\nMalata di tumore da lungo tempo, \u00e8 morta nel settembre 2011 all'et\u00e0 di 71 anni. Il 30 novembre 2019 \u00e8 stata intitolata a suo nome, per un anno, la piazza delle Erbe di San Gimignano (SI)."}
{"id": "1075315", "revid": "712828", "url": "https://it.wikipedia.org/wiki?curid=1075315", "title": "N\u00edrnaeth Arnoediad", "text": ""}
{"id": "1075316", "revid": "438678", "url": "https://it.wikipedia.org/wiki?curid=1075316", "title": "Il segreto di Pollyanna", "text": "Il segreto di Pollyanna (\"Pollyanna\") \u00e8 un film del 1960 diretto da David Swift.\nTratto da un classico della letteratura per ragazzi, \"Pollyanna\" di Eleanor H. Porter, il romanzo era andato in scena anche a Broadway in una versione teatrale, adattata e scritta per il palcoscenico dalla commediografa Catherine Chisholm Cushing.\nNel 1920, Mary Pickford aveva gi\u00e0 ricoperto il ruolo dell'inguaribile ottimista protagonista della storia nel film \"Pollyanna\", diretto da Paul Powell.\nPer la sua recitazione in questo film, la giovane attrice Hayley Mills (doppiata nell'edizione italiana, da Ludovica Modugno) ricevette nel 1961 l'Oscar giovanile, un Oscar speciale che fu assegnato proprio quell'anno per l'ultima volta.\nLa psicologia cognitiva ha preso spunto da libro e film per etichettare come \"sindrome di Pollyanna\" il cosiddetto \"ottimismo idiota\".\nTrama.\nAgli inizi del '900, nell\u2019immaginaria cittadina americana di Harrington, Pollyanna, una ragazzina di 12 anni rimasta orfana, va a vivere da sua zia Polly Harrington, una donna nubile molto severa, dalla cui famiglia ha preso nome il villaggio.&lt;br&gt;\nZia Polly \u00e8 una donna molto benestante, che istruisce persino il parroco del paese su come fare le prediche in chiesa (inducendolo a minacciare regolarmente i parrocchiani sull\u2019ira di Dio). La zia tratta Pollyanna con freddezza, avendola adottata per puro dovere, ma la ragazzina si mostra comunque molto affezionata a lei. Poco a poco Pollyanna riesce ad attirarsi la simpatia delle domestiche, abituate a un clima di grande austerit\u00e0 e a farsi voler bene grazie al suo 'gioco della felicit\u00e0', che consiste nel trovare in ogni situazione triste il lato positivo delle cose. Nei giorni successivi Pollyanna ha modo di conoscere vari abitanti del paese, tutti inizialmente scontrosi con lei, ma che vengono sempre conquistati dal suo modo di fare gioioso. Tra essi vi sono il burbero mister Pendergast e la bisbetica signora Snow, convinta di essere malata e di stare per morire. Pollyanna fa anche amicizia con Jimmy Bean, un bambino che vive nell'orfanotrofio del paese e conosce il dottor Chilton, un medico che anni prima era stato fidanzato con sua zia. Pollyanna cerca di farsi spiegare da lui il motivo per cui Polly si \u00e8 rinchiusa in s\u00e9 stessa.&lt;br&gt;\nNel frattempo il sindaco di Harrington, dopo un incidente avvenuto nel vetusto orfanatrofio, intende raccogliere fondi dai cittadini per la costruzione di una nuova struttura, allestendo una fiera di beneficenza. L\u2019iniziativa raccoglie il consenso di molte persone, tra cui il dottor Chilton, le domestiche e la stessa Pollyanna, che cerca di convincere tutti gli abitanti del villaggio a fare qualcosa per la buona riuscita della fiera. L\u2019orgogliosa Polly non approva per\u00f2 affatto la proposta, in quanto il palazzo dell'orfanatrofio era stato donato da suo padre alla citt\u00e0 e intende invece far riparare il vecchio edificio personalmente. Essendo Polly una persona molto influente, i cittadini sono riluttanti a preparare la fiera, temendo una sua vendetta. La situazione viene poi risolta da Pollyanna, la quale, parlando al prete del paese, lo convince a fare prediche meno brusche e pi\u00f9 gioiose. Il prete trova cos\u00ec finalmente il coraggio di manifestare la propria approvazione per la fiera dopo la messa, inducendo tutti i cittadini a parteciparvi. La fiera si rivela cos\u00ec un successo. Nonostante zia Polly proibisca a Pollyanna di andarvi, la ragazzina scappa di casa aiutata da Jimmy e riesce a raggiungere gli altri alla festa. Nel tentativo di rientrare in casa per\u00f2, cade da un albero e rimane paralizzata alle gambe.&lt;br&gt;\nNon potendo pi\u00f9 camminare, Pollyanna \u00e8 per la prima volta triste, nemmeno il 'gioco della felicit\u00e0' le importa pi\u00f9. Questo evento cambia per\u00f2 profondamente zia Polly, la quale capisce finalmente i propri errori e si mostra disposta a dare alla nipote l\u2019affetto di cui ha bisogno. Appreso l\u2019accaduto poi, tutti i cittadini vanno a casa di zia Polly per mostrare la loro riconoscenza a Pollyanna per tutto quello che ha fatto per loro, prima che parta insieme alla zia e al dottor Chilton per Baltimora, dove si tenter\u00e0 di guarirla con un'operazione molto difficile.\nEdizioni Home Video.\nIn Italia il film usc\u00ec in due sole edizioni Home video: in VHS nel maggio 1988 e in DVD nel giugno 2012."}
{"id": "1075318", "revid": "57342", "url": "https://it.wikipedia.org/wiki?curid=1075318", "title": "Wangari Muta Maathai", "text": ""}
{"id": "1075326", "revid": "767487", "url": "https://it.wikipedia.org/wiki?curid=1075326", "title": "Anemonoides trifolia", "text": "Anemonoides trifolia , comunemente nota come Anemone trifogliata, \u00e8 una piccola pianta primaverile, dai delicati fiori bianchi, appartenente alla famiglia delle Ranunculaceae, presente in Europa centro-meridionale e Finlandia.\nEtimologia.\nIl nome del genere a cui apparteniene questo fiore (\"anemonoides\") segue per la prima parte l'etimologia del genere \"Anemone\": questo nome \u00e8 attribuito a Teofrasto e significa \"vento\" in riferimento alla stagione di crescita solitamente ventosa, la primavera. Infatti in greco \"anemos\" = vento. Altri fanno derivare il nome del genere dal fiume Anemo che scorre presso Ravenna, dove si dice che per la prima volta gli antichi avrebbero scoperto questo fiore. Ma ci sono anche interpretazioni mitologiche: per i greci Anemone era la sposa di Zefiro (vento caldo dell'ovest che favoriva la nascita dei fiori e dei frutti).\nIl suffisso \"-oides\" significa letteralmente \"a forma di\", data la somiglianza tra le specie appartenenti a questi due generi.\nL'epiteto specifico \"trifolia\" deriva invece dalla particolare forma delle foglie di questa pianta, suddivise in tre segmnenti (\"foliole\"), ciascuno dei quali non \u00e8 una intera foglia.\nDescrizione.\n\u00c8 una piccola pianta erbacea che raggiunge i 10 \u2013 30\u00a0cm d'altezza. Appartiene alla forma biologica delle geofite rizomatose (G rhiz), piante erbacee perenni che durante la stagione avversa perdono la parte epigea visibile, mentre resta viva la porzione ipogea, ove le gemme si trovano sugli organi sotterranei, quali rizomi, bulbi o radici, a seconda delle specie. Da questi, all'approssimarsi della stagione favorevole si rigenerano le foglie basali e gli steli con foglie caulinari e fiori. Le forme biologiche sono categorie di adattamento al clima della regione in cui vive una data specie.\nRadici.\nIn \"A. trifolia\" le radici sono dette \"secondarie\", in quanto si originano dal rizoma, che \u00e8 un fusto sotterraneo (ipogeo). In generale sono dette secondarie le radici che vengono emesse dal fusto, sia esso ipogeo o epigeo.\nInfiorescenza.\nL'infiorescenza \u00e8 generalmente a fiore singolo (raramente due) con breve peduncolo, di 2 \u2013 3\u00a0cm.\nFiore.\nI fiori sono attinomorfi con perianzio aploclamidato ossia formato da un solo verticillo di elementi pi\u00f9 o meno indifferenziati (= tepali/petali). In questo tipo di fiore \u00e8 presente la poliandria primaria, ossia una struttura primitiva (dal punto di vista evolutivo) caratterizzata da numerosi stami a disposizione spiralata. I nettari non sono presenti. I colori dei petali sono bianchi, rosati o cerulei (nella parte inferiore possono essere sfumati di violetto). Diametro del fiore: 20 \u2013 35\u00a0mm.\nFrutti.\nIl frutto \u00e8 una testa di acheni. Ogni achenio \u00e8 sormontato da un breve becco ed \u00e8 pubescente. Dimensione dell'achenio: 2\u00a0mm.\nRiproduzione.\nLa riproduzione di questa pianta avviene per via sessuata grazie all'impollinazione effettuata da insetti pronubi (impollinazione entomogama). Generalmente si tratta di bombi.\nDistribuzione e habitat.\nFitosociologia.\nDal punto di vista fitosociologico la specie di questa voce \u00e8 distribuita in numerose tipologie forstali, floristicamente diverse a seconda delle aree disgiunte. Nelle Alpi orientali, ad esempio, appartiene alla seguente vegetazione:\nAncora per le Alpi, si deve aggiungere la classe \"Erico-Pinetea\", poich\u00e9 la specie si trova anche in pinete miste di pino nero d'Austria (\"Pinus nigra\" var. \"austriaca\") e pino silvestre (\"Pinus sylvestris\"). Si trova anche in boschi di faggio e carpino nero (alleanza \"Ostryo-Fagion\"), ecc.\nSistematica.\nIl genere \"Anemone\" comprende diverse decine di specie una dozzina delle quali sono proprie della flora spontanea italiana. Il genere storicamente veniva diviso in tre sezioni:\nAttualmente la prima e l'ultima sezione formano dei generi distinti; mentre \u00e8 la sezione centrale che ora descrive gli anemoni veri e propri; quindi l\"'Anemone trifolia\" appartiene al gruppo centrale.\nIl numero cromosomico di \"A. trifolia\" \u00e8: 2n = 32.\nVariabilit\u00e0.\nIn Italia sono presenti due sottospecie di \"A. trifolia\":\nUn tempo veniva segnalata per errore la subsp. \"albida\" della Spagna (Galizia) e Portogallo settentrionale, rappresentata da piante veramente gracili, con foglie rivestite da una densa pelosit\u00e0 setolosa.\nIbridi.\nLa pianta di questa voce con un'altra specie produce il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nL'Anemone trifogliata \u00e8 relativamente simile ad \"Anemonoides nemorosa\", che pu\u00f2 vivere nello stesso habitat (infatti sono conosciuti anche ibridi tra le due specie\u00a0\u2013 vedi sopra). Quest'ultima specie si distingue per le antere gialle (e non bianche) e per le foglie maggiormente lobate rispetto all'Anemone trifogliata. Fiorisce inoltre pi\u00f9 precocemente (in febbraio invece di aprile-maggio).\nLe piante prive dell'infiorescenza (e quindi con le sole foglie) si possono confondere con la specie \"Cardamine enneaphyllos\" (famiglia \"Brassicaceae\") che a volte vive negli stessi habitat. Le due specie possono comunque essere distinte dalle seguenti caratteristiche:\nSi possono vedere principianti che la confondono anche con le foglie di \"Aegopodium podagraria\", una ombrellifera.\nUsi.\nGiardinaggio.\nL'impiego maggiore (e anche unico) di queste piante \u00e8 nel giardinaggio per formare aiuole o bordure nella costruzione di giardini rocciosi o alpini."}
{"id": "1075329", "revid": "122888342", "url": "https://it.wikipedia.org/wiki?curid=1075329", "title": "Jean Rhys", "text": "Biografia.\nI suoi primi quattro romanzi vennero pubblicati tra gli anni venti e trenta, ma non venne considerata una figura letteraria rilevante fino alla pubblicazione del suo romanzo \"Il grande mare dei Sargassi\" nel 1966. Prequel di \"Jane Eyre\" di Charlotte Bront\u00eb, \"Il grande mare dei Sargassi\" vinse il WH Smith Literary Award nel 1967.\nLa Rhys nacque in Dominica (un'ex colonia britannica nei Caraibi) da padre gallese e madre creola di origine scozzese. Si trasfer\u00ec in Inghilterra all'et\u00e0 di sedici anni, dove intraprese una sfortunata carriera come ballerina di fila. Negli anni venti si trasfer\u00ec in Europa, viaggiando come un'artista boh\u00e9mien e risiedendo occasionalmente a Parigi. Durante questo periodo, la Rhys visse praticamente in povert\u00e0, familiarizzando con l'arte e la letteratura modernista e sviluppando la dipendenza dall'alcol che l'accompagn\u00f2 per il resto della sua vita. La sua esperienza con la societ\u00e0 patriarcale e la sensazione di confusione durante questo periodo andranno a formare temi importanti nella sua opera.\nLe opere della Rhys sono centrate spesso sulla vita di donne strappate dalle proprie radici e lasciate morire secondo il capriccio di societ\u00e0 a loro estranee, un'ovvia eco della sua stessa vita. Il suo stile \u00e8 spesso citato per la capacit\u00e0 di fondere le tecniche moderniste alla sensibilit\u00e0 tipica delle Indie Occidentali. I suoi lavori furono soprattutto pubblicati e promossi da Ford Madox Ford. Diana Athill della casa editrice Andre Deutsch ebbe il merito di far tornare alla ribalta presso il grande pubblico gli scritti della Rhys ormai dimenticati e fu la responsabile della pubblicazione de \"Il grande mare dei Sargassi\".\nDal 1919 al 1932 fu sposata con Jean Lenglet, dal quale ebbe due figli: un maschio, che morir\u00e0 poco dopo la nascita (come Rhys ricorda nell'autobiografia \"Smile, Please\") e una femmina, Maryvonne.\nNel 1947 si spos\u00f2 con Max Hamer.\nNegli ultimi anni della sua vita la Rhys visse a Londra presso l'amico jazzista George Melly. Scrisse una poesia d'amore sarcastica intitolata \"Life With You\" che a dispetto del titolo non \u00e8 una romantica dichiarazione d'amore, bens\u00ec una sarcastica descrizione della vita con se stessa.\nMor\u00ec il 14 maggio 1979 a Exeter, nel Devon, in Inghilterra."}
{"id": "1075335", "revid": "339392", "url": "https://it.wikipedia.org/wiki?curid=1075335", "title": "Bree Van De Kamp", "text": ""}
{"id": "1075338", "revid": "105714279", "url": "https://it.wikipedia.org/wiki?curid=1075338", "title": "L'uomo a met\u00e0", "text": "L'uomo a met\u00e0 \u00e8 il diciottesimo album in studio di Enzo Jannacci: \u00e8 dedicato alla memoria di Giorgio Gaber, scomparso appena prima la sua pubblicazione."}
{"id": "1075343", "revid": "287204", "url": "https://it.wikipedia.org/wiki?curid=1075343", "title": "Brant Parker", "text": "Biografia.\nDopo aver studiato all'Otis Art Institute di Los Angeles, lavor\u00f2 per la Walt Disney con una collaborazione che inizi\u00f2 prima della seconda guerra mondiale. Trasferitosi poi a New York, lavor\u00f2 come vignettista politico per il Binghamton Press. Proprio a New York nel 1950, mentre faceva il giudice in un concorso artistico, conobbe il diciottenne Johnny Hart che vi partecipava come candidato e nacque un'amicizia che li port\u00f2, nel 1964, a creare la serie a fumetti a strisce \"Il mago Wiz (Wizard of Id)\". Successivamente Parker collabor\u00f2 con altri disegnatori come Don Wilder e Bill Rechin per le serie a fumetti a strisce \"Out of Bounds\" e \"Crock\". In seguito lasci\u00f2 queste strisce per dedicarsi completamente al mago Wiz.\nPremi e riconoscimenti.\nInsignito pi\u00f9 volte del National Cartoonist Society Humor Comic Strip Award, Parker fu premiato anche col Reuben Award."}
{"id": "1075349", "revid": "925578", "url": "https://it.wikipedia.org/wiki?curid=1075349", "title": "Federico Ferrari", "text": "\u00c8 figlio della musicista Laura Alvini e dell'artista Vincenzo Ferrari.\nInsegna presso l'Accademia di belle arti di Brera a Milano, dove ricopre le cattedre di Filosofia dell'arte e di Fenomenologia delle arti contemporanee.\nNel gennaio 2020 ha fondato, assieme ad Andrea Cortellessa e Riccardo Venturi, la rivista online \"Antinomie\".\nPensiero.\nDopo essersi laureato in Filosofia teoretica sotto l'\u00e8gida di Carlo Sini, nei primi anni novanta si \u00e8 occupato di bioetica. In questo campo, e in particolare sul tema dell'eutanasia, ha individuato nel concetto di extanasia un approccio singolare alle problematiche sollevate dall'idea di una \"buona morte\" non riducibile n\u00e9 a una strenua difesa della sacralit\u00e0 della vita a qualunque costo n\u00e9 a una manipolazione dei corpi in una logica strettamente medico-scientifica.\nIn seguito, sulla scia della riflessione svolta da Maurice Blanchot e Jean-Luc Nancy, ha intrapreso dapprima un lavoro di ricerca sul problema di un legame sociale in bilico tra l'esperienza comunitaria e le societ\u00e0 atomizzate del mondo globalizzato. Ha, quindi, sviluppato una collaborazione con Jean-Luc Nancy che ha portato, tra il 2000 e il 2015, alla stesura di tre opere a quattro mani (\"La pelle delle immagini,\" \"Iconografia dell'autore\" e \"La fin des fins\").\nA partire dalla fine degli anni novanta, il suo campo di ricerca si \u00e8 sviluppato maggiormente sui temi dell'immagine e dell'arte, tra l'altro con uno studio di approccio decostruttivo sull'istituzione museale (\"Lo spazio critico\") e del sistema di produzione dell'arte e delle immagini (\"Il re \u00e8 nudo\"). L'insieme del suo lavoro pare essere finalizzato alla creazione di \"focolai che, pur non riuscendo appieno ad estirpare la gramigna del capitalismo, esibiscono segnali di viva contestazione 'aristocratica' ed 'anarchica'. Dove aristocrazia vuol dire consapevolezza, responsabilit\u00e0, libert\u00e0, condivisione, etica del fare, progetto (futuro?) dell'arte. E anarchia, dal canto suo, reale contestazione (critica e teorica), indispensabile voce sul destino di un mondo da riconquistare e, via via, decontaminare\".. L'approccio metodologico sembra coniugare, quindi, aspetti della decostruzione con elementi della tradizione anarco-individualista, nel tentativo di denuncia e sovvertimento dei processi produttivi mistificanti del tardo capitalismo. Pi\u00f9 in particolare, la riflessione sull'immagine sembra configurarsi, come ha scritto Marco Belpoliti, come \"una lunga riflessione sullo sguardo, su quel particolare tipo di sguardo che possiamo definire 'euristico': che vuole oltrepassare la visibilit\u00e0 manifesta delle cose per raggiungere la visibilit\u00e0 nascosta.\"\nNegli scritti \"L'Anarca\" e \"Oscillazioni\", l'elemento aristocratico - per alcuni aspetti anacoretico - sembra radicalizzarsi nel corpo a corpo con il pensiero nichilista e le sue maschere postmoderne, spingendosi, da una parte, verso un esilio dall'attualit\u00e0 alla ricerca di un principio o antiprincipio assoluto (evidente, sotto questo aspetto, l'influenza della figura di Cristina Campo, esplicitamente richiamata dall'autore in un'intervista) e, dall'altra, verso un pensiero autobiografico \"la cui limpidezza sconfina nella violenza e della violenza ha l\u2019imperiosa incuranza nei confronti dei compromessi, la tensione verso l\u2019assoluto.\" In questo modo, il pensatore italiano, pur riprendendo temi affrontati da Heidegger e J\u00fcnger, essendo, anzi, \"sintonico con quanto asserito da J\u00fcnger, ci pare travalicare i confini 'umanisti' propri della visione del mondo del tedesco. Egli si fa latore dell\u2019essenziale esigenza di ripensare il nulla senza cadere nella mistica d\u2019Oriente [...] ponendosi lungo il sentiero inaugurato da Klages e pochi altri\"(tra i quali, pu\u00f2 essere annoverato, in ambito italiano, Andrea Emo, del quale Ferrari, per certi versi, sembra raccogliere l'eredit\u00e0)."}
{"id": "1075351", "revid": "1534511", "url": "https://it.wikipedia.org/wiki?curid=1075351", "title": "Metrojet", "text": "Metrojet, in precedenza Kolavia e gi\u00e0 Kogalymavia (), era una compagnia aerea charter russa con sede presso l'Aeroporto di Surgut, nell'oblast' di Tjumen' e base tecnica all'aeroporto di Kogalym. A seguito dell'incidente del volo Metrojet 9268, la compagnia ha sospeso tutte le operazioni di volo in data 31 ottobre 2015.\nStoria.\nL'azienda fu fondata nel 1993 come Kogalymavia, dal nome della citt\u00e0 nell'oblast' di Tjumen' dove la compagnia aerea ha la sede principale, per mutare in seguito la ragione sociale in Kolavia. Al fine di istruire il proprio personale, la compagnia stipul\u00f2 un accordo di collaborazione con l'austriaca Austrian Airlines, ricevendone gli istruttori presso i propri centri per un periodo di formazione e affiancamento.\nI primi voli di linea sono stati inaugurati tra le principali citt\u00e0 della Russia e i due 2 hub della Kolavia, Surgut e Kogalym. Dopo la modernizzazione della flotta e l'adeguamento agli standard richiesti dall'Organizzazione Internazionale dell'Aviazione Civile (ICAO) con l'acquisizione dei sistemi TCAS-II, la Kolavia ha intrapreso rapporti di collaborazione con agenzie turistiche russe di Mosca, Ekaterinburg e Tjumen' per operare sul mercato dei voli charter.\nIl 14 dicembre 2012 la Corte Arbitrale di Mosca ha accolto l'istanza di bancarotta della compagnia aerea presentata da parte del Circondario Autonomo degli Chanty-Mansi-Jugra.\nAttivit\u00e0.\nLa compagnia aerea operava su voli di linea nazionali e voli charter (anche charter VIP) nazionali ed internazionali, fornendo inoltre un servizio di trasporto per persone disabili e bambini orfani, effettuando un servizio di posta aerea espresso tra le principali localit\u00e0 della Russia e fornendo supporto in interventi d'emergenza in collaborazione con i vigili del fuoco e con la Protezione Civile della Russia con servizi di aeroambulanza.\nIncidenti.\nIl 20 aprile 2007 alle 08:46 (ora locale di Mosca) un trimotore passeggeri Tupolev Tu-154 della Kolavia che operava il volo di linea nazionale 353 tra l'Kogalym e l'Ufa, usc\u00ec dalla pista durante l'atterraggio con a bordo 160 passeggeri e 8 membri d'equipaggio. La Protezione Civile della Russia comunic\u00f2 che gli occupanti del velivolo ne uscirono indenni.\nIl 1\u00ba gennaio 2011 alle 15:00 (ora locale) un aereo Tupolev Tu-154B-2 (RA-85588) della Kolavia che operava il volo di linea nazionale Surgut, Russia - Mosca-Domodedovo, Russia con 116 passeggeri e 8 membri dell'equipaggio a bordo, ha preso fuoco durante la fase di rullaggio nell'aeroporto di partenza, a nordest degli Urali. L'incendio provocato da cause non accertate ha causato la morte di 3 passeggeri e 43 persone sono rimaste ferite durante l'evacuazione dall'aereo. In seguito all'incidente la Commissione di Vigilanza sul Trasporto della Federazione Russa ha sospeso tutti i voli di linea e charter con gli aerei Tupolev Tu-154B-2 in servizio nelle compagnie aeree russe: 223mo Distaccamento Aereo, UHCAS, Aero Rent Airlines, Kolavia, Orenair, Kavminvodyavia (KMVavia), Continent Aircompany. Le compagnie aeree sono state obbligate ad effettuare il controllo della documentazione tecnica di loro velivoli di questo tipo effettuando la manutenzione straordinaria di aggregati dei velivoli con l'obbligo di sottoporre gli esiti della manutenzione e la documentazione sulle risorse di volo dei velivoli del tipo Tupolev Tu-154B-2 alla Commissione di Vigilanza sul Trasporto per il rinnovo del permesso di operare i voli di linea e charter per ogni singolo aereo.\nIl 29 aprile 2011 alle 13:55 (ora locale di Mosca) un aereo Tupolev Tu-154M della Kolavia che operava il volo di linea nazionale Mineral'nye Vody, Russia - Surgut, Russia ha effettuato l'atterraggio d'emergenza all'aeroporto di partenza con 112 passeggeri a bordo in seguito all'incendio del propulsore sinistro del velivolo in fase di decollo. Nessuno a bordo del velivolo ha subito danni.\nIl 31 ottobre 2015, alle ore 7:45 (ora italiana), 23 minuti dopo il decollo dall'Aeroporto Internazionale di Sharm el-Sheikh, il volo Metrojet 9268 destinato all'Aeroporto di San Pietroburgo-Pulkovo precipita al suolo in Egitto sulla penisola del Sinai. L'aereo, un Airbus A321-231 (registrato come EI-ETJ), aveva a bordo 217 passeggeri e 7 membri dell'equipaggio, tutti deceduti."}
{"id": "1075364", "revid": "1494169", "url": "https://it.wikipedia.org/wiki?curid=1075364", "title": "Basilica palatina", "text": ""}
{"id": "1075371", "revid": "599013", "url": "https://it.wikipedia.org/wiki?curid=1075371", "title": "Tarqeq (astronomia)", "text": "Tarqeq \u00e8 un satellite naturale minore del pianeta Saturno.\nStoria.\nLa scoperta di Tarqeq fu annunciata da Scott Sheppard, David Jewitt, Jan Kleyna e Brian Marsden il 13 aprile 2007, sulla base delle osservazioni compiute tra il 5 gennaio 2006 e il 22 marzo 2007.\nPrima che l'Unione Astronomica Internazionale, nel settembre 2007, assegnasse al satellite il nome ufficiale di Tarqeq, dal nome di una divinit\u00e0 lunare Inuit, l'oggetto era noto mediante la designazione provvisoria S/2007 S 1.\nDati fisici.\nTarqeq presenta un diametro pari a circa 7\u00a0km ed orbita attorno a Saturno ad una distanza media di 17\u00a0910 600\u00a0km, con un periodo orbitale di 894,86 giorni. L'orbita presenta un'inclinazione di 49,90\u00b0 rispetto all'eclittica e di 49,77\u00b0 rispetto all'equatore di Saturno, in moto progrado e con un'eccentricit\u00e0 di 0,1081.."}
{"id": "1075372", "revid": "757396", "url": "https://it.wikipedia.org/wiki?curid=1075372", "title": "Marc Gasol", "text": "Biografia.\nMarc \u00e8 il fratello minore di Pau, anch'egli cestista NBA.\nCaratteristiche tecniche.\nCentro di 211 centimetri, \u00e8 bravo a giocare sia in difesa che in attacco dove si contraddistingue nei movimenti in post e in pick and roll. \u00c8 anche un ottimo assist-man tanto da essere ritenuto uno dei migliori lunghi passatori del campionato NBA, oltre ad avere imparato a tirare da 3 punti pi\u00f9 avanti in carriera.\nCarriera.\nInizi (2003-2008).\nCresciuto nelle categorie inferiori con la seconda squadra del Barcellona, bench\u00e9 avesse gi\u00e0 disputato saltuariamente alcune gare, nella stagione 2005-06 entra a far parte in modo definitivo nella prima squadra dei \"blaugrana\". Nella stagione 2006-07 passa al CB Girona.\nNBA (2008-).\nNel 2007 \u00e8 stato scelto dai Los Angeles Lakers, squadra NBA, ma \u00e8 rimasto a giocare in patria. Nel febbraio 2008 i diritti su di lui vengono ceduti ai Memphis Grizzlies nella trade che porta il fratello Pau a vestire i colori dei Lakers.\nNella stagione 2008-09 esordisce finalmente nella NBA, avendo firmato un contratto con i Memphis Grizzlies. Curiosamente gioca nella stessa squadra in cui aveva esordito il fratello maggiore Pau, poi passato dai Grizzlies ai Los Angeles Lakers nel corso del 2008: nello scambio infatti la squadra di Memphis aveva ottenuto i diritti sullo spagnolo (allora nel Girona). A Memphis, Marc dimostra di non essere solo il fratello di Pau Gasol ma di essere un grande centro, soprattutto in fase difensiva. Proprio per le sue qualit\u00e0 di difensore nel 2013 vince il premio come miglior difensore NBA e con i Grizzlies arriva fino alle finali di Western Conference, perse poi per 4-0 contro i San Antonio Spurs.\nIl 7 febbraio 2019, dopo 11 anni di militanza a Memphis, viene ceduto via trade ai Toronto Raptors in cambio di Jonas Valan\u010di\u016bnas, Delon Wright, C.J. Miles e la seconda scelta al draft del 2024. Tra l'altro Gasol non era neppure convinto di volere lasciare Memphis. Con la squadra canadese vince il suo primo titolo NBA il 13 giugno 2019, battendo in finale 4-2 i Golden State Warriors. In questo modo, insieme al fratello Pau, ha formato la prima coppia di fratelli che hanno vinto entrambi il titolo NBA. Nella stagione comunque ha avuto difficolt\u00e0 a inserirsi negli schemi della squadra, ma comunque nelle finali ha fornito delle buone prestazioni.\nIl 27 giugno 2019 ha esercitato la player option da 25,6 milioni per rimanere un altro anno in Canada.\nIl 22 novembre 2020 firma con i Los Angeles Lakers, squadra che lo scelse al Draft NBA 2007, ma in cui non riusc\u00ec mai ad esordire visto che fu scambiato con i Memphis Grizzlies nella trade che port\u00f3 suo fratello Pau ai vestire i colori gialloviola.\nNazionale.\nDal 2006 al 2021 ha fatto parte della Nazionale spagnola, con la quale ha vinto la medaglia d'oro ai mondiali del 2006 e del 2019. Nella prima occasione non avrebbe dovuto far parte della spedizione degli spagnoli, subentrando a Fran V\u00e1zquez nell'elenco finale dei convocati dopo l'infortunio di quest'ultimo. Ha lasciato la nazionale dopo le olimpiadi del 2021.\nStatistiche.\nNBA.\nMassimi in carriera.\n\"Statistiche aggiornate al 28 aprile 2019\"\nImpegno umanitario.\nIl 18 luglio 2018 ha fatto il giro del mondo una fotografia che ritraeva il giocatore spagnolo su una nave di Proactiva Open Arms, organizzazione non governativa a difesa dei migranti che rischiano di perdere la vita nel Mar Mediterraneo; la fotografia era stata scattata il giorno precedente, durante il salvataggio dell'unica superstite ad un naufragio avvenuto al largo delle coste libiche. Gasol ha poi pubblicato un tweet scrivendo: \"Frustrazione, rabbia, mancanza di aiuto. \u00c8 incredibile vedere quante persone indifese siano lasciate al loro destino in mezzo al mare. Ammirazione estrema per queste persone, che ora chiamo miei compagni di squadra, a bordo della Open Arms\"."}
{"id": "1075376", "revid": "124775917", "url": "https://it.wikipedia.org/wiki?curid=1075376", "title": "Herman Medrano", "text": "Carriera.\nUno.\n\u00c8 tra i rapper che hanno portato la lingua veneta nelle loro composizioni, ha iniziato la carriera nella prima met\u00e0 degli anni novanta partecipando alla forte crescita del rap italiano del periodo con lo pseudonimo di Uno. Nel 1993 ha pubblicato il demotape \"Connessione Mente-Voce\" dopo un lavoro di due anni sulle rime e la collaborazione con i Codice Rosso ed Andrea degli Aritmia ed il lavoro sulle basi di DJ Zeta. Dai primi lavori e concerti con base a Parona e nel Veronese, si sposta a Treviso per il progetto Centro Della Terra e per la produzione dell'album \"ABC\", inciso insieme a DJ Shocca e pubblicato nel 1997.\nHerman Medrano.\nNel 1998 Uno diventa Herman Medrano (riprendendo un po' il suo vero nome, Ermanno Menegazzo) ed inizia a lavorare su un nuovo album che esce nel gennaio 2001 con il nome di \"160x50\" che \u00e8 composto di 17 tracce in cui presenziano tanti volti dell'hip hop del veneto come Mistaman, Frank Siciliano, Ciacca ed Osteria Lirica. Con basi prodotte oltre che da Shocca e Medrano, Citze, Frank Siciliano, Davoucci e Dj Rough. Nell'album sono presenti due tracce in veneto: \"Bordeo\" e \"Bati ch\u00e8e man\", embrioni del futuro rap in lingua veneta.\nLa vera svolta per Medrano arriva nel 2003: si trasferisce a Treviso e passa all'espressione in lingua veneta. \"Fisso e tacchente\", realizzato su strumentali dello stesso con eccezione di una, contiene collaborazioni con Make'n'Break e Catarrhal Noise. Per il rapper veneto si tratta, come da lui sostenuto, di: \nNel 2005 esce \"Mediamente mona\" che \u00e8 idealmente il continuo e la chiusura del lavoro precedente, a cui partecipano anche l'imprenditore del mobile Angelo Rampon, i Catarrhal Noise e i Supersonici, su strumentali dello stesso Medrano, di Shocca, Frank Siciliano e Ottomix. Nella copertina dell'album appare Giulio, simpatico \"musso\".\nNel 2007 esce \"Tento co e paroe\", disco realizzato su strumentali dello stesso Medrano, Manto (Concrete Beats - Dimensione parallela), Dj T e Dj Tech. Notevole passo in avanti nei contenuti e nella musica: un disco sulla comunicazione e sui modi di interagire fra umani. \"Tento co e paroe\" significa \"Ci provo con le parole\", \"Attento alle parole\" e \"Ti tento con le parole\"! In \"Tento co e paroe\" \u00e8 inclusa la canzone \"El panin ludro\", probabilmente la canzone pi\u00f9 famosa di Herman.\nNel 2008 ha partecipato nel disco \"Prodotti atipici\" dell'etichetta discografica di Piotta, La Grande Onda, con la canzone \"Pi DJ Che Operai\".\nNel 2009 infine Herman Medrano presenta il suo ultimo album, Te Toca Ti di cui fa parte anche il singolo \"No se poe petenai\".\nNell'estate del 2009 sembra volersi ritirare dalle scene della musica rap in quanto nel giro da molto tempo. Tutto ci\u00f2, avrebbe dichiarato, per dedicarsi a vari campi, come un progetto teatrale.\nIl 20 febbraio 2010 Herman Medrano partecipa a Sanremo, nella rassegna Sanremo Millecolori con \"No se poe petenai\".\nThe Groovy Monkeys.\nMa il richiamo del palco \u00e8 troppo forte e Medrano sceglie di stupire il pubblico con una vera e propria svolta. Inizia cos\u00ec la collaborazione con una band composta da musicisti di un certo rilievo nel panorama musicale padovano: The Groovy Monkeys. Tutti provenienti da trascorsi e contesti differenti, danno vita a un mix di sonorit\u00e0 funky, rock e reggae di notevole livello. Ognuno, infatti, con le proprie influenze e gusto musicale arricchisce il sound, che diventa ottimo partner per i contenuti impegnati e pungenti del poeta di liriche Medrano.\nFormazione:\nAccompagnato dai sette musicisti, Medrano passer\u00e0 il 2010 in tour, che lo vedr\u00e0 toccare varie localit\u00e0 in tutto il Veneto.\nIl 28 gennaio 2012 esce il primo album \"Simie - Double cd live\", due cd live registrati a Tribano al \"ZonaRock\" e a Grisignano di Zocco al \"SocoRock\". \u00c8 una raccolta delle migliori canzoni del tour 2011.\nIl 30 aprile 2013 esce Noseconossemo per l'etichetta La Grande Onda. L'album vanta la partecipazione di numerosi ospiti come Caparezza, Piotta, Roy Paci, Sir Oliver Skardy, Natalino Balasso, Manu Phl, Dellino Farmer e El Giovanelo. \nNel 2016 esce #Gnente. L'album composto da 13 brani, \u00e8 il secondo lavoro di studio pubblicato sotto l'etichetta La Grande V Records. Gli ospiti di questo lavoro sono tutti veneti: Bullo, Mano, Lotte Invisibili, Zeth Castle.\nHerman Medrano &amp; Kalibro.\nAlla fine del 2017 Herman e Kalibro cominciano a scrivere Fritto Mistiko. Registrato al B4B Studio di Vicenza da Dj MS e ufficialmente presentato al pubblico ai Navigli di Padova il 18 maggio 2018, pubblicato dall'etichetta GLA Gold Leaves Academy. Anticipato dal video di \"Salvadego\", girato a Roncajette (PD) domenica 8 aprile e uscito l'11 maggio, l'album \u00e8 rappato per 4/5 lingua veneta ed il resto in italiano. Un disco che mixa con ironia rap, storytelling e attualit\u00e0, con featuring di Giggo Beats, Moova, Flesha e Bomber Citro. Il 9 gennaio 2019 Rocky Gio remixa in chiave punk HC il brano \"In candea\".\nIl 12 aprile 2019, sempre su etichetta Gold Leaves Academy, arriva Simizi, secondo lavoro in studio a meno di un anno dalla pubblicazione del precedente lavoro. 12 nuovi pezzi con featuring di Moova e dello stesso Giggo Beats, che affondano le radici nel concetto di \"fastidio\", qui simbolicamente rappresentato dalle cimici (Simizi), prolifici insetti considerati tanto fastidiosi quanto tutto sommato innocui. La produzione musicale \u00e8 interamente curata da Giggo Beats.\nEscono il 19 novembre 2019 \"Tornemo casa lessi\" prodotta da Khri$to, il 26 maggio 2020 \"Baea alta strade basse\" prodotta da Giggo Beats\" e il 12 giugno 2020 \"Vor\u00eca un'ist\u00e0\" prodotta da Khri$to, i tre singoli che precedono la pubblicazione il 23 giugno 2020 di Mama quanto grezi, terzo lavoro in studio in tre anni per l'accoppiata Medrano &amp; Kalibro su etichetta Gold Leaves Academy. I producers sono Giggo Beats, Khri$to ed Esse 100. Numerose le collaborazioni con altri artisti: Gosso dei Rumatera, Vinnie The Don, Ares Adami, Moova, Giggo Beats, Dj MS. Musica e rime accompagnano l\u2019ascoltatore lontano da raffinatezze e false buone maniere, decretando la morte del \u201cpolitically correct\u201d.\nTutti gli album di Medrano &amp; Kalibro sono stati mixati e masterizzati da Jack The Smoker presso Caveau Studios di Milano.\nIl 13 novembre 2021 viene pubblicato sul canale Telegram ufficiale di Herman Medrano CATTIVO CITTADINO, 108 barre senza ritornelli per di 4.44 minuti. Il brano \u00e8 rappato in italiano e prodotto da Rocky Gio dei Rumatera. Musicalmente si tratta di NY hardcore punk, molto diverso dai suoi consueti schemi musicali e compositivi, per far arrivare i concetti un po' pi\u00f9 lontano del solito. La canzone, edita da \"La Grande V\", \u00e8 pubblicata con licenza Creative Commons non commerciale. Si pu\u00f2 quindi liberamente condividere o suonare l'mp3 che si trova nella cartella linkata nel profilo Telegram. Oltre alla traccia si trovano testo, base e acappella per fare remix e progetti senza scopo di lucro citandone gli autori. Dal 24 dicembre 2021 la canzone \u00e8 disponibile anche su Spotify e Youtube."}
{"id": "1075377", "revid": "121837", "url": "https://it.wikipedia.org/wiki?curid=1075377", "title": "V509 Cas", "text": ""}
{"id": "1075380", "revid": "110157", "url": "https://it.wikipedia.org/wiki?curid=1075380", "title": "Milano 3.6.2005", "text": "Milano 3.6.2005 \u00e8 la quarta ed ultima raccolta di Enzo Jannacci: il disco contiene alcuni dei pi\u00f9 grandi successi di Jannacci, la maggior parte dei quali cantati in milanese. Il titolo sta a celebrare il settantesimo compleanno dell'artista."}
{"id": "1075381", "revid": "155634", "url": "https://it.wikipedia.org/wiki?curid=1075381", "title": "Alessandrina", "text": "Alessandrina \u00e8 la zona urbanistica 7B del Municipio Roma V di Roma Capitale. Si estende sul quartiere Q. XXIII Alessandrino.\nGeografia fisica.\nTerritorio.\nLa zona confina:\nOdonimia.\nOltre al viale Alessandrino, che taglia in due la zona da nord a sud, la parte relativa al Quarticciolo ed altre vie con toponimi locali (viale della Bella Villa e via del fosso di Centocelle), l'odonomastica di zona \u00e8 essenzialmente a tema botanico, riprendendolo dalla vicina zona urbanistica 7A Centocelle. Altre strade sono dedicate a studiosi di botanica, micologi e georgofili."}
{"id": "1075388", "revid": "92723", "url": "https://it.wikipedia.org/wiki?curid=1075388", "title": "Vy\u0161\u010da Liha 1998-1999", "text": "L'edizione 1998-99 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Andrij \u0160ev\u010denko (), con 18 reti."}
{"id": "1075395", "revid": "290948", "url": "https://it.wikipedia.org/wiki?curid=1075395", "title": "Controllore (strumento)", "text": "Il controllore o regolatore o compensatore dinamico \u00e8 l'organo che determina l'andamento delle variabili di controllo in un problema di controllo automatico.\nOgni controllore, per agire in maniera opportuna sul processo, deve necessariamente avere delle informazioni sul segnale di riferimento; infatti l'obiettivo del controllore, nell'esercizio dell'azione di controllo, \u00e8 quello di far s\u00ec che l'andamento della variabile controllata non si discosti troppo dall'andamento del segnale di riferimento stesso.\nQuando il controllore possiede informazioni solo sul segnale di riferimento o eventualmente anche sul disturbo, si dice \"in anello aperto\" (in inglese \"feedforward\"). Se il controllore invece possiede anche informazioni sulla variabile controllata (o eventualmente su variabili dipendenti da quella controllata) si dice \"in anello chiuso\" o in retroazione (in inglese \"feedback\"). Se tale informazione \u00e8 parziale, si ricorre ad un osservatore dello stato che produce una stima delle variabili controllate istante per istante.\nL'applicazione tipica si ha in presenza di un sistema dinamico lineare stazionario, per il quale si vogliono ottenere diversi tipi di stabilit\u00e0, come la stabilit\u00e0 interna o quella esterna. Facendo riferimento ai sistemi causali, ovvero nei sistemi in cui le uscite non dipendono dai valori futuri degli ingressi, la funzione di trasferimento ha un polinomio a denominatore di grado non inferiore al grado del polinomio a numeratore. Se gli zeri dei denominatori, che sono i poli della funzione di trasferimento, appartengono al semipiano a parte reale positiva del piano complesso, il sistema \u00e8 \"instabile\" e la risposta all'impulso tende ad un valore infinito al crescere del tempo.\nSe invece i poli della funzione di trasferimento appartengono al semipiano a parte reale negativa del piano complesso, il sistema \u00e8 \"asintoticamente stabile\" e la risposta impulsiva tende asintoticamente a zero al crescere del tempo. Se, infine, i poli della funzione di trasferimento appartengono alla retta verticale a parte reale nulla del piano complesso ed hanno molteplicit\u00e0 singola, il sistema \u00e8 \"semplicemente stabile\" e la risposta all'impulso \u00e8 maggiorata in valore assoluto da un certo valore al crescere del tempo.\nPer determinare come variano le posizioni dei poli e degli zeri al variare dei guadagni e di altre caratteristiche associate al regolatore che si vuole progettare per stabilizzare il sistema, si usano particolari grafici, quali ad esempio il diagramma di Bode, il diagramma di Nyquist e il luogo delle radici."}
{"id": "1075460", "revid": "92723", "url": "https://it.wikipedia.org/wiki?curid=1075460", "title": "Vy\u0161\u010da Liha 1997-1998", "text": "L'edizione 1997-98 del Campionato ucraino di calcio (\"\u0412\u0438\u0449\u0430 \u043b\u0456\u0433\u0430\") vide la vittoria finale della .\nCapocannoniere del torneo fu Serhij Rebrov (), con 22 reti."}
{"id": "1075471", "revid": "184755", "url": "https://it.wikipedia.org/wiki?curid=1075471", "title": "Michele Buniva", "text": "Biografia.\nI primi anni.\nFiglio del noto architetto Gerolamo venne ammesso al Collegio delle Province di Torino nel 1777. Si laure\u00f2 in medicina il 10 maggio 1781.\nDedicatosi immediatamente alla pratica medica, lavor\u00f2 insieme al medico Gian Tommaso Anforni.\nMolto interessato all'agricoltura e alla veterinaria, nell'agosto 1785 si iscrisse alla Societ\u00e0 Agraria di Torino. \nIl 10 maggio 1788 venne nominato dottore collegiato del Collegio di Medicina.\nNel luglio 1788 part\u00ec per la Francia per studiare le strutture scientifiche di Parigi, Montpellier e Marsiglia. Poi si rec\u00f2 per gli stessi scopi a Londra. \nA seguito dei risultati ottenuti, il 15 luglio 1789, venne nominato professore straordinario di Medicina dal Re Vittorio Amedeo III. \nNel 1791 gli venne assegnata la cattedra di Istituzioni di Medicina e Clinica.\nNegli anni tra il 1788 e il 1798 pubblic\u00f2 con successo i risultati dei propri lavori di ricerca.\nL'impegno politico.\nSimpatizzante per personaggi di indole liberale e progressista come Sebastiano Giraud, Carlo Giulio e Giovanni Battista Balbis, quando questi, nel 1794, vennero coinvolti nei moti rivoluzionari piemontesi contro i regnanti di Casa Savoia, fu costretto ad allontanarsi da Torino per trasferirsi nella campagna pinerolese, insieme col fratello (mentre gli amici giacobini riparavano in Francia a seguito dell'avvenuta repressione). \nVerso la fine del 1798, le truppe francesi occuparono Torino, costringendo alla fuga re Carlo Emanuele IV di Savoia.\nIl 19 dicembre dello stesso anno venne istituito dal generale francese Joubert il Governo provvisorio della Nazione Piemontese nel quale entrarono gli amici di Buniva: Sebastiano Giraud, Giovanni Battista Balbis e Carlo Botta.\nA Buniva venne assegnata la cattedra, appena istituita, di \"Igiene e Medicina Legale\".\nAll'inizio del 1799 Buniva venne nominato capo della loggia massonica pinerolese insieme a Sebastiano Giraud. \nI membri del Governo Provvisorio si impegnarono a promuovere tra la popolazione il progetto di annessione del Piemonte alla Francia e Buniva si schier\u00f2 apertamente con questa fazione.\nCon la caduta del Governo Provvisorio (il 2 aprile del 1799) e il ritorno in maggio dell'esercito austro-russo, guidato dal generale russo Suvorov, i monarchici riuscirono a ristabilire il governo di Casa Savoia mentre i repubblicani giacobini lasciarono forzatamente il Piemonte.\nL'esilio in Francia e il rientro in Italia.\nBuniva fu costretto a fuggire a Parigi, dove pot\u00e9 mantenersi esercitando la professione medica e dove entr\u00f2 in pi\u00f9 stretto contatto con l'ambiente scientifico francese (frequent\u00f2 anche la rinomata Scuola Nazionale Veterinaria di Maisons-Alfort).\nNel 1800 venne nominato membro del Comitato parigino del vaccino e in questa veste part\u00ec per un viaggio in Inghilterra per seguire l'opera di Edward Jenner, un medico di campagna (considerato oggi il padre dell'immunizzazione) che nel 1797 aveva iniziato a distribuire il vaccino contro il vaiolo.\nNel giugno dello stesso anno, l'armata francese condotta da Napoleone Bonaparte riconquistava il Piemonte (con la famosa vittoria di Marengo).\nBuniva, su pressione dell'amico Carlo Bossi, fece ritorno a Torino. Qui gli venne affidata la carica di \"Presidente del Magistrato di Sanit\u00e0\" (in seguito trasformato nel Consiglio superiore di sanit\u00e0), che gli confer\u00ec un'elevata influenza su tutto l'ambiente medico piemontese.\nNel 1805 Napoleone lo nomin\u00f2 professore di \"Igiene pubblica e privata\".\nForte dell'esperienza fatta in Inghilterra con Jenner e estremamente convinto della sua utilit\u00e0, Buniva dedic\u00f2 tutte le sue energie e risorse alla lotta per l'introduzione della vaccinazione antivaiolosa.\nGli ultimi anni.\nCon la caduta di Napoleone (1814) e la conseguente restaurazione della monarchia dei Savoia, per\u00f2, Buniva (come molti altri sostenitori dei francesi) fu escluso da ogni incarico pubblico, e sopravvisse facendo il medico.\nNel 1830, dopo aver letto gli scritti sull'omeopatia del medico sassone Samuel Hahnemann, rimase affascinato da questo nuovo metodo di cura e inizi\u00f2 una serie di sperimentazioni di tali rimedi sugli animali con l'aiuto di numerosi veterinari piemontesi.\nMor\u00ec nella sua casa di Piscina il 26 ottobre 1834.\n\u00c8 sepolto nel Cimitero monumentale di Torino.\nBibliografia.\nLe informazioni contenute in questo articolo sono tratte da:"}
{"id": "1075483", "revid": "38120", "url": "https://it.wikipedia.org/wiki?curid=1075483", "title": "Violent femmes", "text": ""}
{"id": "1075497", "revid": "767487", "url": "https://it.wikipedia.org/wiki?curid=1075497", "title": "S/2003 J 4", "text": "S/2003 J 4 \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\nIl satellite \u00e8 caratterizzato da un movimento retrogrado, ed appartiene al gruppo di Pasifae, composto da satelliti retrogradi ed irregolari che orbitano attorno a Giove ad una distanza compresa fra 22,8 e 24,1 milioni di chilometri, con una inclinazione orbitale compresa tra 144.5\u00b0 e 158.3\u00b0."}
{"id": "1075507", "revid": "1123126", "url": "https://it.wikipedia.org/wiki?curid=1075507", "title": "Festa di san Gennaro", "text": "La festa di san Gennaro \u00e8 una fiera che si tiene verso la met\u00e0 di settembre a New York (il 19 settembre a Napoli). La festa, originariamente, era una commemorazione religiosa, mentre, ora, \u00e8 la celebrazione del rapporto tra italiani e statunitensi.\nSan Gennaro \u00e8 il santo patrono di Napoli. Nell'anno liturgico della Chiesa cattolica, si festeggia il 19 settembre. La prima festa di san Gennaro a Little Italy, infatti, si tenne il 18 settembre 1926.\nIl cuore della festa \u00e8 in Mulberry Street, chiusa al traffico per l'occasione e la festa \u00e8 caratterizzata da parate, da giochi e dai tipici venditori di salsicce e zeppole. La festa inizia con una processione religiosa che parte dalla pi\u00f9 antica chiesa del quartiere italiano. Contemporaneamente, una festa simile inizia nel quartiere italiano nel Bronx. I festeggiamenti iniziano di mattina presto e continuano fino a notte fonda, per finire 11 giorni pi\u00f9 tardi."}
{"id": "1075546", "revid": "92723", "url": "https://it.wikipedia.org/wiki?curid=1075546", "title": "Vy\u0161\u010da Liha 1996-1997", "text": "L'edizione 1996-97 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Oleh Matvjejev (), con 21 reti."}
{"id": "1075598", "revid": "1602", "url": "https://it.wikipedia.org/wiki?curid=1075598", "title": "Vincenzo Virginio", "text": ""}
{"id": "1075628", "revid": "1769795", "url": "https://it.wikipedia.org/wiki?curid=1075628", "title": "Alex McLeish", "text": "Attivo come calciatore negli anni ottanta e novanta, dopo il ritiro ha intrapreso la carriera da allenatore, guidando con successo i Rangers di Glasgow.\nBiografia.\nNato a Glasgow da Alex e Jean. Ha due fratelli minori, Angela e Ian. Dopo aver vissuto a Parkhead (distretto di Glasgow) e Kinning Park (sobborgo di Glasgow), la famiglia si trasferisce a Barrhead, cittadina a sud della capitale scozzese. Qui frequenta le scuole.\nGiocando nelle squadre di calcio delle scuole, durante una finale di coppa contro il Glasgow United, nel 1976, si fa notare dal direttore sportivo dell'Aberdeen Ally MacLeod: McLeish firma il contratto con l'Aberdeen il giorno seguente.\nCarriera.\nCalciatore.\nClub.\nDifensore, fu ingaggiato a 17 anni dall'Aberdeen, con il quale esord\u00ec in campionato due anni pi\u00f9 tardi andando a formare una coppia centrale con il suo pi\u00f9 anziano collega (e capitano) Willie Miller, la cui fascia eredit\u00f2 dopo il suo ritiro dal calcio.\nNell'Aberdeen McLeish trascorse 16 stagioni e la sua militanza coincise con il periodo pi\u00f9 prolifico nella storia del club: nella prima met\u00e0 degli anni 1980, infatti, l'Aberdeen, sotto la guida di Alex Ferguson, era il capofila di quei club scozzesi che in misero in discussione lo strapotere delle due compagini di Glasgow, il Celtic e i Rangers. Ai tre titoli nazionali (1979-80, 1983-84 e 1984-85), si aggiunsero cinque Coppe di Scozia e tre Coppe di Lega, ma soprattutto la Coppa delle Coppe 1982-83 vinta a G\u00f6teborg in finale contro il , e la Supercoppa d'Europa 1983 vinta contro l'Amburgo.\nNel 1990 viene nominato calciatore scozzese dell'anno.\nNazionale.\nIn nazionale McLeish esord\u00ec nel 1980 (26 marzo, - 4-1) e prese parte alle fasi finali del in Spagna, quello del 1986 in Messico e del 1990 in Italia. Tra i pi\u00f9 selezionati giocatori di Scozia, ha vestito 77 volte la maglia della nazionale del suo Paese.\nAllenatore.\nL'attivit\u00e0 da allenatore di McLeish coincise con la sua ultima stagione di calcio giocato: nel 1994, infatti, fu ingaggiato dal Motherwell come calciatore-allenatore. Nella stagione successiva guid\u00f2 la squadra al secondo posto della Scottish Premier League dietro ai Rangers di Walter Smith, ma non riusc\u00ec a ripetersi, e nel 1998 si trasfer\u00ec all'Hibernian, in seconda divisione (la First Division).\nA Edimburgo McLeish riusc\u00ec a riportare il club in Premier League e a condurlo, nella stagione successiva, a un tranquillo centro-classifica e alla vittoria in Coppa di Scozia. Nella stagione 2000-01, pur perdendo la finale della Coppa raggiunta per il secondo anno consecutivo, chiuse al terzo posto in campionato, cosa che lo pose all'attenzione dei club pi\u00f9 importanti: fu cos\u00ec che, nel dicembre del 2001, il tecnico uscente dei Rangers Dick Advocaat lo segnal\u00f2 alla dirigenza del club di Glasgow che lo ingaggi\u00f2.\nCapitato nel mezzo di una crisi finanziaria indotta dalle spese di Advocaat, McLeish riusc\u00ec, ciononostante, a conseguire qualche successo di rilievo: nella stagione d'esordio port\u00f2 nella bacheca del club la Coppa di Scozia e quella di Lega e, dopo un anno transitorio senza trofei, nel 2005 consegu\u00ec un altro \"double\", campionato/Coppa di Lega.\nA causa dei risultati altalenanti in campionato (nonostante una vittoria nel derby contro il Celtic e il passaggio della fase a gironi di Champions League dopo l'1-1 contro l'Inter) il 9 febbraio del 2006 il presidente David Murray, dopo aver dato fiducia a McLeish nel dicembre 2005, annuncia che verr\u00e0 esonerato a fine stagione.\nIl suo posto fu preso da Paul Le Guen. Quando il francese si dimise dopo soli 6 mesi, nel gennaio 2007, i Rangers richiamarono sulla panchina Walter Smith, che nel frattempo era divenuto allenatore della nazionale scozzese. Dopo un contenzioso con la federazione, Smith fu lasciato libero e il suo posto sulla panchina della nazionale fu preso proprio da McLeish, che ricopr\u00ec questo incarico sino a novembre 2007. Dopo la qualificazione fallita al (in un girone che comprendeva e ), rassegn\u00f2 le dimissioni dall'incarico e firm\u00f2 un contratto da allenatore con la squadra di Premier League del Birmingham, la cui retrocessione McLeish non riusc\u00ec a evitare.\nDal novembre del 2007 al 13 giugno 2011 allen\u00f2 il Birmingham City riuscendo a vincere la Carling Cup battendo l'Arsenal in finale.\nIl 17 giugno 2011 venne ingaggiato dai rivali concittadini dell'Aston Villa. Il 14 maggio 2012 venne esonerato.\nIl 27 dicembre 2012 diventa il nuovo allenatore del Nottingham Forest, ruolo che lascia di mutuo accordo con la dirigenza il 5 febbraio 2013.\nIl 28 febbraio 2016 diventa il nuovo allenatore dello Zamalek, compagine egiziana. Dopo una serie di risultati negativi, il 2 maggio arriva l'esonero, a dieci giornate dalla fine del campionato.\nIl 16 febbraio 2018 \u00e8 richiamato sulla panchina della Scozia con contratto biennale. Vince il girone di UEFA Nations League, ma il 18 aprile 2019 \u00e8 esonerato un mese dopo la sconfitta per 3-0 contro il ."}
{"id": "1075661", "revid": "63716", "url": "https://it.wikipedia.org/wiki?curid=1075661", "title": "Hidetada", "text": ""}
{"id": "1075701", "revid": "84184", "url": "https://it.wikipedia.org/wiki?curid=1075701", "title": "Galina grisa", "text": "La galina grisa o gal\u00ebina grisa \u00e8 il nome che si d\u00e0 alla questua legata ai riti del calendimaggio in val Tidone, nelle province di Pavia e Piacenza.\nNel paese di Romagnese (PV), l'unico che ha conservato un ciclo pasquale nel territorio delle quattro province, si svolge la sera del sabato Santo e non all'arrivo del maggio, influenzato dall'uso di \"cantar le uova\" nella settimana Santa sulla collina alessandrina, probabilmente deriva dalla sovrapposizione dei due modelli, quello di \"cantar le uova\" e il \"carlin di maggio\", fondendo significati sacri e profani, prende il curioso nome di \"galina grisa\" dalla strofa di apertura del canto rituale.\nIn altri paesi della val Tidone piacentina come Cicogni, Pecorara e Pianello Val Tidone si svolge il giorno del primo maggio mantenendo il nome e lo schema della questua.\nLe uova.\nL'uovo ha certamente una valenza simbolica, personaggio principe di queste questue primaverili, simboleggia la rinascita: sia la resurrezione di Cristo, se inserito nei riti pasquali, che la rinascita della natura per i cantamaggio laici.\nNei tempi passati per le famiglie contadine e montanare, che non vivevano certo nell'abbondanza, era un bene facilmente disponibile e rinnovabile, una delle poche cose che si poteva facilmente \"donare\" ai questuanti. Oltre che mezzo per una scorpacciata collettiva, trasformato in frittate e accompagnato da vino, salumi e dolci raccolti nella questua, l'uovo, nei piccoli paesi, era facilmente convertibile in denaro, il negozio o il fornaio accettava in pagamento uova al posto delle monete, che nelle mani dei contadini passavano raramente, per cui le uova raccolte, se erano molte venivano portate al negozio per avere in cambio altri generi alimentari.\nLa questua.\nPresto nella sera di sabato i cantori si trovano in paese e si dividono in squadre che battono percorsi diversi dato l'alto numero di frazioni e cascine di Romagnese (una quarantina).\nNon hanno un abbigliamento particolare ma sono tutte dotate di un cesto (\"a cavagna\") per raccogliere i doni, tradizionalmente uova o cibo, oggi anche denaro.\nAccompagnate da un suonatore di fisarmonica passano di casa in cascina per cantare le strofe bene auguranti della \"galina grisa\", i padroni di casa offrono vino, salumi, focacce e frittelle che vengono gustati dopo l'ascolto del canto. Gli spostamenti che un tempo erano effettuati solamente a piedi a volte vengono velocizzati con passaggi in auto, data la grande estensione del territorio da coprire.\nLa frittata.\nDopo la mezzanotte le squadre si ritrovano nella piazza del capoluogo, in una sala vicina sono state preparate le tavolate dove vengono servite le \"frittate\" confezionate con il frutto della questua.\nLe uova avanzate vengono consumate nel pranzo di Pasqua nella \"frittata rognosa\", antica ricetta preparata con l'aggiunta di salame.\nLa festa prosegue fino a notte inoltrata con musica e canti.\nI canterini.\nNon vi \u00e8 una organizzazione gerarchica del \"coro\" che esegue il canto, attacca un canterino autorevole, non sempre lo stesso, e gli altri seguono ripetendo la strofa. La prima strofa \u00e8 fissa, le altre si susseguono senza un ordine preciso.\nSe non trovano ospitalit\u00e0 i canterini hanno pronta una strofa di malaugurio:"}
{"id": "1075703", "revid": "266508", "url": "https://it.wikipedia.org/wiki?curid=1075703", "title": "Schwannoma", "text": "Lo schwannoma, detto anche neurinoma, \u00e8 un tumore benigno originato dalle cellule di Schwann dei nervi cranici e spinali.\nA livello spinale, il neurinoma cresce all'interno della dura madre ed \u00e8 uno dei tumori extra-midollari pi\u00f9 frequenti.\nGenetica.\nIn tutti gli schwannomi \u00e8 assente la proteina merlina, codificata dal gene NF2, che limita normalmente l'espressione del fattore di crescita EGFR sulla superficie cellulare, tramite interazioni con l'actina del citoscheletro.\nClinica.\nNella teca cranica, si sviluppano frequentemente a livello dell'angolo pontocerebellare, aderendo al ramo vestibolare dell'VIII nervo cranico (n. vestibolococleare). Nonostante dunque sia coinvolto \"uno\" solo dei due rami costituenti il nervo (l'altro \u00e8 l'acustico), sono comunque noti col nome di neurinomi dell'acustico. Possono dare ipoacusia e tinniti.\nIn altre sedi durali, sono coinvolti perlopi\u00f9 nervi sensoriali; se extradurali, si repertano in genere nei grossi tronchi nervosi, dove decorrono rami sensor\u00ee e motor\u00ee.\nEsami di laboratorio e strumentali.\nAll'indagine immunoistochimica risulta positivo alla proteina S-100.\nTrattamento.\nLa terapia \u00e8 chirurgica, sono possibili recidive. Un altro possibile approccio terapeutico \u00e8 la radiochirurgia stereotassica."}
{"id": "1075709", "revid": "63756", "url": "https://it.wikipedia.org/wiki?curid=1075709", "title": "Neurinoma", "text": ""}
{"id": "1075710", "revid": "154893", "url": "https://it.wikipedia.org/wiki?curid=1075710", "title": "Discografia di Namie Amuro", "text": ""}
{"id": "1075730", "revid": "767487", "url": "https://it.wikipedia.org/wiki?curid=1075730", "title": "Da ladro a poliziotto", "text": "Da ladro a poliziotto (\"Blue Streak\") \u00e8 un film del 1999 diretto da Les Mayfield.\nIl film debutt\u00f2 nelle sale il 17 settembre 1999 al primo posto nelle classifiche del nord America. La pellicola guadagna al box office 60 milioni di dollari, ed ha quindi avuto un enorme successo, dato che ha quasi raddoppiato i relativi costi di produzione. Nel 2003 iniziarono i lavori per un sequel, che per\u00f2 non venne mai realizzato, e venne cancellato dai progetti della Columbia Pictures.\nAnche la colonna sonora ebbe molto successo, e quando \u00e8 stato realizzato \u00e8 diventato disco di platino. Nel soundtrack sono presenti artisti come Ja Rule, Jay-Z, Kelly Price e altri. La \"canzone del film\" \u00e8 \"Girl's best friend\" di Jay-Z. Il brano guadagn\u00f2 molto sia alla radio che alla televisione.\nIl film \u00e8 stato girato in California. La prima \u00e8 avvenuta negli studi della Sony Pictures Entertainment situati a Culver City\nTrama.\nUna banda di ladri formati da Miles Logan, Tulley, Deacon ed Eddy stanno per rubare un grosso diamante. Tulley fa da palo in macchina, Deacon disinserisce l'allarme ed Eddy e Miles entrano nell'edificio dove si trova il minerale. I due entrano nei condotti d'aerazione per non venire ripresi dalle telecamere. Arrivati davanti alla cassaforte trapanano la chiusura e tagliano i fili interni per far scattare la serratura. Mentre Miles apre la cassaforte Eddy torna da Deacon. Appena arrivato, Deacon gli punta addosso una pistola, dicendo che il valore del diamante (17 milioni) lo attira troppo, e gli spara facendolo cadere dal tetto su una macchina della polizia di cui Tulley non si era accorto. Tulley decide di scappare in macchina. Deacon avverte Miles che iniziavano ad arrivare molti agenti, cos\u00ec quest'ultimo scappa in tutta fretta dall'edificio riuscendo a evitare le guardie di sorveglianza. Arrivato sul tetto trova Deacon che lo minaccia con una pistola chiedendogli di dargli il diamante. Miles \u00e8 allibito, e dopo che il traditore gli prende un sacchetto credendo che dentro ci sia la pietra scappa nel cantiere adiacente con una fune. Appena arrivano anche gli elicotteri, tenta di farlo anche Miles che si vede bloccare la strada dal suo ex-complice accortosi dell'inganno. Per riuscire a scappare taglia la fune andando a finire al piano inferiore del cantiere. Deacon cerca di raggiungerlo, ma il ladro ha fatto in tempo a entrare nei condotti d'aerazione senza farsi vedere. Avendo paura di essere preso Deacon scappa, mentre Miles attacca il diamante con del nastro adesivo all'interno del condotto per far s\u00ec che anche se lo prendessero potesse recuperarlo in un secondo momento. Appena esce dai condotti un cane si accorge di lui e viene arrestato. Prima di venir portato via legge \"3\u00ba piano\" nel condotto e l'incrocio dove si trova in cantiere: \"Grand Av - 5th Street\" e vede anche il cadavere di Eddy sopra una macchina della polizia. Viene condannato a due anni di carcere.\nDopo essere uscito di prigione il primo pensiero di Miles \u00e8 andare a trovare la sua ragazza, che l'ha lasciato perch\u00e9 non ha accettato la sua vita da delinquente che lei non conosceva. Dopodich\u00e9 torna subito a riprendere il diamante a quello che un tempo era un cantiere e che ora \u00e8 diventato un dipartimento di polizia. Miles non sa come comportarsi in questo caso e, vedendo che un ragazzo stava portando un pranzo a domicilio agli agenti, gli viene l'idea di travestirsi da uomo delle pizze per consegnarne tre al terzo piano, dove si occupano di rapine e omicidi. Ma all'ingresso lo fermano in quanto non \u00e8 presente nessuna pizza nel registro giornaliero delle ordinazioni. Per evitare di lasciare al poliziotto all'ingresso le pizze e per guadagnare tempo prova a prolungare il discorso, quando vede che un agente sta entrando all'interno del dipartimento e, con la scusa di far consegnare le pizze a lui, gli sfila il tesserino di riconoscimento dalle mani e se ne va.\nGrazie ad un suo amico specializzato in falsificazioni, Lou, riesce a procurarsi un tesserino falso basato su quello rubato e un curriculum da detective appena trasferito. Torna al dipartimento e proprio quando sta per entrare in un condotto d'aerazione per recuperare il diamante viene interrotto da un delinquente che \u00e8 riuscito a farsi togliere le manette da un agente. Miles lo ferma, quindi attira l'attenzione su di lui, spacciandosi per un fantomatico agente di nome Malone. Il tenente Rizzo gli chiede il curriculum e lo assegna all'agente Carlson, appena promosso e ancora inesperto. I due arrivano da Frank, un uomo che dice di aver subito il furto di 36 cerchioni da 5.000 dollari ricostruendo anche la dinamica del furto. Malone a questo punto per\u00f2 distrugge la sua teoria in quanto poco realistica dal suo punto di vista, e sospettando che Frank volesse frodare l'assicurazione apre il suo camion con dentro i cerchioni di cui aveva denunciato il furto, cos\u00ec Carlson \u00e8 ancora pi\u00f9 convinto della bravura di Malone.\nDurante il viaggio di ritorno si trovano davanti a un incidente stradale e, non ritenendolo importante, Malone entra in un minimarket per comprare delle aspirine. Poco dopo arriva un rapinatore che ingaggia una sparatoria con il commesso. Tenendo il rapinatore sotto tiro Malone dice la frase \"La calma \u00e8 tutto\" che usa molto spesso, cos\u00ec il rapinatore si volta e rivela essere Tulley, il suo ex-collega. Tulley esce dalla porta sul retro e Malone decide di parlare con lui, e lo convince ad arrendersi in cambio di una notte in galera e 20.000 dollari. Appena tornati alla centrale Miles viene nominato capo-detective dal tenente Rizzo.\nDopo essere entrato nel condotto d'aerazione Miles scopre che il diamante si \u00e8 staccato dal nastro adesivo a causa di un allagamento dovuto a lo scoppio di un tubo dell'acqua calda. Nel frattempo Deacon va da Lou, e capisce gli scopi di Miles. Miles scopre che l'acqua ha portato il diamante sopra la grata della stanza dei reperti, quando Carlson gli dice che il suo numero di distintivo non esiste. Per non insospettirlo Malone gli dice di essere un ispettore degli affari interni infiltrato per scoprire delle corruzioni. Quando sta per recuperare il diamante Miles viene informato da Rizzo che deve andare a indagare su un pezzo da museo rubato da un ufficio doganale. Appena arrivati sul posto per\u00f2 lui, Carlson e Glenfiddish, un altro suo collega, vengono mandati via dall'FBI.\nMiles ovviamente, data la sua vita da delinquente, sa che chi ha fatto il furto in realt\u00e0 cercava la droga, seguendo un vecchio trucco secondo il quale viene mischiata in altre cose, per poi venir fatta sparire prima di arrivare alla dogana. Con un intervento dall'aria individuano un camion che potrebbe contenere l'eroina. Difatti i tre fermano il camion contenente la droga che viene portata nella stanza dei reperti e tre spacciatori che vengono arrestati. Miles approfitta della scusa di andare a cercare prove nella droga per prendere il diamante, che a causa di uno spavento di Miles, cade nella cassa con l'eroina, che deve essere immediatamente spostata dagli agenti dell'FBI. Miles per ottenere pi\u00f9 tempo per recuperare il diamante organizza una trappola per Jean LaFleur, uno dei pi\u00f9 grossi spacciatori d'America. Dopodich\u00e9 fa evadere Tulley di prigione mantenendo la promessa fatta.\nArrivati dallo spacciatore entrano in scena anche Deacon e Tulley che pretendono il diamante ormai ritornato nelle mani di Miles. LaFleur sta per scoprire Miles, quando l'FBI e la polizia fanno irruzione e arrestano lo spacciatore e Tulley, che viene trovato con dell'eroina che si era appena messo addosso. Deacon invece riesce a fuggire, ma viene inseguito e fermato da Miles, che dopo averlo disarmato lo ammanetta a un camion per farlo arrestare dalla polizia Messicana. Dato che Deacon sta per sparargli a tradimento, Miles si gira e lo uccide.\nPer spiegare chi era, dato che \u00e8 venuto a galla che non era n\u00e9 un poliziotto, n\u00e9 un agente dell'FBI, n\u00e9 un ispettore degli affari interni, si spaccia per un agente federale; ma Carlson non ci casca e scopre che in realt\u00e0 \u00e8 Miles Logan, il famoso criminale del furto del diamante. Non potendo arrestarlo poich\u00e9 si trova in territorio messicano, e quindi fuori dalla giurisdizione Americana, Miles scappa col diamante, dopo per\u00f2 aver salutato Carlson e Hardcastle, che, avendo preso in simpatia Miles, non sono delusi che sia riuscito a fuggire."}
{"id": "1075735", "revid": "198277", "url": "https://it.wikipedia.org/wiki?curid=1075735", "title": "Boris (serie televisiva)", "text": "Boris \u00e8 una serie televisiva italiana prodotta dal 2007 al 2010; dopo undici anni di assenza, nel 2021 ne verr\u00e0 prodotto un \"revival\".\nInizialmente sottotitolata \"La fuori serie italiana\", porta in scena, in maniera grottesca e caricaturale, il dietro le quinte di un set televisivo nel quale si sta girando la fiction \"Gli occhi del cuore 2\"; l'intento \u00e8 quello di fare il verso a gran parte della produzione televisiva generalista nell'Italia d'inizio XXI secolo.\nProdotta per le prime tre stagioni da Wilder per Fox International Channels Italy, queste sono state trasmesse in prima visione assoluta in Italia dai canali satellitari Fox e FX, e successivamente in chiaro da Cielo; la quarta stagione, prodotta da The Apartment, sar\u00e0 pubblicata su Disney+.\nNel 2011 ha avuto una trasposizione cinematografica, \"Boris - Il film\", che si colloca temporalmente tra la terza e la quarta stagione della serie.\nTrama.\nAlessandro \u00e8 un ragazzo appassionato di spettacolo che sembra coronare il suo sogno quando riesce a entrare, seppur come semplice stagista, nella produzione della fiction televisiva \"Gli occhi del cuore 2\". Ben presto si rende per\u00f2 conto che il mondo del piccolo schermo non \u00e8 esattamente come lo immaginava, e fin dall'inizio si trova ad avere a che fare con persone che lo portano al limite della sopportazione.\nA capo della produzione c'\u00e8 Ren\u00e9 Ferretti, regista che da tempo ha abbandonato velleit\u00e0 artistiche nel cinema per ridursi a lavorare su prodotti televisivi di infimo livello, girati \u00aba cazzo di cane\u00bb come lui \u00e8 il primo ad ammettere. Stanis \u00e8 il protagonista della fiction, un mediocre e vanitoso attore che tuttavia si atteggia a divo hollywoodiano. Corinna \u00e8 invece la protagonista femminile, chiamata la \u00abcagna maledetta\u00bb poich\u00e9 priva di qualsivoglia talento recitativo, e che ha ottenuto la parte soltanto grazie a favori sessuali fatti al Dottor Cane, il potente capo della rete televisiva, da tutti temuto. Arianna \u00e8 l'assistente alla regia, la persona che cerca di risolvere tutti i conflitti che si creano sul set, ed \u00e8 forse l'unica che pur malvolentieri si sforza di aiutare Alessandro a inserirsi in questo mondo.\nAnimano il set anche lo scontroso capo elettricista Biascica, il direttore della fotografia Duccio, ormai disilluso e cocainomane, la pigra, irascibile e raccomandata segretaria di edizione Itala e la truccatrice Gloria. Con Alessandro lavora anche l'altro stagista, il pi\u00f9 timido e dimesso Lorenzo, ben presto divenuto lo \u00abschiavo\u00bb della \"troupe\". A seguire il corso dei lavori ci sono Sergio, direttore di produzione, attento solo a risparmiare il pi\u00f9 possibile sul \"budget\" della fiction, e Lopez, dirigente della rete, alla costante ricerca del difficile equilibrio tra i gusti del pubblico e le ingerenze della politica. Lontano dal set lavorano invece i tre sceneggiatori della serie, svogliati e pigri, interessati solo a guadagnare il pi\u00f9 possibile con trame al limite dell'inverosimile.\nNel corso degli anni si uniranno al cast la ricca e viziata Cristina, chiamata a raccogliere l'eredit\u00e0 di Corinna, oltre allo sboccato comico romano Nando Martellone, l'attrice dalle tendenze promiscue Karin e la giovane e talentuosa esordiente Fabiana, figlia dello stesso Ren\u00e9. Tutti loro cercano faticosamente di portare avanti questa scalcinata produzione, tra mille problemi e contrattempi.\nPersonaggi e interpreti.\nPersonaggi secondari e guest star.\nNumerosi altri personaggi famosi sono presenti in qualit\u00e0 di guest star all'interno dei singoli episodi, o con ruoli ricorrenti nell'arco delle stagioni, sia interpretando personaggi di fantasia, sia nei panni di loro stessi. Tra pi\u00f9 famosi: Pietro De Silva, Roberto Herlitzka, Valentina Lodovini, Luisa Ranieri, Cecilia Dazzi, Sergio Fiorentini, Corrado Guzzanti, Emanuela Grimalda, Laura Morante, Sergio Brio, Paolo Sorrentino, Giorgio Tirabassi, Filippo Timi, Andrea Purgatori e Marco Giallini.\nProduzione.\nNei primi mesi del 2007 vengono ultimate le riprese della prima stagione di \"Boris\", che rappresenta la prima serie TV originale prodotta da Wilder per Fox International Channels Italy. Il titolo provvisorio della serie era \"Sampras\", poi cambiato per via di possibili problemi legali con la Nike, detentrice dei diritti del nome. L'episodio pilota \u00e8 stato presentato nella sezione \"Extra\" a CINEMA. Festa Internazionale di Roma 2006.\nBasata su un soggetto di Luca Manzi e Carlo Mazzotta, la serie \u00e8 sceneggiata da Giacomo Ciarrapico, Mattia Torre e Luca Vendruscolo, quest'ultimo anche regista della prima stagione che va in onda tra aprile e luglio del 2007; il successivo 11 settembre viene trasmesso da Fox \"Gli occhi di Boris - Backstage\", ovvero il dietro le quinte della prima stagione con le scene pi\u00f9 divertenti e imbarazzanti, alcune sequenze inedite e le interviste agli attori.\nNonostante la ridotta platea televisiva, causa la programmazione su di un canale satellitare, contro ogni previsione \"Boris\" riesce immediatamente a divenire un prodotto di culto nel panorama seriale italiano \u2014 addirittura con molte sue frasi e citazioni entrate nell'uso comune negli anni seguenti \u2014; ci\u00f2 grazie essenzialmente al passaparola e, paradossalmente, alla pirateria informatica, elementi che \"a posteriori\" hanno favorito la diffusione della serie e ancor pi\u00f9 la spontanea nascita di una nutrita \"fanbase borisiana\".\nIl 14 febbraio 2008 iniziano le riprese della seconda stagione, che ha visto la partecipazione di Corrado Guzzanti, oltre a numerosi altri camei. Questa stagione, trasmessa sempre da Fox a partire dal 12 maggio 2008, vede Vendruscolo alternarsi alla regia con Ciarrapico e Torre.\nLe riprese della terza e \u2014 all'epoca \u2014 ultima stagione cominciano a met\u00e0 luglio 2009 e durano circa 12 settimane. Trasmessa dal 1\u00ba marzo 2010 su FX, i primi tre episodi erano stati presentati in anteprima a Roma in una serata speciale al Teatro Palladium, e precedentemente i primi 2 episodi erano stati proiettati al Bari International Film Festival. Per questa stagione la regia passa a Davide Marengo.\nLa serie rimane inedita sulla televisione in chiaro per due anni e mezzo. All'inizio del 2008, quando partono le riprese della seconda stagione, iniziano a circolare voci riguardo a un possibile passaggio in chiaro su Rai 3, ma la notizia non trova poi riscontri e non ha seguito fino al 2011, quando la rete decide effettivamente per la messa in onda della serie. \"Boris\" debutta invece in chiaro il 18 dicembre 2009 su Cielo, che a pochi mesi di distanza l'una dall'altra trasmette tutte le stagioni.\nSigla.\nLa sigla di apertura e di chiusura della serie \u00e8 di Elio e le Storie Tese: la musica \u00e8 la stessa del brano \"Effetto Memoria\", incluso nel loro album \"Studentessi\". \"Ciak\", brano di chiusura dell'ultimo episodio della prima stagione (\"L'ultima puntata\"), \u00e8 stata composta ed eseguita da Francesco Pannofino. Tale canzone \u00e8 stata anche pi\u00f9 volte utilizzata da Cielo nei suoi spot per la serie.\nRiprese.\nUna ripresa esterna, molto ricorrente nel corso degli episodi, mostra i vari capannoni del set e un aereo in atterraggio. Gli edifici ripresi sono alcuni teatri di posa di Roma, tra via Anagnina e via Appia Nuova; l'aeroplano invece \u00e8 diretto all'aeroporto di Ciampino, situato a pochi chilometri di distanza. La posizione delle riprese viene ironicamente rivelata anche all'interno dell'opera stessa, nell'episodio \"La mia Africa\", quando Stanis, non riuscendo a concentrarsi per la scena da girare, rivolgendosi a Ren\u00e9 esclama: \u00abQuando io guardo il fiume Ngube, io vedo Pomezia! Lo capisci che c'\u00e8 un problema o no?\u00bb.\nRevival.\nDopo varie speculazioni, il 16 febbraio 2021, durante la conferenza stampa dedicata al lancio della sezione Star di Disney+, viene annunciata una quarta stagione di \"Boris\" composta da 6 episodi della durata da 30 minuti ciascuno, pubblicata come \"Star Original\". Durante la presentazione \u00e8 stato confermato il ritorno del cast storico, che questa volta sar\u00e0 alle prese con il mondo dello \"streaming\" e delle piattaforme \"social\". La nuova stagione verr\u00e0 prodotta da Lorenzo Mieli per The Apartment, societ\u00e0 controllata da Fremantle.\nLo stesso giorno viene pubblicato il primo \"teaser\" della stagione, mentre le riprese del \"revival\" si sono poi svolte tra ottobre e dicembre dello stesso anno.\nOpere correlate.\nNel corso del 2010 si sono svolte le riprese di \"Boris - Il film\", trasposizione cinematografica della serie televisiva. Nella pellicola, Ren\u00e9 Ferretti cerca di emanciparsi dal mondo delle fiction televisive approdando al cinema, e quando riesce a mettere le mani sui diritti del libro \"La casta\" sogna di poter realizzare finalmente un prodotto serio e impegnato, avvalendosi di collaboratori validi e professionali. Purtroppo per lui, mille problemi finiscono per farlo lavorare di nuovo con la storica troupe, e lo costringono a trasformare la sua iniziale idea di pellicola \u00aballa \"Gomorra\"\u00bb in un cine-panettone. Previsto inizialmente per il 20 novembre del 2010, il film \u00e8 uscito nelle sale il 1\u00ba aprile 2011."}
{"id": "1075749", "revid": "767487", "url": "https://it.wikipedia.org/wiki?curid=1075749", "title": "Eater", "text": "Eater \u00e8 un gruppo punk britannico formatosi nel 1976 dagli studenti liceali Andy Blade (voce), Brian Chevette (chitarra), Roger \"Dee Generate\" Bullen (batteria) e Ian Woodcock (basso).\nStoria del gruppo.\nIl loro primo concerto risale al novembre 1976 con il supporto dei Buzzcocks. Nel giugno 1977, Dee Generate \u00e8 stato sostituito da Phil Rowland. Il gruppo ha firmato un contratto con una piccola casa discografica indipendente di Londra, la The Label, con cui hanno registrato diversi 7\" e LP intitolato \"The Album\". Tra le loro canzoni pi\u00f9 conosciute si possono trovare: \"Don't Need It\", \"Lock It Up\", \"Thinkin of the USA\" e una cover dei T. Rex, \"Jeepster\". Inoltre sono conosciuti per le cover delle canzoni dei Velvet Underground e di canzoni di David Bowie quali \"Queen Bitch\" e \"Sweet Jane\", dopodich\u00e9 gli Eater si sono sciolti alla fine degli anni settanta.\nAndy Blade ha fatto diversi tentativi per ottenere la fama durante gli anni ottanta ma non \u00e8 riuscito a fare grandi affari, diversamente dall'amico Billy Duff (con cui condivideva un appartamento) che prendeva il volo verso la fama ed il successo grazie ai The Cult. Nel 2005, Blade ha scritto un libro sul suo periodo con gli Eater e oltre, intitolato \"The Secret Life of a Teenage Punk Rocker\". Gli Eater si sono tornati assieme per suonare al festival Holidays in The Sun a Blackpool nel 1996 e nel 2006 per suonare un one-off gig al 100 Club, sostenuti dalla pubblicit\u00e0 di TV Smith. Inoltre gli Eater collaborarono con i Buzzcocks nel loro 30\u00ba anniversario del punk tour solo una volta, al Forum."}
{"id": "1075750", "revid": "76963", "url": "https://it.wikipedia.org/wiki?curid=1075750", "title": "Stacey McClean", "text": "Faceva parte della band S Club 8 che inizialmente si chiamava S Club Junior che adesso si \u00e8 sciolta."}
{"id": "1075765", "revid": "76963", "url": "https://it.wikipedia.org/wiki?curid=1075765", "title": "Aaron Renfree", "text": "Faceva parte della band S Club 8, che inizialmente si chiamava S Club Junior, sciolta nel 2005."}
{"id": "1075773", "revid": "400518", "url": "https://it.wikipedia.org/wiki?curid=1075773", "title": "Corte Internazionale di Giustizia", "text": ""}
{"id": "1075775", "revid": "1948203", "url": "https://it.wikipedia.org/wiki?curid=1075775", "title": "Formazione dei Black Sabbath", "text": "Quella che segue \u00e8 una lista dei membri e delle formazioni del gruppo heavy metal britannico dei Black Sabbath.\nTutti i membri, ordinati per strumento.\nVoce\nPrima Chitarra\nBatteria/Percussioni\nBasso\nTastiere/Seconda Chitarra"}
{"id": "1075783", "revid": "767487", "url": "https://it.wikipedia.org/wiki?curid=1075783", "title": "Sfida infernale", "text": "Sfida infernale (\"My Darling Clementine\") \u00e8 un film western del 1946 diretto da John Ford.\nIl film prende spunto dal famoso episodio della sfida all'O.K. Corral e dai personaggi realmente esistiti di Wyatt Earp e Doc Holliday.\nTrama.\nSiamo nel 1882, Wyatt Earp, che in passato si \u00e8 fatto un nome come sceriffo di Dodge City, e i suoi fratelli Morgan, Virgil e James sono di passaggio in Arizona, diretti in California con la loro mandria di bovini. Una sera si accampano presso la cittadina di Tombstone, ma l'assassinio del fratello minore James e il furto dell'intera mandria da parte della banda del vecchio Clanton e dei suoi quattro figli spinge Wyatt ad accettare l'offerta del sindaco per la carica di sceriffo. Dopo l'uccisione anche del fratello Virgil, riuscir\u00e0 a portare a compimento la sua vendetta nella celebre sfida all'O.K. Corral, aiutato da Morgan e dal medico Doc Holliday, personaggio dominante nella cittadina, alcolizzato e affetto da tubercolosi, che morir\u00e0 nella sparatoria.\nProduzione.\nNel 1931, Stuart Lake pubblic\u00f2 la prima biografia di Wyatt Earp a due anni dalla sua morte, \"Wyatt Earp: Frontier Marshal\". Lake riport\u00f2 nuovamente la storia nel libro \"My Darling Clementine\" del 1946, del quale Ford acquist\u00f2 i diritti. I due libri si basano ampiamente e notoriamente su storie romanzate della vita di Earp e dei suoi fratelli, compresa la nota sparatoria all'O.K. Corral e i loro conflitti con componenti della banda di fuorilegge Cowboys: Billy Clanton, Tom McLaury e suo fratello Frank McLaury. La sparatoria era relativamente poco nota al grande pubblico statunitense prima che Lake facesse uscire i suoi libri.\nFord disse che, quando era una comparsa agli albori del cinema, Earp veniva spesso a trovare sul set gente che aveva conosciuto ai tempi di Tombstone. \u00abEro solito dargli una sedia e una tazza di caff\u00e8, e mi raccontava della sparatoria all'O.K. Corral. Cos\u00ec in \"Sfida infernale\" l'abbiamo ricreata esattamente come era stata\u00bb. Inizialmente Ford non voleva girare il film, ma il suo contratto ne prevedeva ancora uno per la 20th Century Fox e si decise quando seppe che avrebbe partecipato Henry Fonda, da poco tornato dall'esercito come lui.\nNegli ultimi anni, Wyatt e Josephine Earp si prodigarono molto per cancellare ogni traccia della precedente relazione di Josephine con Johnny Behan e della storia sentimentale di Wyatt con Matty Blaylock. La coppia riusc\u00ec con successo a tenere fuori dal libro di Lake il nome di Josephine, e dopo la morte di Wyatt, Josephine minacci\u00f2 legalmente i produttori cinematografici che avevano intenzione di citare il suo nome nei film sulla vita del marito. Per questo nel film di Ford, e nemmeno nel successivo \"Sfida all'O.K. Corral\" di John Sturges del 1957, si fa menzione del suo personaggio.\nFord rielabor\u00f2 la sceneggiatura di Winston Miller aggiungendo alcuni aspetti umoristici alla storia, e cancell\u00f2 alcuni dialoghi secondo lui inutili, per porre maggiormente l'accento sull'impatto visivo del film. Dopo che Tyrone Power disse di non essere disponibile per il ruolo di Doc Holliday, furono presi in considerazione anche Douglas Fairbanks, Vincent Price e James Stewart, ma furono tutti scartati. Alla fine la parte and\u00f2 a Victor Mature, anche se i responsabili della produzione erano dubbiosi che un attore \"muscolare\" come lui potesse rappresentare in modo adeguato un malato di tubercolosi. Henry Fonda era appena tornato dal servizio militare e interpret\u00f2 il suo primo ruolo del dopoguerra. Per il ruolo di Clementina, inizialmente fu presa in considerazione Jeanne Crain, che era un volto gi\u00e0 noto al pubblico, ma Ford ritenne che la sconosciuta Cathy Downs fosse la scelta migliore.\nDarryl F. Zanuck, magnate e produttore della Fox, risulta accreditato come \"presenter\". In effetti, a pochi mesi dall'uscita del film nelle sale, ne cur\u00f2 il montaggio in una versione cosiddetta \"pre-release\", ovvero tagliata di alcune scene (altre vennero rigirate con altri registi) e rimontata. Zanuck non era soddisfatto del taglio grezzo del materiale girato. Dopo una prima proiezione di prova, scrisse una lettera a Ford in un promemoria datato 25 giugno 1946, per informarlo che intendeva effettuare tagli importanti: rimosse personalmente una decina di minuti di materiale per rendere la storia pi\u00f9 rigorosa ai suoi occhi, meno comica e pi\u00f9 seria. Inoltre, ordin\u00f2 di sostituire in alcune scene la colonna sonora austera originale con parti musicali orchestrate pi\u00f9 drammatiche per sottolineare alcuni momenti del film. Nel luglio del 1946, anche il regista della Fox Lloyd Bacon mise mano al film modificando alcune scene, come quella di Earp sulla tomba del fratello e dove Doc chiede a Clementine di lasciare la citt\u00e0. Le interferenze della produzione nel suo lavoro furono la ragione principale per la quale John Ford negli anni successivi and\u00f2 sempre pi\u00f9 alla ricerca di libert\u00e0 artistica e di produzione. L'offerta di Zanuk di rimanere con la Fox come regista per 600,000 dollari all'anno fu da lui respinta risolutamente.\nRiprese.\nLe riprese del film si svolsero da maggio a giugno del 1946 a Kayenta, in Arizona e nell'adiacente Monument Valley, set abituale di Ford. Il budget era di 2 milioni di dollari, e solo per ricreare gli sfondi della citt\u00e0 di Tombstone furono spesi dollari.\nTematiche.\nIl film non \u00e8 solo un western d'azione, ma, come fa capire il titolo originale \"My Darling Clementine\" (dalla omonima canzone, motivo conduttore del film), racconta anche il sentimento che nasce tra Wyatt Earp e la maestrina Clementine Carter, giunta in paese perch\u00e9 innamorata di Doc Holliday, il quale, sapendosi malato e ormai estraneo al mondo dell'\"est civilizzato\" che la ragazza rappresenta, la respinge, finendo con l'accettare la compagnia di Chihuahua, spregiudicata \"donna del saloon\". In sottofondo vi \u00e8 poi il tema, ricorrente nella produzione di Ford, della \"nazione americana\" che pone le proprie basi nell'ovest, rappresentato dall'episodio della fondazione della chiesa e dalla decisione finale della maestrina di stabilirsi definitivamente nel villaggio. Altro spunto tipico di Ford \u00e8 la figura del pittoresco attore di teatro Granville Thorndyke, che batte le piazze del selvaggio west portandovi un barlume di cultura.\nFondazione della societ\u00e0 civile.\nFord ritrae la prateria come un luogo crepuscolare, che rappresenta \"la fine di un periodo selvaggio e dei suoi protagonisti\". Earp si stabilisce a Tombstone per vendicare la morte di suo fratello, ma \"a poco a poco [...] il motivo personale della vendetta si lega a doppio filo con il bene della comunit\u00e0\". Diventa \"rispettabile\" e \"portatore della civilt\u00e0\" non solo esternamente attraverso le sue visite dal barbiere, ma anche nel suo atteggiamento interiore. L'intento principale di Ford \u00e8 rappresentare la lotta di Earp contro l'illegalit\u00e0 nello schema pi\u00f9 ampio del pioniere che impone la legge e la decenza in un paese selvaggio. Mentre Earp ha un conto in sospeso con i Clanton, le sue azioni sono intervallate da scene di una nuova societ\u00e0 fiorente per identificare in modo univoco l'eroe con il progresso sociale. Simbolo di questa integrazione \u00e8 la scena della danza nella chiesa la domenica mattina. Earp e Clementina sono in questo momento \"l'unione perfetta (anche se soprattutto asessuata) tra i migliori elementi dell'Occidente e dell'Oriente; la mascolinit\u00e0 fredda e controllata dello sceriffo completa la natura delicata ma coraggiosa della signorina di citt\u00e0\".\nFord si ritira nel passato statunitense per trovare risposte storiche o mitiche ai problemi che gravano il presente, cercando quello che considerava il cuore del sistema di valori americano.\nOttimismo e pessimismo.\nLa figura di Wyatt Earp, definita dalla critica \"uno dei personaggi pi\u00f9 affascinanti e umani di Ford\", \u00e8, nella sua visione ottimista, l'ingenua idealizzazione di Ford di una societ\u00e0 modello. Earp si muove \"tra i migliori valori dell'Est e dell'Ovest\", ma \u00e8 anche l'ultimo eroe fordiano a farlo. Dopo \"Sfida infernale\", i protagonisti di Ford diventano sempre pi\u00f9 amari e solitari, culminando nella figura di Ethan Edwards in \"Sentieri selvaggi\" (1956) e Ransom Stoddard ne \"L'uomo che uccise Liberty Valance\" (1962).\nNella figura di Doc Holliday, il film annuncia gi\u00e0 \"la fine dell'ottimismo di Ford\". Holliday \u00e8 caratterizzato dalla \"incapacit\u00e0 di far fronte a se stesso e ai vari aspetti della sua vita\"; una figura che \"riconosce i segni del tempo che passa e vuole sfuggire alla civilt\u00e0 che si avvicina con l'autodistruzione\". Il medico \u00e8 un \"classico eroe tragico\", esemplificato cinematograficamente nel primo piano del diploma di dottore sul muro, sotto il quale si trova una bottiglia di whisky. Holliday lancia il bicchiere contro il diploma e frantuma il vetro che lo protegge. Nel contesto di questa tragica figura, si colloca anche la scena del monologo di Amleto, che Holliday ascolta assorto mentre viene recitato dall'attore di teatro tenuto prigioniero dai fuorilegge ubriachi. Doc Holliday, come Amleto, \u00e8 \"un'anima divisa che nega il suo passato, maledetto e autodistruttivo\". La sua controparte \u00e8 Clementina, a cui piace tutto ci\u00f2 che rappresenta ci\u00f2 che nega. Il fatto che Holliday si sacrifichi alla fine per la causa della comunit\u00e0 lo rende agli occhi del pubblico il \"vero eroe fordiano\", il martire che sfugge alla \"ambizione molto diretta\" degli Earp.\nFamiglia, morale e discendenza etnica.\nIl conflitto che determina l'azione in \"Sfida infernale\" \u00e8 una lotta tra due famiglie, gli Earp e i Clanton. Entrambe le famiglie sono simili in quanto determinate da un padre opprimente (che, tuttavia, per gli Earp non appare nel film e viene citato solo nei dialoghi dei figli). Ford \u00e8 preoccupato di mostrare la famiglia come una forza sempre positiva, un'arma sociale da usare per mettere in ordine il mondo. Con la sua posizione inequivocabile a favore degli Earp, Ford rende esplicito che \"l'epica lotta tra il bene (gli Earp) e il male (i Clanton) non contiene ambiguit\u00e0 morali\".\nLa questione del perch\u00e9 Holliday e Chihuahua debbano morire nel film pu\u00f2 anche essere trattata in termini di moralit\u00e0 di Ford. Alcuni critici hanno ipotizzato che devono morire perch\u00e9 sono \"moralmente indegni di condividere nella comunit\u00e0 di confine gli ideali di Ford\". Il cinema di Ford non era \"solo mitico, ma anche profondamente moralistico\". Il vero peccato di Holliday e Chihuahua \u00e8 \"la trasgressione sessuale dei confini etnici\". Inoltre, la donna \u00e8 stata segretamente legata a uno dei Clanton. Chihuahua, a quanto pare in parte indiana e in parte di origine messicana, porta con s\u00e9 la sua \"sessualit\u00e0 oscura\", pericolosa finch\u00e9 \u00e8 viva. La \"bianca anglosassone\" Clementina, portatrice di virt\u00f9 e giudizio, incarna invece un concetto diametralmente opposto. Chihuahua \u00e8, come osserva Kitses, \"uno sfortunato esempio del pregiudizio etnico che attraversa gran parte del lavoro di Ford\". A differenza della prostituta Dallas di \"Ombre rosse\", che si rivela essere una vera portatrice di speranza, Chihuahua con la sua sfida sfacciata all'autorit\u00e0 morale di Wyatt Earp \u00e8 fin dall'inizio condannata.\nDifferenze con la verit\u00e0 storica.\nFord afferm\u00f2 di aver conosciuto personalmente Wyatt Earp poco prima della sua morte negli anni '20. Nonostante la dichiarazione di Ford di voler rappresentare autenticamente la storia di Earp, il film presenta una serie di inesattezze storiche e interpretazioni errate:\nManifesti e locandine.\nLa realizzazione dei manifesti negli USA fu affidata al pittore italiano Sergio Gargiulo.\nRiconoscimenti.\nNel 1946 il National Board of Review of Motion Pictures l'ha inserito nella lista dei migliori dieci film dell'anno.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "1075792", "revid": "1305772", "url": "https://it.wikipedia.org/wiki?curid=1075792", "title": "Epipodofillotossine", "text": "Le epipodofillotossine (o epipodophyllotossine) sono farmaci citotossici utilizzati nella terapia oncologica, come antitumorali.\nA questa classe di farmaci appartengono:\nSono derivati semisintetici estratti dalla mandragora che producono tagli intracatenari nel DNA mediante stabilizzazione del complesso DNA-topoisomerasi II. La loro azione si svolge principalmente sulla fase G2 del ciclo cellulare."}
{"id": "1075801", "revid": "228587", "url": "https://it.wikipedia.org/wiki?curid=1075801", "title": "Teologia federale", "text": "La teologia federale (dal latino \"foedus\", 'patto') o teologia dell'alleanza, \u00e8 un quadro concettuale d'insieme per l'interpretazione del messaggio biblico. La teologia federale si avvale del concetto teologico di \"patto\" o \"alleanza\" come principio organizzatore dell'intera teologia cristiana.\nLa teologia federale \u00e8 una caratteristica prominente del calvinismo classico, specialmente di quelle chiese che sostengono una concezione riformata della teologia come le chiese riformate, presbiteriane e congregazionaliste mainstream, ma anche, in forma diversa, alcune chiese metodiste ed alcune chiese battiste. La teologia federale non sorge, per\u00f2, \"ex novo\" nel XVI o nel XVII secolo, ma virtualmente tutti i suoi elementi, quelli che formano la teologia federale riformata, sono gi\u00e0 presenti in forma frammentaria in epoche precedenti.\nDottrina.\nLa teologia federale guarda alla storia dei rapporti di Dio con l'umanit\u00e0 (Creazione - Caduta - Redenzione - Compimento) nel quadro di tre patti teologici complessivi:\nQuesti tre patti sono chiamati \"patti teologici\" perch\u00e9 non sono esplicitamente presentati come tali nella Bibbia, ma perch\u00e9 si ritiene che siano teologicamente impliciti, e che descrivano e riassumano tutta la ricchezza dei dati ivi presentati. Nel sistema di pensiero tradizionale cristiano-riformato, la teologia federale non \u00e8 trattata semplicemente come un locus della dottrina, e nemmeno come dogma centrale. Il patto, piuttosto, \u00e8 considerato come una sorta di principio architettonico della Scrittura, la struttura secondo la quale il testo biblico viene organizzato.\nIddio stabilisce con l'umanit\u00e0 due patti ed uno dall'eternit\u00e0 nell'ambito dei rapporti fra le Persone della Santa Trinit\u00e0, che stabilisce in che modo gli altri due si rapportino fra di loro.\nIl patto della Redenzione \u00e8 l'accordo eterno stabilito fra le Persone della Santissima Trinit\u00e0 per il quale Dio Padre incarica il Figlio, Ges\u00f9 Cristo, mediante la potenza dello Spirito Santo, di redimere gli eletti dalla colpa del peccato e dalle sue conseguenze. Iddio incarica Cristo affinch\u00e9 viva una vita di perfetta ubbidienza alla Legge e muoia di una morte penale, sostitutiva e sacrificale, come rappresentante federale di tutti coloro che confidano in Lui. Alcuni teologi federali negano che vi sia stato un patto intra-trinitario di redenzione, sia l'idea del Figlio che opera per guadagnare a Dio un popolo, sia la natura federale di queste disposizioni. Coloro che sostengono l'esistenza di questo patto adducono, per sostenere il principio delle opere che conducono ad una remunerazione Filippesi 2:5-11 e Apocalisse 5:9,10, e che si tratti di un patto, il Salmo 110.\nIl patto d'opere \u00e8 stabilito nel Giardino dell'Eden fra Dio ed Adamo in quanto rappresentante federale dell'umanit\u00e0 (Romani 5:12-21). In esso viene promessa vita per l'ubbidienza, e morte per la disubbidienza. Adamo e tutta l'umanit\u00e0 in Adamo non vivono come Dio aveva inteso, e sono perci\u00f2 sottoposti alla condanna. Adamo disubbidisce a Dio ed infrange il patto. Ecco cos\u00ec che subentra, fra Dio e l'umanit\u00e0, il patto della grazia. Sebbene non sia espressamente chiamato patto nei primi capitoli della Genesi, per sostenere questa concezione sono stati addotti i testi biblici che parlano del confronto fra la rappresentanza federale di Cristo e quella di Adamo, come pure Osea 6:7. Si \u00e8 pure notato che Geremia 33:24-26 (cfr. 31:35,36) paragoni il patto stipulato con Davide al patto di Dio con la notte ed il giorno al momento della creazione. Questo fatto ha portato alcuni teologi a considerare tutta la creazione stessa di natura federale, il decreto, cio\u00e8, che stabilisce leggi naturali per il governo del cielo e della terra. Il patto d'opere pu\u00f2 essere inteso come la componente di legge morale del pi\u00f9 vasto patto creazionale. \u00c8 cos\u00ec che il Patto d'opere \u00e8 stato pure chiamato:\nIl Patto della grazia promette eterna benedizione per tutti coloro che confidano nelle successive promesse di Dio, che accolgono, cio\u00e8, il Cristo come rappresentante federale sostitutivo che adempie il Patto d'opere in nostro favore, sia nei requisiti positivi di giustizia che nelle sue conseguenze penali negative (descritto comunemente come la Sua ubbidienza attiva e la Sua ubbidienza passiva. Questa \u00e8 l'espressione storica dell'eterno Patto della redenzione. Genesi 3:15 (\"Io porr\u00f2 inimicizia fra te e la donna, e fra la tua progenie e la progenie di lei; questa progenie ti schiaccer\u00e0 il capo e tu le ferirai il calcagno\"), con la promessa che fa di una \"progenie\" della donna che schiaccer\u00e0 il capo del serpente, viene di solito identificato con l'inaugurazione del Patto di grazia.\nIl Patto di grazia diventa la base di ogni futuro patto che Dio fa con l'umanit\u00e0, come quello stipulato con No\u00e8 (Genesi 6,9); con Abramo (Genesi 12, 15, 17), con Mos\u00e8 (Esodo 19-24), con Davide (2 Samuele 7), e finalmente nel Nuovo Patto adempiuto e fondato in Cristo. Questi patti individuali sono chiamati \"patti biblici\" perch\u00e9 sono espressamente menzionati nella Bibbia.\nNella prospettiva federale al messaggio biblico, la sottomissione al governo di Dio e la vita vissuta in accordo con la Sua legge morale (riassunta nel Decalogo) \u00e8 una risposta del credente alla grazia - giammai qualcosa che in s\u00e9 possa meritare l'accoglienza da parte di Dio (legalismo). Anche quando Dio stabilisce il Decalogo, Egli introduce la Sua legge rammentando agli Israeliti che Lui \u00e8 quello che li ha liberati, per grazia, dalla schiavit\u00f9 in Egitto.\nCome quadro interpretativo del messaggio biblico, al riguardo del rapporto intercorrente fra l'Antico patto con la nazione di Israele ed il Nuovo patto nel sangue di Cristo, la Teologia federale si pone in netto contrasto con il Dispensazionalismo. Quando quest'ultimo considera come la teologia federale guardi al moderno popolo di Israele, esso l'accusa di essere \"supersessionista\", cio\u00e8 di sostenere una sorta di \"teologia del rimpiazzo\" a causa della percezione che esso insegni che Dio abbia abbandonato le promesse fatte agli Israeliti e li abbia sostituiti con i cristiani, che sarebbero ora sulla terra il nuovo Suo popolo eletto. Coloro che difendono la Teologia federale, per\u00f2, negano che Dio abbia abbandonato le promesse fatte ad Israele, ma vedono l'adempimento delle promesse fatte ad Israele nella persona e nell'opera del Messia, Ges\u00f9 di Nazareth, il quale stabilisce la Chiesa in continuit\u00e0 organica con Israele, non come un'entit\u00e0 separata che l'avrebbe sostituito.\nPatti biblici.\nLa teologia federale vede dapprima un Patto d'Opere stabilito con Adamo nell'Eden. Quando Adamo non onora questo patto, Iddio stabilisce il Patto della grazia nella progenie promessa (Genesi 3:15) e manifesta la cura redentrice che ha per Adamo ed Eva quando copre la loro nudit\u00e0 con pelli d'animale - rappresentando forse cos\u00ec il primo sacrificio. I patti specifici stipulati dopo la caduta di Adamo, sono considerati come stabiliti nel complessivo Patto di grazia, ed includono:\nSacramenti.\nDato che la teologia federale \u00e8 oggi usata prevalentemente nel protestantesimo e, in particolare, nella tradizione riformata, i suoi sostenitori considerano il Battesimo e la Cena del Signore come i soli due sacramenti, che vengono chiamati \"ordinanze della Chiesa\" da alcuni per evitare le connotazioni sacerdotali della parola \"sacramento\". I sacramenti sono segni e suggelli del Patto della grazia. Insieme alla Parola predicata, essi sono identificati come ordinari mezzi della grazia. Il beneficio che si trae dalla partecipazione a questi riti, non \u00e8 \"automatico\" (\"ex opere operato\") come se essi avessero un potere loro inerente, ma attraverso l'opera misteriosa e benevola dello Spirito Santo \u00e8 ricevuto per fede in Dio.\nBattesimo.\nI teologi federali (pedobattisti, cio\u00e8 che ammettono il battesimo dei neonati) vedono l'amministrazione dei patti biblici (incluso il Nuovo Patto) a caratteristica tipicamente familiare, che include, cio\u00e8 la \"successione generazionale\". Negli Atti degli Apostoli (2:38,39), la promessa \u00e8 detto estendersi pure ai figli dei credenti, com'era nell'Antico Patto. I patti biblici fra Dio e l'uomo includono segni e suggelli che rappresentano visibilmente le realt\u00e0 che stanno dietro i patti. Questi segni e suggelli visibili del patto redentivo di Dio sono amministrati in maniera corporativa (ad esempio, anche ad interi nuclei familiari, cfr. Atti 16:14,15; 16:31-34), non in maniera esclusivamente individuale.\nIl battesimo \u00e8 considerato segno visibile dell'ingresso nel Nuovo Patto e quindi pu\u00f2 essere amministrato individualmente ai nuovi credenti che fanno pubblica professione di fede. I pedobattisti credono, inoltre, che questo si estenda anche corporativamente alle famiglie dei credenti che si presume includano pure bambini, o individualmente a figli piccoli di genitori credenti. Secondo questa concezione il battesimo \u00e8 considerato un sostituto funzionale del rito abramitico della circoncisione, e simboleggia l'interiore purificazione dal peccato, fra le altre cose. I teologi federali credo-battisti (come il battista John Gill) sostengono come il battesimo sia solo per coloro che comprendono e che professino la loro personale fede, e sostengono che il principio regolatore del culto, che molti pedobattisti pure sostengono, e che afferma che gli elementi del culto (incluso il battesimo) debba essere basato su un esplicito comando delle Scritture, \u00e8 violato dal battesimo dei neonati. Inoltre, perch\u00e9 il Nuovo Patto \u00e8 descritto da Geremia 31:31-34 come un tempo in cui tutti coloro che ne sono membri avranno la Legge di Dio scritta sui loro cuori e conosceranno Dio, i teologi federali battisti credono che solo coloro che siano nati di nuovo possano essere membri del Nuovo Patto.\nSanta Cena.\nLa \"Cena del Signore\" o Eucaristia \u00e8 stata istituita da Ges\u00f9 in occasione della tradizionale cena pasquale israelita, alla quale Egli d\u00e0, cos\u00ec, un nuovo significato, una reinterpretazione radicale. La festa della Pasqua commemora la liberazione degli Israeliti dall'Egitto - quando, in particolare, Dio prescrive loro di segnare gli stipiti della loro casa con il sangue di un agnello, affinch\u00e9 l'angelo della morte che doveva colpire i primogeniti degli egiziani, passasse oltre le loro case. Gli scrittori del Nuovo Testamento comprendono questo avvenimento in modo tipologico: come il sangue dell'agnello salvava gli Israeliti dalla piaga, cos\u00ec la morte sostitutiva di Ges\u00f9 salva il popolo del Nuovo Patto, cio\u00e8 i cristiani, dall'essere giudicato a causa dei suoi peccati.\nCalvino sostiene quindi una posizione di mediazione tra Lutero e Zwingli riguardanti l'Eucaristia. Egli riteneva che il corpo e sangue di Cristo sono spiritualmente e dinamicamente (piuttosto che fisicamente, come invece sosteneva Lutero) trasportati in coloro che possiedono la fede e che l'essenza del sacramento deriva dalla fede, cio\u00e8 vengono spiritualmente nutriti e rinvigoriti solo coloro che partecipano alla Cena del Signore credendo firmamente in lui, celebrando la sua morte e resurrezione con l'Eucaristia e intendendo il pane e il vino non come sostanze corruttibli nel quale \u00e8 nascosto o rinchiuso Dio ma piuttosto come segni della sua bont\u00e0 e della sua volont\u00e0 di rafforzare la debole fede dei credenti tramite i simboli che egli ha scelto per rappresentare il proprio sacrificio espiatorio. \nInfatti Calvino, rifacendosi agli scritti di Sant'Agostino, afferma che il pane e il vino vengono mangiati dal cuore (cio\u00e8 l'anima) e non dallo stomaco. Ecco quindi che i credenti partecipano attivamente alla celebrazione eucaristica prendendo parte al corpo di Cristo, nutrendo spiritualmente il proprio spirito grazie alla bont\u00e0 di Dio.\nDurante la celebrazione i fedeli si siedono o s'inginocchiano davanti al tavolo eucaristico per prendere la comunione. Calvino desiderava che la Cena del Signore venisse celebrata ogni domenica, ma ci\u00f2 non gli fu permesso dal Consiglio comunale. Venne quindi celebrata ogni trimestre, con un intenso periodo di auto-esame da parte del popolo in attesa. \nLa determinazione della dignit\u00e0 di ricevere l'Eucaristia doveva essere basata sulla fiducia in Dio solo per il perdono del peccato, pentimento e riconciliazione con gli altri, e il concistoro doveva vigilare per impedire che ad essa partecipassero i trasgressori flagranti o impenitenti. L'esclusione dall'Eucaristia era normalmente destinata ad essere temporanea, fino a quando il colpevole si fosse pentito. Nelle chiese riformate di tutta l'Europa continentale nei secoli XVI e XVII \u00e8 stata celebrata l'Eucaristia nei giorni di festa, e i parrocchiani erano tenuti a vestirsi in modo dignitoso. Veniva utilizzato del pane comune piuttosto che del pane azzimo consacrato.\nStoria della teologia federale.\nLe fondamenta concettuali della teologia federale sono riscontrabili nella Patristica, in particolare negli scritti di Ireneo ed Agostino. Il primo, per\u00f2, ad organizzare l'economia della salvezza nei termini della teologia federale \u00e8 Giovanni Calvino (Istituzione 2:9-11). Gli sviluppi di questa teologia dopo la Riforma includono Caspar Oleviano (1536-1587) in \"Tractatus de vocatione efficaci\" (1597) e De substantia foederis gratuiti inter Deum et electos (1585), come pure negli scritti del teologo scozzese Robert Rollock (1555-1599), \"A Treatise of our Effectual Calling\".\nL'affermazione pi\u00f9 classica della Teologia federale \u00e8 quella della Confessione di fede di Westminster (in particolare i capp. 7, 8, 19), come pure quella dei teologi inglesi John Owen (1616-1683), \"Biblical Theology, e An Exposition of the Epistle to the Hebrews\". Espongono questa dottrina nel diciassettesimo secolo i teologi Johannes Cocceius (1603-1666)), in \"Summa doctrinae de foedere et testamento Dei\" (1648), Francesco Turrettini (1623-1687) nelle sue \"Istituzioni di Teologia elenctica\", e Hermann Witsius (1636-1708) in \"L'economia dei patti fra Dio e l'uomo\". La teologia federale pu\u00f2 essere pure riscontrata negli scritti di Jonathan Edwards (1703-1758) in \"Collected Writings of Jonathan Edward\"s (Vol 2, Banner of Truth edition, p.\u00a0950).\nRiprendono la Teologia federale in America i teologi di Princeton (Charles Hodge, A. A. Hodge, B. B. Warfield, Geerhardus Vos, and J. Gresham Machen) e, in Olanda Herman Bavinck, che segue le linee principali della concezione classica del patto, insegnando il Patto della Redenzione, il Patto delle opere (la Legge), e il Patto della grazia (l'Evangelo).\nVi sono stati sviluppo recenti nella Teologia federale fra una minoranza crescente di pastori e teologi riformati, come Michael Horton, Meredith G. Kline, J. I. Packer, Robert L. Reymond, O. Palmer Robertson and R. C. Sproul. Questo sistema \u00e8 insegnato dalle facolt\u00e0 di teologia delle scuole americane Covenant Theological Seminary, Greenville Presbyterian Theological Seminary, Knox Theological Seminary, Reformed Theological Seminary, e il Westminster Theological Seminary.\nRevisioni contemporanee e controversie.\nIn contrasto con molti teologi del ventesimo secolo (per esempio, Karl Barth, Klaas Schilder, e John Murray), Kline torna a porre l'accento sull'idea del Patto d'Opere espresso dalla Confessione di fede di Westminster (7:2). Mentre molti teologi moderni insistono che il punto focale di tutti i patti sia sulla grazia e sulla fede, Kline, Horton e altri, sostengono la distinzione classica con due tipi di tradizioni federali: una basata sulla Legge (opere) e l'altra sulla promessa (grazia). Sebbene le opere, nella teologia riformata, siano considerate antitetiche alla grazia come strumento della giustificazione, d'altro canto le opere sono in senso ultimo la base della grazia, dato che Dio esige che, ai fini della salvezza, venga osservata perfettamente la Sua legge e che quindi la salvezza debba essere guadagnata. Dato, per\u00f2, che per un peccatore, corrotto com'\u00e8 dal peccato, \u00e8 impossibile conseguirla da s\u00e9 stesso, \u00e8 Cristo, che perfettamente ha ubbidito alla legge, a guadagnare questa ricompensa ed a conferirla, misericordiosamente al Suo popolo. Il peccatore, cos\u00ec, \u00e8 salvato dalle opere di Cristo, e non dalle proprie. L'accettabilit\u00e0 della creatura umana di fronte a Dio \u00e8 frutto, cos\u00ec, solo di una giustizia ad essa estranea, che perci\u00f2 \u00e8 chiamata \"giustizia imputata\" o accreditata. La salvezza \u00e8 dunque fondata sulle opere, quelle di Cristo.\nKline e Sproul espandono la concezione tradizionale dicendo che Ges\u00f9 \u00e8 stato glorificato della Sua morte e risurrezione a causa dei meriti da Lui conseguiti adempiendo il Patto d'opere come \"secondo Adamo\". Il suo merito, nella sua ubbidienza attiva e sofferenza, \u00e8 cos\u00ec accreditato a coloro che Egli \u00e8 venuto a salvare, affinch\u00e9 per sola fede il credente sia giustificato di fronte a Dio, avendo ricevuto la giustizia del Salvatore Ges\u00f9 Cristo. In contrasto a questo, Norman Shepherd propone una riconfigurazione della Teologia federale. Egli sostiene che l'accoglienza e la glorificazione di Ges\u00f9 \u00e8 dovuta alla Sua fede e che la Sua ubbidienza non debba essere considerata meritoria. Allo stesso modo, il credente deve essere giustificato di fronte a Dio per fede e per la propria personale ubbidienza (\"una fede vivente ed attiva\"). La comprensione tradizionale della storia dei patti nella Bibbia viene cos\u00ec messa in questione.\nScrittori come Shepherd negano che Dio abbia mai stipulato un patto laddove sia stato richiesto all'umanit\u00e0 di guadagnarsi la salvezza con le loro opere. Essi sostengono che il Patto d'opere fra Adamo e Dio nell'Eden non sia componente originale della Teologia federale. \u00c8 vero che un Patto d'opere alla creazione non \u00e8 menzionata nelle prime confessioni di fede riformata come quella Gallicana (1559), Scozzese (1560), Belga (1561), nei Trenta nove articoli (1562), nel Catechismo di Heidelberg (1563) e nella Confessione elvetica posteriore (1566). Si deve per\u00f2 notare come il concetto di un principio d'opere distinto dal Patto di grazia, sia evidente nei commentari e nelle opere dogmatiche dei primi teologi riformati, particolarmente evidente nella distinzione fra Legge ed Evangelo (per esempio in Zaccaria Ursino, commento al Catechismo di Heidelberg). Vi \u00e8, inoltre, un'esplicita articolazione del Patto d'opere negli scritti di Oleviano e Rollock. Inoltre, coloro che difendono la concezione tradizionale sostengono come il concetto di questo principio d'opere nella condizione precedente alla Caduta nell'Eden, come patto, \u00e8 di fatto presente nelle prime confessioni di fede anche se il Patto d'opere non vi sia esplicitamente menzionato. (Si veda la Confessione belga, articolo 14, che parla di Adamo avendo ricevuto e trasgredito il \"comandamento della vita\" o il Catechismo di Heidelberg (D/R 6) quando afferma la bont\u00e0 dell'uomo nella creazione. Pi\u00f9 tardi, la Confessione di Fede di Westminster (1646) esplicitamente menziona il Patto d'opere che Adamo trasgredisce (7:2; 19:1) e che \"continua ad essere regola perfetta di giustizia\" nella forma di legge morale (19:2,3).\nCritiche.\nI critici della teologia federale affermano che un tale sistema abbia serie debolezze, incluso:"}
{"id": "1075812", "revid": "2095503", "url": "https://it.wikipedia.org/wiki?curid=1075812", "title": "Arnaldo Cipolla", "text": "Per i suoi viaggi e spedizioni, fu soprannominato negli anni venti il \"Kipling italiano\".\nBiografia.\nFiglio di un garibaldino, fu inizialmente avviato alla carriera militare. Nel 1904, a seguito di un accordo tra il Belgio e l'Italia si rec\u00f2 nel Congo come volontario. Da questa esperienza nacque \"Dal Congo\", la raccolta della corrispondenza tenuta con la famiglia. Successivamente fu assunto dal \"Corriere della Sera\" come corrispondente dall'Africa, seguendo le operazioni delle truppe italiane in Somalia e, recatosi successivamente in Etiopia, ne segu\u00ec le vicende legate alla successione al trono etiope dopo la morte di Menelik II (raccolte poi nell'opera, pubblicata per la prima volta nel 1911 e pi\u00f9 volte ristampata, \"Nell'impero di Menelik\"). Nel 1910 venne assunto da \"La Stampa\", occupandosi in particolare della campagna di Libia. Viaggi\u00f2 e scrisse moltissimo in particolare nel periodo tra le due guerre mondiali.\nPunto focale della sua attivit\u00e0 furono anche il Medio oriente e l'Asia Minore. I suoi scritti, datati di quasi un secolo, sono stati riportati in auge dai recenti eventi legati alle crisi in Iraq e Afghanistan. L'analisi delle motivazioni economiche, di controllo coloniale del territorio e delle materie prime, le varie influenze geopolitiche, pur se contestualizzate in un nuovo assetto mondiale, rimangono tuttora interessanti.\nComment\u00f2 e critic\u00f2 ampiamente gli esiti della Conferenza Internazionale degli Stretti, o Conferenza di Sanremo, che si tenne, nell'omonima citt\u00e0, dal 19 al 26 aprile 1920, Governo Francesco Saverio Nitti e del Trattato di S\u00e8vres dello stesso anno. In essi si definivano le aree di influenza delle nazioni vincitrici del primo conflitto e la spartizione delle colonie appartenenti agli sconfitti. In Asia l'influenza italiana si limit\u00f2 all'Anatolia Meridionale, da Konya fino ad Alanya (bacino carbonifero di Adalia compreso), ma con l'esclusione di zone di interesse petrolifero, cos\u00ec come in Africa subsahariana.\nI romanzi coloniali.\nOltre ai volumi di corrispondenze giornalistiche, Arnaldo Cipolla coltiv\u00f2 con interesse il genere della letteratura coloniale. Il romanzo pi\u00f9 significativo, dallo scrittore stesso considerato come il suo capolavoro, fu \"Un'imperatrice d'Etiopia\"; l'opera \u00e8 ambientata nel 1921 e, nonostante la trama presenti dimensioni fantastiche, si riferisce alle problematiche vicende della successione al trono d'Etiopia dopo la morte di Menelik II. L'opera viene portata dallo stesso autore come modello per la letteratura coloniale nell'ambito del dibattito promosso, con un vero e proprio \"referendum\" sull'esistenza di questo genere, dalla rivista \"L'azione coloniale\".\nApproccio culturale.\nArnaldo Cipolla fu scrittore sanguigno e impetuoso, e figlio del suo tempo. Accanto all'entusiasmo per le culture pi\u00f9 disparate con cui venne a contatto compare sempre l'esaltazione dell'Italia e del suo modello culturale. Uomo vivace e fuori dagli schemi, antesignano del giornalista contemporaneo, in un periodo di oscurantismo nei confronti delle culture \"differenti\" non esit\u00f2, dopo decenni a contatto di molte etnie, e negli ultimi anni della sua carriera, a schierarsi spesso in modo oltremodo aulico, a favore degli oppressi. Nel volume \"Continente Nero\", nel capitolo \"Il Congo belga tra passato e presente\", si prodiga in una esaltazione dell'opera degli africani, che mettono in secondo piano le azioni di civilizzazione degli europei:\nEra il 1937 e il mondo si avvicinava a grandi passi alla tragedia della guerra. Nonostante il legame del Cipolla con le istituzioni dello stato italiano, senza ombra di dissidenza, e l'ingenuit\u00e0 di molte sue affermazioni, alcuni suoi scritti meritano attenzione."}
{"id": "1075818", "revid": "124123", "url": "https://it.wikipedia.org/wiki?curid=1075818", "title": "Urmuz", "text": "Biografia.\nDopo essersi laureato in Legge diviene giudice nei distretti di Arge\u0219, Tulcea e T\u00e2rgovi\u0219te. Inizia a scrivere racconti che mostra solo ad alcuni amici. Muore suicida e i suoi scritti vengono pubblicati postumi in varie riviste rumene e francesi."}
{"id": "1075861", "revid": "4106", "url": "https://it.wikipedia.org/wiki?curid=1075861", "title": "Salmonidi", "text": ""}
{"id": "1075868", "revid": "1543377", "url": "https://it.wikipedia.org/wiki?curid=1075868", "title": "Palazzo di Sangro di Casacalenda", "text": "Il Palazzo di Sangro di Casacalenda \u00e8 un palazzo di Napoli situato in piazza San Domenico Maggiore, in pieno centro storico.\nStoria.\nCommissionato da Marianna di Sangro, duchessa di Casacalenda e di Campolieto (1710-1773), fu costruito su un'antica fabbrica nella seconda met\u00e0 del XVIII secolo da Mario Gioffredo e sostituito prima della fine dei lavori da Luigi Vanvitelli. \nL'iniziale volont\u00e0 della duchessa era semplicemente quella di ristrutturare la propriet\u00e0, senza perdere definitivamente le vecchie caratteristiche architettoniche del palazzo, come lo scalone interno realizzato da Cosimo Fanzago. Il Gioffredo invece apport\u00f2 forti modifiche all'edificio, demolendo l'opera del Fanzago e riutilizzando i materiali rinvenuti nel sottosuolo durante i lavori; proprio in questa occasione vennero alla luce alcuni frammenti archeologici come le mura greche risalenti al IV secolo a.C. (oggi visibili in parte alle spalle del palazzo).\nA seguito di questi ed altri eventi, Marianna di Sangro decise di non retribuire il lavoro svolto fino a quel momento dall'architetto. Cos\u00ec nel 1761, dodici anni dopo la commissione, i lavori si interruppero del tutto avviando tra le parti una controversia per il mancato pagamento della parcella che perdur\u00f2 fino agli inizi del XIX secolo. I Di Sangro di Casacalenda occuparono il palazzo fino al 1831, quando a loro prese il posto la famiglia dei Del Balzo.\nA giocare a sfavore del Gioffredo furono alcune perplessit\u00e0 circa la bont\u00e0 dell'esecuzione dell'opera sollevate anche dal Vanvitelli il quale riscontr\u00f2 nell'opera alcuni difetti strutturali che portarono al danneggiamento dell'edificio. Il Vanvitelli inizi\u00f2 cos\u00ec nel 1766 i suoi lavori di ristrutturazione del palazzo: egli lavor\u00f2 soprattutto sul cortile, dove costru\u00ec un portico con quattro archi a loro volta sorretti da otto colonne in piperno provenienti dalla chiesa di Santa Maria della Rotonda, rinvenuta durante gli scavi e abbattuta nel 1770.\nNel 1922 l'allargamento di via Mezzocannone impose il taglio di una campata del palazzo. In quell\u2019occasione vennero alla luce numerosi reperti, tra cui i resti della chiesa paleocristiana di Santa Maria della Rotonda, cos\u00ec chiamata per via della sua pianta circolare, e le fondamenta del tempio di Vesta.\nIl palazzo \u00e8 sostanzialmente un'opera di Mario Gioffredo, anche se il Vanvitelli esegu\u00ec piccoli ritocchi di finitura, come le balconate e le lesene eseguite nella facciata, che hanno comunque contribuito a determinare l'attuale aspetto finale.\nDescrizione.\nLa facciata del palazzo in ordine dorico \u00e8 caratterizzata da un basamento in piperno su cui s'innalzano le strutture sovrastanti; i portoni sono affiancati da colonne dello stesso ordine in marmo bianco che sorreggono i balconi del piano nobile. \nLe finestre del piano nobile sono caratterizzate da timpani alternati curvi e triangolari, mentre tra il piano e quello superiore vi sono piccole finestre quadrate connesse al secondo livello del palazzo. Il palazzo che in origine vedeva esistere due piani, vede posto sopra il cornicione caratterizzato da mensole a rilievo un terzo livello aggiunto solo successivamente (come spesso \u00e8 accaduto nei palazzi di Napoli).\nNell'interno dell'edificio si trovano affreschi di Fedele Fischetti dei quali tre raffiguranti il \"Sogno di Alessandro\" staccati e portati al museo di Capodimonte a seguito dei lavori di demolizione avvenuti nel 1922. \nNel cortile, articolato da archi sorretti da colonne e pilastri, c'\u00e8 la maestosa e scenografica scala aperta.\nCuriosit\u00e0.\nTra i locali al piano terra del palazzo ha sede la plurisecolare pasticceria napoletana Scaturchio, produttrice del Ministeriale."}
{"id": "1075882", "revid": "2209815", "url": "https://it.wikipedia.org/wiki?curid=1075882", "title": "Zecchino d'Oro 2007", "text": "Il cinquantesimo Zecchino d'Oro si \u00e8 svolto a Bologna dal 20 al 24 novembre 2007.\n\u00c8 stato presentato da Cino Tortorella e Veronica Maya, con Francesco Salvi (marted\u00ec, mercoled\u00ec e gioved\u00ec), Lorena Bianchetti (mercoled\u00ec), Massimo Giletti (gioved\u00ec), Veronica Pivetti e Gabriele Cirilli (venerd\u00ec e sabato). Ogni serata vede inoltre la partecipazione di Chiara Tortorella.\nLa sigla era \"Lo Zecchino d'Oro cinquant'anni ha\".\nViene introdotto il \"Telezecchino\" (premio per la canzone pi\u00f9 votata da casa con il Televoto). Lo vince la canzone \"Radio Criceto 33\". Prima del ripristino del premio nel 2013 e 2014, questa fu l'ultima edizione in cui vengono assegnati gli Zecchini d'Argento per le canzoni italiane e straniere.\nIl Fiore della solidariet\u00e0 del 2007 \u00e8 dedicato ad un programma di aiuto in India.\nCome ospiti di questa edizione abbiamo avuto i protagonisti del musical Scooby Doo, le Winx, Pquadro, Mago Pecar e la Miss Italia 2007 Silvia Battisti. Nella finale ha preso parte anche Pupo.\nPer festeggiare le 50 edizioni di questa storica kermesse canora per bambini, il 21 dicembre Rai 1, ha realizzato una serata speciale dal titolo Gran gal\u00e0 dei 50 anni dello Zecchino d'Oro condotta da Pupo."}
{"id": "1075901", "revid": "6923", "url": "https://it.wikipedia.org/wiki?curid=1075901", "title": "Boesio", "text": "Il Boesio \u00e8 un torrente della provincia di Varese, immissario del lago Maggiore. Nasce presso Cuveglio e scorre nella Valcuvia in direzione est-ovest, sfociando nel Verbano a Laveno. Attraversa i comuni di Cuveglio, Cuvio, Casalzuigno, Azzio, Brenta, Gemonio, Cittiglio e Laveno-Mombello. La Strada statale 394 del Verbano Orientale segue in parte il corso del fiume.\nLa fauna ittica comprende prevalentemente Salmonidi e Ciprinidi, in particolare trota fario e vairone. Le acque del fiume sono inquinate."}
{"id": "1075902", "revid": "78273", "url": "https://it.wikipedia.org/wiki?curid=1075902", "title": "Windows codename Vienna", "text": ""}
{"id": "1075906", "revid": "125832215", "url": "https://it.wikipedia.org/wiki?curid=1075906", "title": "Lex Calpurnia", "text": "La lex Calpurnia de repetundis, emanata nel 149 a.C. nell'antica Roma, introdusse il reato di concussione (frode allo stato). Al fine di giudicare i colpevoli di questo reato venne istituita la 1\u00b0 Quaestio Perpetua, un tribunale speciale che serviva appunto per giudicare i colpevoli di concussione. \nQuesta legge si rese necessaria soprattutto per limitare il potere dei proconsoli (magistrati che terminato il proprio mandato venivano mandati a governare una provincia) i quali potevano applicare il loro imperium senza che nessuno potesse controllarli o limitarli. \nSuccessivamente la Lex sar\u00e0 modificata da Tiberio Gracco. "}
{"id": "1075908", "revid": "53588", "url": "https://it.wikipedia.org/wiki?curid=1075908", "title": "Confessione elvetica posteriore", "text": ""}
{"id": "1075912", "revid": "2029307", "url": "https://it.wikipedia.org/wiki?curid=1075912", "title": "Palazzo Petrucci", "text": "Il palazzo Petrucci \u00e8 uno storico palazzo di Napoli, ubicato in piazza San Domenico Maggiore accanto all'ingresso dell'omonima chiesa, vicino alla centralissima via Spaccanapoli.\nStoria ed architettura.\nFu edificato nel primo Quattrocento dai Del Balzo e solo a met\u00e0 del secolo pass\u00f2 ad Antonello Petrucci. \nNegli anni successivi fu fortemente rimaneggiato dopo l'acquisto della famiglia D'Aquino che assunse la propriet\u00e0 dell'edificio fino al 1688, quando il terremoto dello stesso anno lo danneggi\u00f2 gravemente lo stesso fu poi venduto ai governatori del banco del Santissimo Salvatore. Proprio nel corso del XVII secolo furono eseguiti i pi\u00f9 drastici interventi di ammodernamento del complesso, portando gli ambienti interni ad adeguarsi alla nuova destinazione d'uso, e allo stile barocco, visibile fino al XIX secolo quando l'architetto Califano oper\u00f2 l'ultima riqualificazione in stile neoclassico, visibile ancora oggi nella facciata principale.\nA tale periodo risalgono molti aspetti decorativi dell'interno palazzo, senza radicali modifiche della facciata esterna, infatti in questi anni furono eseguiti molti degli affreschi presenti nel primo e nel secondo piano.\nDopo l'abolizione del banco avvenuta agli inizi del XIX secolo, il palazzo pass\u00f2 allo Stato prima, e di nuovo ad uso come residenza privata dopo. Cos\u00ec furono eseguiti ulteriori lavori, questa volta sia interni che esterni, con la conseguente aggiunta del terzo piano. \nLa preziosa testimonianza medioevale si \u00e8 persa con le trasformazioni barocche e neoclassiche avvenute nel corso dei secoli, ma il portale marmoreo che conserva \u00e8 tutt'oggi databile al Quattrocento. I lavori dello stesso furono eseguiti da Angelo Aniello Fiore, che riproduce motivi ornamentali a foglie di quercia e d'acanto; le logge e l'arco ribassato nell'atrio sono di pura estrazione catalana.\nLa famiglia Petrucci.\nAntonello Petrucci, assumeva un ruolo di particolare rilevanza all'interno della dinastia aragonese, infatti egli, dopo aver ricoperto molte alte cariche, divenne segretario di re Ferrante I, il quale gli confer\u00ec il titolo di barone ed altri privilegi feudali. \nTuttavia, successivamente il Petrucci rimase coinvolto nel 1487 nella cosiddetta congiura dei baroni che ebbe l'epilogo proprio a Napoli all'interno della omonima sala del Maschio Angioino. Scoperto ed arrestato, Antonello Petrucci venne giustiziano alcuni anni dopo.\nIn Armoriale, il cognome \u00e8 attestato appartenere a nobile famiglia vissuta a Napoli, Terni-Roma-Viterbo, Cesena, Firenze e Toscana, Pontremoli:"}
{"id": "1075913", "revid": "287204", "url": "https://it.wikipedia.org/wiki?curid=1075913", "title": "Camino aragones", "text": ""}
{"id": "1075914", "revid": "151504", "url": "https://it.wikipedia.org/wiki?curid=1075914", "title": "Camino aragon\u00e9s", "text": ""}
{"id": "1075916", "revid": "287204", "url": "https://it.wikipedia.org/wiki?curid=1075916", "title": "Camino Aragones", "text": ""}
{"id": "1075922", "revid": "112481239", "url": "https://it.wikipedia.org/wiki?curid=1075922", "title": "Mario Cipolla", "text": "Figlio di Vincenzo, ufficiale italiano e ultimo comandante del contingente italiano del Dodecaneso nel 1944, veterano dell'Egeo e Genny Gea, figlia di un direttore minerario italiano in Anatolia, dopo il progressivo esodo italiano da Rodi avvenuto a seguito dei Trattati di Parigi del 1947, conclude gli studi superiori in Italia.\nPubblicista e critico cinematografico e teatrale, ha collaborato senza soluzione di continuit\u00e0 con quotidiani e periodici nazionali per oltre quarant'anni.&lt;br&gt;\nAlla fine degli anni cinquanta, dopo un periodo di apprendistato giornalistico dedito alla cronaca nera, si orienta sullo spettacolo (iscrivendosi successivamente al Sindacato nazionale critici cinematografici italiani), curando le relative pagine sulle testate \"Genova Notte\", \"Corriere Mercantile - Gazzetta del Luned\u00ec\", \"Il Luned\u00ec\", \"L'Eco di Genova\"; \u00e8 autore di saggi nella collana \"Genova in celluloide\", che riassumono la presenza ligure, tra luoghi vicende e personaggi, nella storia del cinema italiano.\nNegli anni ottanta scrive la monografia romanzata \"Cronache dal futuro\" sulla storia del cinema di fantascienza una narrazione che ripercorre le tappe del genere immaginando, in un indefinito futuro, il ritrovamento di \"pizze\" cinematografiche di capolavori e b movie diventati col tempo film di culto, sia del cinema fantastico che di quello strettamente fantascientifico, da parte di una spedizione archeologica che, utilizzandole, tenta una ricostruzione storica della terra.\nDai primi anni novanta e fino a febbraio 2011 scrive sulla rivista mensile \"Il Gallo\" su temi relativi alla relazione tra etica laica, etica cristiana e i messaggi culturali provenienti da cinema e televisione."}
{"id": "1075927", "revid": "838137", "url": "https://it.wikipedia.org/wiki?curid=1075927", "title": "Annotazione (Java)", "text": "In programmazione, una annotazione Java \u00e8 un modo per aggiungere metadati nel codice sorgente Java che possono essere disponibili al programmatore durante l'esecuzione. Molte volte \u00e8 usata come alternativa alla tecnologia XML.\nLe annotazioni Java possono essere aggiunte agli elementi del programma quali classi, metodi, campi, parametri, variabili locali, e pacchetti. A differenza dei tag aggiunti dalla documentazione Java e processati da tool come XDoclet, le annotazioni Java sono completamente accessibili dal programmatore mentre il software \u00e8 in esecuzione usando la riflessione.\nStoria.\nLe annotazioni Java sono state introdotte dal Java Community Process come JSR-175 nel 2002 e approvate nel settembre 2004. Le annotazioni sono divenute disponibili con il Java Development Kit (JDK) versione 1.5. Questa caratteristica \u00e8 stata aggiunta al linguaggio Java attraverso le specifiche.\nElaborazione.\nQuando il codice Java viene compilato, il compilatore Java immagazzina i metadati delle annotazioni nei file \".class\". In seguito, la Java Virtual Machine (JVM) o altri programmi possono guardare i metadati per determinare come interagire con gli elementi del programma o cambiare il loro comportamento.\nSintassi.\nLa dichiarazione di un'annotazione \u00e8 una variante dei tag che sono stati aggiunti, in passato, per commentare le sezioni.\nLe annotazioni prendono la forma di una dichiarazione di interfaccia con un @ che le precede e opzionalmente marcate con una meta-annotazione, come mostrato sotto:\n @Retention(RetentionPolicy.RUNTIME)\n @Target({ElementType.METHOD})\nNell'esempio sia Retention che Target sono esempi di meta annotazioni e indicano che l'annotazione si ricava a runtime e che pu\u00f2 essere applicata solo a metodi."}
{"id": "1075931", "revid": "78273", "url": "https://it.wikipedia.org/wiki?curid=1075931", "title": "Ernesto Patern\u00f2", "text": ""}
{"id": "1075932", "revid": "1522738", "url": "https://it.wikipedia.org/wiki?curid=1075932", "title": "Massacro in Corea", "text": "Massacro in Corea \u00e8 un dipinto a olio su compensato (110\u00d7) realizzato nel 1951 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nStoria.\nL'opera rappresenta un episodio della guerra di Corea del 1950, il cosiddetto \"massacro di Sinchon\": tra il 17 ottobre e il 7 dicembre 1950 circa 35.000 civili coreani rimasero uccisi nell'area di Sinchon, nella Corea del Nord sud-occidentale, a seguito di una insurrezione anti-comunista immediatamente precedente l'occupazione della citt\u00e0 da parte delle forze delle Nazioni Unite; al massacro di simpatizzanti comunisti o presunti tali parteciparono, oltre agli insorti locali, anche un distaccamento della polizia segreta sudcoreana e truppe regolari statunitensi. Il quadro viene generalmente interpretato come una critica dell'intervento statunitense nel conflitto coreano.\nSignificato.\nIl quadro mostra un gruppo di soldati che stanno per fucilare delle donne e dei bambini; la nudit\u00e0 di donne e bambini rappresenta l'innocenza e l'impossibilit\u00e0 di difendersi, a denuncia della crudelt\u00e0 della guerra, combattuta per le vie della citt\u00e0 a discapito dei civili. Questi non venivano incarcerati o fatti prigionieri, bens\u00ec giustiziati sul posto, colpevoli di vivere nel fronte sbagliato.\nLe donne sono gravide, come simbolo della fertilit\u00e0 e della vita; infatti Picasso voleva rappresentare l'idea di donna come Madre, potenza generatrice e non distruttiva. Questo simbolo di vita viene contrastato dall'immagine dei soldati che, privati dei loro attributi maschili, mostrano, oltre all'assenza di umanit\u00e0, il conseguente annichilimento della fecondit\u00e0.\nUna delle donne ha lo sguardo rivolto verso l'alto, le braccia distese in segno di una disperata preghiera, mentre i bambini, spaventati, cercano conforto tra le braccia delle loro madri: il primo si nasconde dietro la madre, nascondendo il volto per non vedere cosa accadr\u00e0; il secondo \u00e8 abbracciato alla madre, in attesa della morte; un altro bambino \u00e8 colto nella corsa disperata verso la madre, con lo sguardo spaventato rivolto verso i soldati; l'ultimo bambino sembra non accorgersi di cosa stia succedendo, infatti \u00e8 intento a raccogliere un fiore. Il quadro presenta caratteristiche del cubismo nei volti delle donne, straziati dal dolore e dalla disperazione.\nGli uomini, al contrario delle donne che si presentano ferme ad attendere, si muovono in avanti andando incontro ai civili; ci\u00f2 \u00e8 accentuato dal soldato in primo piano, che porta in avanti la gamba sinistra e come gli altri punta il fucile. Sul capo portano elmi dalle forme strane, elemento che, unito alla loro nudit\u00e0, ricorda i guerrieri greci, che combattevano nudi per avere maggior agilit\u00e0 ma portavano elaborati elmi che potessero incutere timore. I soldati non presentano stemmi o segni che possano ricondurre all'esercito a cui appartengono, poich\u00e9 Picasso non intendeva schierarsi da alcun fronte bens\u00ec sottolineare il crimine compiuto da entrambi gli eserciti. Infatti il quadro dimostra l'impegno pacifista di Picasso, peraltro gi\u00e0 ampiamente mostrato in altre sue opere, tra le quali la celebre \"Guernica\".\nUn uomo tiene in mano la spada simbolo del potere; nei suoi occhi si leggono furore e odio, emozioni sottolineate dalla fermezza e dalla decisione che i loro corpi mostrano nell'atto che devono compiere. A risaltare la drammaticit\u00e0 della scena sono i colori freddi. L'opera si ispira chiaramente a \"il 3 maggio 1808\" di Francisco Goya, rappresentante la fucilazione di alcuni ribelli da parte delle truppe francesi, cos\u00ec come anche al successivo \"L'esecuzione dell'imperatore Massimiliano\" di Manet."}
{"id": "1075934", "revid": "1318658", "url": "https://it.wikipedia.org/wiki?curid=1075934", "title": "Sky Inside", "text": "Sky Inside \u00e8 stato il canale che offriva informazione e approfondimento sulla programmazione dei canali che compongono il bouquet Sky visibile alla numerazione 300. Nato nel marzo del 2007, andava a sostituire SKY On Air.\nLa conduttrice di questo canale \u00e8 stata Gioia Marzocchi, eletta Pantene Protagonist nel 2003 e ex VJ del programma \"VJ &amp; Friends\" andato in onda su Magic TV. Da gennaio 2011 era presente anche Fabio Mastrapasqua che illustrava tutte le informazioni e le novit\u00e0 cos\u00ec come tutte le curiosit\u00e0 della piattaforma Sky. Il canale si mostrava pi\u00f9 interattivo rispetto al suo predecessore. Infatti Sky Inside andava in onda all'interno di un vero e proprio studio, dove erano presenti tre ospiti diversi ogni mese come personaggi dello spettacolo o giornalisti sportivi.\nIl 13 dicembre 2013 Sky Inside (canale 600) viene chiuso e sostituito da \"Mosaico Bambini\", a sua volta chiuso il 1\u00ba settembre 2020.\nNel luglio 2014 la conduttrice annuncia la fine del canale e l'abbandono da Sky; dallo stesso mese vengono trasmessi trailer e interviste dei film in onda in prima visione su Sky Cinema.\nSky Inside chiude definitivamente il 30 novembre 2014 al canale 300 e viene sostituito da \"Mosaico Cinema\", a sua volta chiuso il 18 marzo 2019."}
{"id": "1075935", "revid": "767487", "url": "https://it.wikipedia.org/wiki?curid=1075935", "title": "Chain Pier, Brighton", "text": "Chain Pier, Brighton \u00e8 un dipinto (127x183 cm) realizzato nel 1827 dal pittore John Constable. \u00c8 conservato nella Tate Britain di Londra.\nDescrizione.\nIl dipinto mostra sullo sfondo il pontile Chain Pier di Brighton, costruito nel 1823, che d\u00e0 il nome al quadro, nel mezzo di una giornata piuttosto uggiosa.In primo piano, scene di vita quotidiana legate al mare: pescatori che riparano le reti, gente al passeggio sul bagnasciuga, una bambina che osserva una nave vicina alla spiaggia. A sinistra si intravede una costruzione dietro una vela, l'Hotel Albion, alloggio dei molti turisti che affollavano la spiaggia di Brighton, meta balneare molto frequentata all'epoca.\nL'opera mette cos\u00ec a confronto due diverse facce della stessa epoca: in primo piano scene bucoliche e di rimando alla tradizione marinara, sullo sfondo i capolavori dell'ingegneria moderna, simbolo anche della nuova e mutata societ\u00e0 del XIX secolo.\nIl dipinto venne esposto alla Royal Academy nello stesso anno della realizzazione, il 1827: nonostante le buone critiche ricevute, rimase tuttavia invenduto."}
{"id": "1075936", "revid": "6923", "url": "https://it.wikipedia.org/wiki?curid=1075936", "title": "Palazzo Mormando", "text": "Il palazzo Mormando \u00e8 un antico palazzo di Napoli costruito da Giovanni Francesco Mormando, architetto e musico, esponente di punta del Rinascimento napoletano, come residenza privata. Il palazzo \u00e8 situato in via San Gregorio Armeno.\nL'edificio venne eretto nel 1507 di fronte al convento di San Gregorio Armeno. Alla morte del Mormando, il palazzo pass\u00f2 alle monache del convento che lo utilizzarono per ospitare gli artisti che lavoravano a San Gregorio. Recentemente il palazzo \u00e8 stato interamente restaurato.\nDi notevole architettura rinascimentale \u00e8 lo scalone aperto sul cortile impostato su pilastri ed il loggiato di fronte al portone d'ingresso.\nAll'interno del palazzo sono stati ricavati degli appartamenti."}
{"id": "1075937", "revid": "110157", "url": "https://it.wikipedia.org/wiki?curid=1075937", "title": "L'ombra (Picasso)", "text": "L'ombra \u00e8 un dipinto a olio e carboncino su tela (130x97 cm) realizzato nel 1953 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nIl quadro rappresenta in primo piano un uomo in controluce che si staglia su uno sfondo composto da tele."}
{"id": "1075939", "revid": "1534511", "url": "https://it.wikipedia.org/wiki?curid=1075939", "title": "Conscious hip hop", "text": "Il conscious hip hop (o conscious rap) \u00e8 un sottogenere della musica hip hop che si incentra su temi sociali. \nSi differenzia dal political hip hop poich\u00e9 quest'ultimo comprende canzoni con testi prettamente a sfondo politico.\nTemi principali.\nI temi principali del conscious hip hop sono l'analisi della societ\u00e0 e dei rapporti sociali, il desiderio di uguaglianza, i problemi economici della gente comune e l'avversione alla violenza.\n\"The Message\" di Grandmaster Flash \u00e8 stata la prima canzone \"conscious hip hop\", nel cui testo si disprezzano la povert\u00e0 e la violenza e si denunciano i problemi della giovent\u00f9 di colore."}
{"id": "1075949", "revid": "289247", "url": "https://it.wikipedia.org/wiki?curid=1075949", "title": "Ilha de S.Nicolau", "text": ""}
{"id": "1075951", "revid": "119989550", "url": "https://it.wikipedia.org/wiki?curid=1075951", "title": "Densit\u00e0 degli stati", "text": "In meccanica quantistica, un sistema non pu\u00f2 assumere energie arbitrarie, ma \u00e8 invece vincolato ad occupare dei livelli energetici discreti. A ciascun livello possono corrispondere uno o pi\u00f9 stati quantistici.\nIn questo contesto, la densit\u00e0 degli stati \u00e8 una distribuzione usata in fisica statistica e dello stato solido per indicare quanti stati siano potenzialmente disponibili ad un dato sistema quantistico ad una data energia.\nDefinizione ed applicazioni.\nLa densit\u00e0 degli stati formula_1 \u00e8 definita come il numero degli stati disponibile a un sistema quantistico in un intervallo di energia di ampiezza formula_2 centrato in formula_3 diviso per l'ampiezza stessa di tale intervallo,\nTramite la relazione di dispersione formula_5, che lega l'energia di uno stato al suo impulso formula_6, si pu\u00f2 scrivere la densit\u00e0 di stati come\ncon formula_8 la distribuzione delta di Dirac, e formula_9 il fattore di degenerazione legato allo spin. Per esempio, se lo spin \u00e8 formula_10, formula_9 sar\u00e0 formula_12. \nIn generale infatti: formula_13 dove formula_14 \u00e8 appunto il numero di spin.\nNel limite termodinamico in cui in un intervallo di energia di ampiezza formula_15 sia contenuto un numero elevato di stati, la somma nell'espressione precedente pu\u00f2 essere estesa a un integrale dove la misura dello spazio degli impulsi \u00e8 formula_16, ottenendo cos\u00ec l'espressione\nLe densit\u00e0 di stati cos\u00ec ottenute possono successivamente essere usate come pesi per calcolare osservabili termodinamiche in maniera agevole tramite la trasformazione\nche rimpiazza un integrale in formula_19 variabili con un integrale in una sola variabile. Questo cambio di variabili \u00e8 vantaggioso qualora la funzione di distribuzione del sistema e le osservabili di interesse siano esprimibili in maniera semplice in termini dell'energia.\nEsempio: gas di fermioni liberi.\nLa relazione di dispersione del sistema \u00e8 semplicemente formula_20, con formula_21 la massa delle particelle.\nIl calcolo della formula_1 in tre dimensioni porta a \nRicordando che i fermioni seguono la statistica di Fermi-Dirac\ndove formula_25 \u00e8 il potenziale chimico, formula_26 la temperatura e formula_27 la costante di Boltzmann e che, a formula_28, formula_29 \u00e8 una funzione gradino che vale formula_30 per formula_31 e formula_32 altrimenti, si pu\u00f2 calcolare, ad esempio, il numero di particelle nel sistema in funzione dell'energia di Fermi formula_33 \u00e8 dato da\nmentre a temperatura finita diviene"}
{"id": "1075952", "revid": "1149807", "url": "https://it.wikipedia.org/wiki?curid=1075952", "title": "Izumi Matsumoto", "text": "Inizi\u00f2 la sua carriera nel 1982 con la pubblicazione del manga \"Milk Report\" sulla rivista \"Fresh Jump.\" Tra altre opere dell'autore vanno citati titoli come \"Sesame Street\" e \"Black Moon\"."}
{"id": "1075953", "revid": "767487", "url": "https://it.wikipedia.org/wiki?curid=1075953", "title": "Donne innamorate", "text": "Donne innamorate (\"Women in Love\") \u00e8 un romanzo di David Herbert Lawrence, scritto nel 1920. Il libro narra la storia di due sorelle, Ursula e Gudrun Brangwen, che gi\u00e0 erano apparse nel romanzo \"L'arcobaleno\" (\"The Rainbow\"), del 1915.\nGudrun, un'artista, persegue una relazione distruttiva con Gerald, un industriale; il contrasto inerente a questa coppia procede parallelo con l'amore che si sviluppa tra Ursula e Rupert, un intellettuale sofferente. Le relazioni affettive cos\u00ec stabilite sono ulteriormente approfondite e sviluppate dall'attrazione fisica e psicologica reciproca che sembrano avere i due uomini, Gerald e Rupert.\nIl romanzo spazia su tutta la societ\u00e0 britannica di poco precedente allo scoppio della prima guerra mondiale, per poi concludersi sulla vetta delle Alpi tirolesi. Come per la maggior parte delle altre opere di Lawrence, anche questo libro ha causato vivaci polemiche per il proprio oggetto sessuale.\nTrama.\nLe due sorelle abitano nella citt\u00e0 di estrazione del carbone di Beldover ed i loro rapporti dominano il romanzo. Ursula, un'insegnante, \u00e8 innamorata dell'ispettore scolastico Rupert Birkin che inizialmente \u00e8 legato con ma con la quale per\u00f2 non \u00e8 affatto felice. \nGerald Crich, un amico di Birkin, \u00e8 l'altro personaggio principale. Egli \u00e8 fortemente sconvolto dalle morti avvenute nella sua famiglia (ha causato casualmente la morte di suo fratello ad un'et\u00e0 giovane e si ritiene colpevole anche quando muore la sorella, a causa di un annegamento). \nGerald assume la gestione del funzionamento della miniera di suo padre ma la sua posizione inizialmente forte \u00e8 indebolita dal suo rapporto con Gudrun. Ursula e Rupert, nel frattempo, si sposano ed il romanzo continua con la descrizione del loro rapporto felice. In seguito Gerald e Gudrun si lasciano a causa del flirt con lo scultore Loerke nelle Alpi, mentre i quattro personaggi principali rimangono insieme. \nAlcuni hanno visto il romanzo come riempito di depravazione e vizi, ma Lawrence dichiar\u00f2 che era il suo lavoro pi\u00f9 fine. L'autore stesso \u00e8 presente nel romanzo nel personaggio di Rupert.\nAdattamenti cinematografici.\nDal romanzo, il regista inglese Ken Russell ha tratto nel 1969 il film \"Donne in amore\", con Glenda Jackson, Alan Bates e Oliver Reed."}
{"id": "1075960", "revid": "113283676", "url": "https://it.wikipedia.org/wiki?curid=1075960", "title": "Donne di Algeri", "text": "Donne di Algeri (\"Le femmes d'Alger\"), versione \"O\", \u00e8 un dipinto a olio su tela (114x146 cm) realizzato nel 1955 dal pittore spagnolo Pablo Picasso. Appartiene alla Ganz Collection di New York.\nDescrizione.\nIl quadro rappresenta un harem, nel quale si vedono distintamente due personaggi femminili. Realizzato tra il 13 dicembre 1954 e il 14 febbraio 1955, fa parte di una serie di quindici dipinti, numerosi schizzi e diverse litografie ispirati alle \"Donne di Algeri\" di Delacroix. L'artista sposta i personaggi presenti nel quadro originale e ne aggiunge di nuovi, come il nudo in primo piano, preso da \"Il bagno turco\" di Ingres. La donna sulla sinistra ha il volto di Jacqueline Rocque, ultima compagna di Picasso.\nLa sera dell'11 maggio 2015, presso la casa aste Christie's, il quadro \u00e8 stato venduto per 179,4 milioni di dollari, il prezzo pi\u00f9 alto mai pagato all'asta per un quadro fino a quel momento. Il record di quadro pi\u00f9 costoso mai venduto al mondo \u00e8 rimasto fino al 16 novembre 2017, quando la stessa casa d'asta ha battuto per 450,3 milioni di dollari il Salvator Mundi di Leonardo da Vinci. \nL'acquirente sarebbe l'ex primo ministro del Qatar, Hamad Jassim bin Jaber al Thani."}
{"id": "1075963", "revid": "210936", "url": "https://it.wikipedia.org/wiki?curid=1075963", "title": "Krusty Burger", "text": ""}
{"id": "1075972", "revid": "76963", "url": "https://it.wikipedia.org/wiki?curid=1075972", "title": "Eric Szmanda", "text": "Vita privata.\nDi origini polacche, Szmanda \u00e8 cresciuto a Mukwonago (Wisconsin) con i suoi due fratelli Rob e Brett. Quando era al college suonava la batteria, ed \u00e8 un grande amico di Marilyn Manson e dell'ex moglie Dita von Teese, con la quale partecipa a molti eventi. Szmanda ha anche partecipato al video \"Saint\", sempre di Manson, con la partecipazione di Asia Argento."}
{"id": "1075975", "revid": "1005847", "url": "https://it.wikipedia.org/wiki?curid=1075975", "title": "Giudizio di cassazione", "text": ""}
{"id": "1075976", "revid": "128334", "url": "https://it.wikipedia.org/wiki?curid=1075976", "title": "Vasocostrizione", "text": "Si dice vasocostrittore o anche vasopressore, qualunque sostanza che agisce per causare una vasocostrizione dei vasi sanguigni (diminuzione del volume, ovvero il diametro del vaso sanguigno attraverso cui scorre il sangue) e talvolta provocando l'aumento della pressione sanguigna. \nIl processo opposto, la vasodilatazione, \u00e8 l'aumento di capienza dei vasi sanguigni. I vasodilatatori sono usati in medicina per trattare l'ipertensione.\nMolti vasocostrittori agiscono su specifici recettori, come i recettori della vasopressina o gli adrenorecettori. I vasocostrittori sono anche usati clinicamente per alzare la pressione sanguigna o per ridurre l'irrorazione locale di sangue. \nL'esposizione a livelli di stress moderatamente alti induce anch'essa una vasocostrizione.\nLa vasocostrizione avviene anche nei vasi sanguigni superficiali degli animali a sangue caldo quando la temperatura ambientale \u00e8 rigida; ci\u00f2 devia il flusso del sangue verso gli organi interni dell'animale, evitando l'eccessiva dispersione di calore e salvaguardando l'irrorazione degli organi vitali.\nMolti vasocostrittori causano anche la dilatazione della pupilla.\nEsempi di vasocostrittori.\nI vasocostrittori possono essere sistemici o topici. Per esempio, la fenilefrina \u00e8 disponibile sia come sistemico (pastiglie da ingerire per via orale come il Sudafed PE), che come topico (come gli spray per il naso tra cui si ricorda la Neo-sinefrina, e colliri per la dilatazione delle pupille)\nCollegamenti esterni.\n "}
{"id": "1075977", "revid": "15756", "url": "https://it.wikipedia.org/wiki?curid=1075977", "title": "Snap", "text": ""}
{"id": "1075980", "revid": "984922", "url": "https://it.wikipedia.org/wiki?curid=1075980", "title": "Merenrap", "text": "Il merenrap, o meren-rap, \u00e8 un sottogenere della musica hip hop, generato dalla fusione tra il merengue dominicano e il rap. La prima canzone di questo genere \u00e8 stata \"Soy Chiquito (No Inventes Papito, No Inventes)\" di Santi Y Sus Duendes y Lisa M nel 1990. Altri importanti artisti sono i Proyecto Uno."}
{"id": "1075986", "revid": "29244", "url": "https://it.wikipedia.org/wiki?curid=1075986", "title": "Gattuccio", "text": ""}
{"id": "1075990", "revid": "767487", "url": "https://it.wikipedia.org/wiki?curid=1075990", "title": "Giudizio di rinvio", "text": "Il giudizio di rinvio, nel diritto italiano, \u00e8 il giudizio rescissorio effettuato dal giudice di merito che segue la fase rescindente, cio\u00e8 la fase in cui la cassazione decide sulla sentenza impugnata enucleando il corrispondente \"principio di diritto\" che deve essere osservato dal giudice del rinvio nello svolgimento della corrispondente fase; il giudice competente per il rinvio \u00e8 discrezionalmente scelto dalla cassazione tra quelli di pari grado a quello che ha pronunciato il provvedimento cassato.\nProcedimento.\nUna volta disposto il rinvio da parte della Corte di Cassazione, le parti hanno l'onere di riassumere la causa davanti al giudice del rinvio. La indicata riassunzione dovr\u00e0 avvenire mediante atto di citazione, notificato personalmente a tutte le parti del precedente giudizio, entro tre mesi, (prima della riforma del 2009 era un anno), dalla pubblicazione della sentenza della Corte di Cassazione, ex art. 392 cpc.\nA questo punto possono verificarsi due distinte situazioni:\nOggetto del giudizio di rinvio.\nL'oggetto del giudizio del procedimento in esame non coincide con quello che caratterizz\u00f2 il giudizio che produsse il provvedimento poi cassato.\nInfatti con il giudizio di rinvio non si mira ad una mera rinnovazione del giudizio di merito pregresso.\nIn linea generale possiamo affermare che il giudice del rinvio si debba limitare alla sostituzione, nella sentenza cassata, delle parti affette da vizi o errori. Ovviamente affinch\u00e9 ci\u00f2 venga effettuato con successo, \u00e8 necessario che il giudice vada ad applicare il principio di diritto cos\u00ec come formulato dalla Corte di Cassazione.\nLa sentenza del giudice del rinvio pu\u00f2 essere impugnata soltanto per motivi non riguardanti i punti gi\u00e0 decisi dalla Corte di cassazione ovvero per mancata uniformit\u00e0 della decisione del Giudice del Rinvio alla questione di diritto decisa dalla Corte di cassazione\nPeculiarit\u00e0 del giudizio di rinvio.\nIn sede di rinvio si applicano le disposizioni che caratterizzano il procedimento davanti al quale la causa \u00e8 stata rinviata.\nLe parti mantengono la stessa posizione processuale che avevano nel processo in cui fu pronunciata la sentenza poi cassata. \nLe parti, nel giudizio di rinvio, non possono prendere conclusioni diverse da quelle prese nel giudizio nel quale fu pronunciata la sentenza cassata. \nNel giudizio di rinvio deve sempre essere prodotta copia autentica della sentenza cassata.\nLa sentenza conclusiva sar\u00e0 impugnabile solo con ricorso per cassazione e solo per fare valere la mancata ottemperanza ai principi stabiliti dalla cassazione nella sentenza conclusiva del giudizio rescindente."}
{"id": "1075991", "revid": "287204", "url": "https://it.wikipedia.org/wiki?curid=1075991", "title": "Basilica di Sant'Andrea", "text": ""}
{"id": "1076001", "revid": "439868", "url": "https://it.wikipedia.org/wiki?curid=1076001", "title": "Chiesa di Sant'Andrea", "text": ""}
{"id": "1076004", "revid": "339392", "url": "https://it.wikipedia.org/wiki?curid=1076004", "title": "Ho un sogno", "text": ""}
{"id": "1076006", "revid": "77623", "url": "https://it.wikipedia.org/wiki?curid=1076006", "title": "Ufficio del massimario", "text": ""}
{"id": "1076008", "revid": "767487", "url": "https://it.wikipedia.org/wiki?curid=1076008", "title": "Blitz (gruppo musicale britannico)", "text": "I Blitz sono stati un gruppo punk rock che ha avuto successo nelle classifiche Indie negli anni ottanta. Formato sia da punk sia da skinhead, originari di New Mills nel Derbyshire, Inghilterra sono stati sostenuti entusiasticamente dal giornalista Garry Bushell di \"Sounds\", una rivista punk inglese. I Rancid fecero una cover della canzone dei Blitz \"Someone's Gonna Die\" sul loro EP \"Radio Radio Radio\". Un'altra cover della canzone \"Warriors\" dei Blitz \u00e8 stata registrata dai The Distillers come anche dai Judge e dagli italiani Reazione. Nel 1999 esce l'album \"Voice Of A New Generation: A Tribute To Blitz\" edito dall'etichetta inglese Rhythm Vicar il quale contiene 15 cover realizzate da altrettante punk band.\nDiversi anni dopo che la formazione originale si \u00e8 sciolta, il chitarrista/autore Alan \"Nidge\" Miller ha reclutato nuovi componenti e suonato concerti sotto il nome dei Blitz. Il 10 febbraio 2007, Miller \u00e8 stato investito da una macchina ed \u00e8 morto la mattina prima del concerto ad Austin, Texas e il gruppo per rispetto si \u00e8 sciolto."}
{"id": "1076013", "revid": "2033069", "url": "https://it.wikipedia.org/wiki?curid=1076013", "title": "Una pupa in libreria", "text": "Una pupa in libreria (\"Stacked\") \u00e8 una sitcom statunitense prodotta dal 2005 al 2006.\nLa protagonista della serie \u00e8 Pamela Anderson, la quale veste i panni della provocante commessa di una libreria.\nLa serie \u00e8 stata trasmessa in prima visione negli Stati Uniti da Fox, mentre in Italia \u00e8 andata in onda su Italia 1.\nTrama.\nSkyler Dayton \u00e8 una commessa che viene assunta da The Stacks, una libreria gestita dai fratelli Gavin e Stuart Miller. Skyler \u00e8 reduce da esperienze sentimentali movimentate, e cerca adesso un'occupazione tranquilla. Durante il lavoro si confida spesso con la cinica e pungente Katrina, che lavora nella caffetteria interna. Presenza costante della libreria \u00e8 l'ex scienziato in pensione Harold March, che dispensa utili consigli a Skyler.\nEpisodi.\n\"Una pupa in libreria\" \u00e8 stata prima sospesa a 5 episodi dal termine della seconda stagione a causa dei bassi ascolti, e poi definitivamente cancellata."}
{"id": "1076015", "revid": "399", "url": "https://it.wikipedia.org/wiki?curid=1076015", "title": "Cosa giudicata", "text": "Giudicato o cosa giudicata (dal latino \"res iudicata\") \u00e8 l'effetto che, in un procedimento giudiziario, discende dalla preesistenza di una sentenza recante un accertamento definitivo sullo stesso oggetto: questo effetto di impedimento si traduce in rispetto e subordinazione a quanto gi\u00e0 deciso in un precedente processo. Nel diritto processuale italiano, indica un provvedimento giurisdizionale divenuto ormai irrevocabile, ossia non pi\u00f9 assoggettabile ai mezzi di impugnazione ordinari, o perch\u00e9 siano gi\u00e0 decorsi i termini per impugnare o perch\u00e9 siano gi\u00e0 stati esperiti tutti i mezzi d'impugnazione previsti.\nDefinizione.\nUn provvedimento passato in giudicato \u00e8 contraddistinto dall\"incontrovertibilit\u00e0 della cosa giudicata\": nessun giudice pu\u00f2 pronunciarsi nuovamente su quel diritto sul quale \u00e8 gi\u00e0 intervenuta una pronuncia che abbia esaurito la serie dei possibili riesami (principio del \"ne bis in idem\"); questo esaurimento si verifica sia nel caso in cui i diversi gradi di giurisdizione si siano effettivamente svolti, sia nel caso in cui si sia rinunciato ad essi.\nLa caratteristica strutturale dell'attivit\u00e0 giurisdizionale di cognizione \u00e8 data dall'essere strutturata in modo tale da concludersi in una pronuncia, assoggettata ad una serie limitata di riesami del giudizio o mezzi di impugnazione, il cui esaurimento d\u00e0 luogo all'incontrovertibilit\u00e0 propria della cosa giudicata.\nL'incontrovertibilit\u00e0 del giudicato \u00e8 di tipo relativo, in quanto esistono dei mezzi d'impugnazione straordinari sia in diritto processuale penale (revisione) che civile (revocazione e opposizione di terzo).\nUna sentenza si dice passata in giudicato quando \u00e8 cosa giudicata, cio\u00e8 quando \u00e8 \"spirato\" (trascorso) il tempo utile per poter essere impugnata, di norma sei mesi dalla pubblicazione (per i giudizi instaurati successivamente al 4-7-2009; prima della L. 69/2009 il tempo era di un anno) senza che l'impugnazione (per esempio presentazione d'appello o ricorso in Cassazione) sia stata presentata. Da tale data la sentenza medesima acquisisce efficacia definitiva.\nPer scelta del Giudice, in casi particolari d'urgenza alcune sentenze possono essere emesse con \"immediata\" efficacia esecutiva; possono essere impugnate ugualmente ma la loro efficacia deve essere revocata dal Giudice superiore perch\u00e9 le cose tornino alla situazione precedente.\n\"Ne bis in idem\".\nIl principio del \"ne bis in idem\" (dal latino letteralmente \"Non due volte nello stesso\") \u00e8 fortemente correlato al giudicato. Cardine essenziale di questo principio \u00e8 la certezza del diritto e dei provvedimenti emessi dagli organi giurisdizionali. In ambito penale questo principio si riflette anche sulla possibilit\u00e0 di evitare persecuzioni eccessive nei confronti di soggetti prosciolti o condannati.\nDottrina.\nCi sono state diverse posizioni sulla natura dell'autorit\u00e0 di cosa giudicata: si tratta di dottrine giuridiche che, in generale, sono considerate compatibili e complementari.\nPer Ulpiano la cosa giudicata era un dato naturale, mentre per Savigny era una \"fictio\" giuridica che proteggeva le sentenze definitive. Attraverso questo approccio, Savigny avvertiva che nel giudizio si pu\u00f2 trovare solo una verit\u00e0 soggettiva ma non oggettiva, poich\u00e9 l'elemento di pura verit\u00e0 \u00e8 impossibile da conseguire (a causa dei limiti alla certezza umana che si ha sugli eventi accaduti). \nSecondo Pothier, il contenuto del principio \u00e8 una presunzione di verit\u00e0: contrariamente a Savigny, Pothier legge la cosa giudicata secondo i criteri della presunzione \"iure et de jure\" e \"iuris tantum\" e tale lettura si riscontra prevalentemente nei sistemi francese e spagnolo.\nPer la dottrina tedesca si tratta invece di una dichiarazione di certezza dal carattere indiscutibile e, per quella italiana, di una declaratoria imperativa ed effettiva, dotata di tre caratteristiche: incontestabilit\u00e0, immutabilit\u00e0 ed esecutivit\u00e0.\nTipologia.\nLa dottrina iberoamericana (es. Eduardo Juan Couture Etcheverry) indica che, affinch\u00e9 l'eccezione passata in giudicato sia ammissibile, \u00e8 necessario che, in entrambi i processi, ci siano tre requisiti comuni:\nAlcune sottocategorie possono invece essere modulate diversamente, rapportando la dottrina della cosa giudicata ai seguenti limiti:\nDiritto processuale italiano.\nIl giudicato civile.\nNel codice di procedura civile italiano viene espressa dall'art. 324 che contiene la regola del passaggio in giudicato della pronuncia. Questa norma \u00e8 rubricata sotto il titolo \"cosa giudicata formale\", in contrapposizione a \"sostanziale\", ed equivale a processuale.\nNaturalmente in relazione alla funzione sostanziale della cognizione, la \"cosa giudicata sostanziale\" \u00e8 disciplinata tra i diritti sostanziali ossia nel codice civile all'art. 2909, il quale enuncia che l'accertamento passato in giudicato fa stato tra le parti, loro eredi ed aventi causa. La conseguenza \u00e8 che tale fare stato \u00e8 reso conforme al risultato incontrovertibile dell'accertamento, salve le conseguenze di eventuali fatti successivi (\"jus superveniens\").\nIl giudicato penale.\nIl passaggio in \"giudicato\" di una sentenza penale \u00e8 quella situazione di definitivit\u00e0 della pronuncia stessa che segue all'inesperibilit\u00e0 avverso quel provvedimento di alcun mezzo di gravame; ci\u00f2 avviene per esaurimento delle impugnazioni possibili ovvero per decadenza dalle stesse.\nPrima del giudicato, l'applicazione di misure coercitive nei confronti dell'imputato pu\u00f2 avvenire soltanto a titolo di misura cautelare, entro i limiti ed alle condizioni in cui esse sono previste dal codice di procedura penale.\nIl giudicato penale tuttavia \u00e8 flessibile: vi sono infatti alcuni mezzi d'impugnazione straordinari appositamente predisposti in via eccezionale per permettere un nuovo giudizio sul fatto. Ci si riferisce alla revisione e alla revoca della sentenza di non luogo a procedere. In questi casi si deroga di fatto al disposto del divieto di \"bis in idem\" indicato nell'art 649 c.p.p.\nIl giudicato determina l'\"irrevocabilit\u00e0\" della sentenza e, dunque, del suo contenuto e crea un effetto preclusivo, di carattere soggettivo, verso quel soggetto \"gi\u00e0 giudicato\" e quindi non pi\u00f9 sottoponibile a processo per il medesimo fatto (ne bis in idem) (cfr. 648 e 649 c.p.p.).\nEsecuzione.\nDal giudicato nasce la cosiddetta \"esecutivit\u00e0 delle pronunce\", e cio\u00e8, in caso di condanna, l'espiazione della pena inflitta.\nColui che cura l'esecuzione dei provvedimenti definitivi \u00e8 il Pubblico Ministero presso il Giudice che ha reso la pronuncia. Il P.M., in particolare, nelle ipotesi in cui la condanna riguardi una pena detentiva emette un ordine di esecuzione ordinando la carcerazione del condannato.\nMerita menzione il caso Dorigo, in cui una sentenza definitiva emessa dalla Cassazione, bench\u00e9 \"inoppugnabile\", \u00e8 divenuta \"ineseguibile\" in seguito a un pronunciamento della Corte europea dei diritti dell'uomo, che ha individuato la violazione della CEDU."}
{"id": "1076017", "revid": "404449", "url": "https://it.wikipedia.org/wiki?curid=1076017", "title": "Aldobrandeschi", "text": "Gli Aldobrandeschi furono una nobile famiglia comitale, che nel corso del Medioevo domin\u00f2 vasti feudi nella zona della Maremma e del Monte Amiata, localizzata ai confini tra Toscana e Lazio e della Valdelsa senese.\nStoria.\nDi origine longobarda, nonostante la tradizione popolare faccia discendere la famiglia dai duchi di Spoleto Ildebrando e Mauringo, dai documenti storici sappiamo solamente che un Ilprando, figlio di Alperto, fino al gennaio 800 fu rettore della chiesa di San Pietro Somaldi a Lucca, ambiente in cui sembrano muoversi i primi esponenti di questa casata. Nell'852 \u00e8 documentato un Geremia, figlio di Eriprando, come vescovo di Lucca. Eriprando, figlio di Ildebrando I, aveva accumulato grandi ricchezze ed era entrato in rapporti con la corte imperiale venendo nominato vassallo. Il primo membro della casata a fregiarsi del titolo di conte fu invece Ildebrando II, figlio di Eriprando, che port\u00f2 a compimento il trasferimento verso quei territori che andarono presto a formare il vasto comitato aldobrandesco nella Toscana meridionale.\nA partire dal 1274, i loro possedimenti nella Toscana meridionale furono ripartiti nella Contea di Sovana (che inalberavano uno stemma d'oro al leone di rosso) e nella Contea di Santa Fiora (che avevano uno stemma d'oro all'aquila bicipite di nero), che da allora furono governate da due rami distinti della famiglia. La successiva estinzione del ramo di Sovana fece ereditare l'antico stato alla famiglia Orsini, determinando la nascita della Contea di Pitigliano; la successiva estinzione del ramo di Santa Fiora fece ereditare agli Sforza il territorio rimasto della contea. \nLo stemma che viene, comunque, riportato negli armoriali ufficiali, rappresenta una partizione dei due rami principali di Sovana (il mezzo leone rosso) e di Santa Fiora (la mezza aquila, che, in alcune raffigurazioni, diventa rossa).\nTradizionalmente furono ghibellini. Dopo la morte dell'imperatore Federico II di Svevia nel 1250, gli Aldobrandeschi del ramo di Sovana passarono, per opportunit\u00e0 politica, al campo guelfo. Questo non imped\u00ec, per\u00f2, a entrambi i rami, che tutti i loro possedimenti venissero progressivamente erosi dalla Repubblica di Siena, alla quale si sottomisero definitivamente con un atto del 1331.\nNel 1331 Arcidosso venne cinto d'assedio per sei mesi dall'esercito senese guidato da Guidoriccio da Fogliano; alcuni della famiglia Aldobrandeschi in quei giorni si trovavano nel castello di Arcidosso difeso da due ben distinte cerchie murarie e torri. Solo dopo aver scavato una galleria i senesi conquistarono il borgo.\nGuglielmo e Omberto Aldobrandeschi sono ricordati da Dante Alighieri nei \"versi 46-72\" del del Purgatorio.\nConti Aldobrandeschi.\nIl 29 ottobre del 1216 i domini furono divisi fra i tre fratelli: al primo Sovana, al secondo Santa Fiora e al terzo Pitigliano. Ildebrando IX mor\u00ec senza eredi nel 1237 e le sue terre passarono agli altri due rami. La citt\u00e0 di Sovana fu destinata al ramo di Pitigliano.\nGenealogia.\nDi seguito \u00e8 ricostruita la genealogia degli Aldobrandeschi dal primo membro noto, Alperto (menzionato nell'800 come padre di Ilprando), fino al 1216, anno della prima divisione della contea da parte dei tre figli maggiori di Ildebrandino VIII."}
{"id": "1076018", "revid": "1650990", "url": "https://it.wikipedia.org/wiki?curid=1076018", "title": "Kozani (unit\u00e0 periferica)", "text": "L'unit\u00e0 periferica di Kozani () \u00e8 una delle 4 unit\u00e0 periferiche in cui \u00e8 divisa la periferia della Macedonia Occidentale. Il capoluogo \u00e8 la citt\u00e0 di Kozani.\nPrefettura.\nKozani era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa prefettura \u00e8 stata istituita nel 1967 mediante la scissione della vecchia prefettura di Grevena-Kozani e confina con le altre prefetture di Kastoria ad ovest e nordovest, Florina a nord, Pella a nordest, Emazia e Pieria ad est, Larissa a sudest e Grevena a sud.\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Kozani era suddivisa in sedici comuni e tre comunit\u00e0."}
{"id": "1076021", "revid": "6066", "url": "https://it.wikipedia.org/wiki?curid=1076021", "title": "Contumace", "text": ""}
{"id": "1076030", "revid": "767487", "url": "https://it.wikipedia.org/wiki?curid=1076030", "title": "Comparsa di risposta", "text": "La comparsa di risposta \u00e8 il primo atto di difesa posto in essere dal convenuto chiamato in causa nel processo civile italiano.\nConsiste in un atto simile all'atto di citazione pur non contenente la \"vocatio in ius\". Non definisce l'oggetto del processo, in quanto gi\u00e0 determinato dall'attore.\nIl contenuto.\nCon essa il convenuto deve porre le proprie difese, prendendo posizione sulle domande svolte dall'attore, nonch\u00e9 presentare le eccezioni non rilevabili d'ufficio e la domanda riconvenzionale (o le domande riconvenzionali, se pi\u00f9 di una). Lo stesso deve inoltre indicare i mezzi di prova che intende utilizzare nel corso del giudizio.\nElementi adducibili.\nLe eccezioni non rilevabili d'ufficio, ma soltanto dalla parte, sono dette \u201ceccezioni in senso stretto\u201d; quelle rilevabili d'ufficio, che non vanno proposte a pena di decadenza nella comparsa, sono invece \u201ceccezioni in senso lato\u201d.\nIl convenuto deve proporre, inoltre, a\npena di decadenza le domande riconvenzionali e le chiamate in causa del terzo. Le prime non necessitano di una \"vocatio in ius\" in quanto sono rivolte a chi \u00e8 gi\u00e0 parte del processo, mentre le seconde necessitano di una \"vocatio in ius\" perch\u00e9 indirizzate ad un terzo estraneo al processo che quindi ha bisogno di essere \u201cchiamato\u201d in causa appunto. Le domande riconvenzionali e le chiamate di terzo in causa sono dunque i veicoli processuali per proporre nuove domande. Se il convenuto intende chiamare un terzo in causa pu\u00f2, nella stessa comparsa, chiedere al giudice di fissare una nuova udienza di comparizione per poter citare il terzo nei termini dell'art 163 bis. Se vi \u00e8 sufficiente tempo per la citazione invece si procede direttamente senza chiedere la fissazione della nuova udienza. Il giudice non pu\u00f2 valutare l'opportunit\u00e0 della chiamata in causa. Il suo \u00e8 un provvedimento vincolato.\nPu\u00f2 inoltre accadere che la domanda riconvenzionale\nsia nulla. Pu\u00f2 essere perci\u00f2 sanata con il deposito di una memoria contenente l'integrazione degli elementi carenti. L'efficacia della domanda sar\u00e0 per\u00f2 \"ex nunc\", cio\u00e8 la domanda si considera proposta dal momento in cui \u00e8 compiuto l'atto integrativo.\nTermine per il deposito.\nLa comparsa di risposta deve essere depositata nella cancelleria del giudice competente almeno 20 giorni prima della data fissata per l'udienza di prima comparizione. Tale termine, di per s\u00e9 non perentorio, potendo il convenuto costituirsi anche successivamente, se non rispettato impedisce comunque al convenuto di sollevare le eccezioni non rilevabili d'ufficio e presentare domande riconvenzionali."}
{"id": "1076035", "revid": "1418004", "url": "https://it.wikipedia.org/wiki?curid=1076035", "title": "Premio O. Henry", "text": "Il premio O. Henry \u00e8 un premio letterario che viene assegnato ogni anno negli Stati Uniti ad un racconto di particolare valore. Il premio prende il nome dal maestro statunitense del genere O. Henry. \u00c8 stato assegnato per la prima volta nel 1919.\nLa \"The O. Henry Prize Stories\" ( \"I migliori racconti del premio O. Henry\") \u00e8 una raccolta dei venti migliori racconti in lingua inglese pubblicati nel corso dell'anno negli Stati Uniti ed in Canada, che esce con cadenza annuale.\nA partire dal 2003 ogni numero della \"The O. Henry Prize Stories\" \u00e8 dedicato ad uno scrittore che ha dato un importante contributo allo sviluppo dell'arte del racconto. Nel 2003 \u00e8 stato dedicato a Mavis Gallant, una scrittrice canadese che vive a Parigi in Francia.\nCollaborazione con il PEN American Center.\nNel 2009 Anchor Books, editore delle \"O. Henry Prize Stories\", ha annunciato che, per evidenziare l'accordo di collaborazione con il \"PEN American Center\", avrebbe ribattezzato la serie delle \"O. Henry Prize Stories\" con il nome di \"PEN/O. Henry Prize Stories\". La prima selezione includeva racconti di Graham Joyce, Kristen Sundberg Lunstrum, E. V. Slate, John Burnside, Mohan Sikka, L. E. Miller, Alistair Morgan, Roger Nash, Manuel Mu\u00f1oz, Caitlin Horrocks, Ha Jin, Paul Theroux, Judy Troy, Nadine Gordimer, Viet Dinh, Karen Brown, Marisa Silver, Paul Yoon, Andrew Sean Greer, Junot D\u00edaz, A.S. Byatt, Tim O'Brien ed Anthony Doerr.\nAlbo dei vincitori del premio.\nNon esistono pi\u00f9 degli effettivi \"vincitori del primo premio\", ma solo dei \"preferiti dalla giuria\". Per avere maggiori informazioni e per una lista completa dei vincitori si pu\u00f2 consultare il sito di \"O. Henry Prize Stories\"."}
{"id": "1076037", "revid": "228587", "url": "https://it.wikipedia.org/wiki?curid=1076037", "title": "Giudizio di verificazione", "text": "Il giudizio di verificazione, nell'ordinamento giuridico italiano, \u00e8 in procedimento giurisdizionale previsto dal codice di procedura civile.\nLa parte che nel processo civile intenda avvalersi di una scrittura privata disconosciuta dalla parte contro cui \u00e8 stata prodotta, pu\u00f2 introdurre un separato ed autonomo procedimento, allo scopo di verificare l'effettiva provenienza del documento dal soggetto che si assume lo abbia redatto o sottoscritto.\nElementi probatori.\nLa parte interessata alla verificazione \u00e8 tenuta a produrre le prove che ritiene necessarie per dimostrare tale provenienza: vengono tipicamente utilizzati, a questo fine, eventuali altri scritti, gi\u00e0 verificati, riconosciuti o autenticati, da utilizzare come documentazione di raffronto, ma \u00e8 anche possibile chiedere l'effettuazione di una perizia calligrafica. Il giudice dispone, inoltre, tutti i provvedimenti idonei a custodire la scrittura oggetto della controversia.\nPronuncia del collegio.\nSull'istanza si pronuncia il giudice in composizione collegiale. (Come giudice della decisione)"}
{"id": "1076040", "revid": "78273", "url": "https://it.wikipedia.org/wiki?curid=1076040", "title": "Partito Rivoluzionario del Popolo Khmer", "text": ""}
{"id": "1076042", "revid": "602145", "url": "https://it.wikipedia.org/wiki?curid=1076042", "title": "Aldobrandini", "text": "Gli Aldobrandini sono una nobile famiglia originaria di Firenze, dove nel medioevo ricoprirono le pi\u00f9 importanti cariche municipali. \nIn seguito la famiglia si diram\u00f2 in altre regioni italiane, soprattutto nelle Marche, e fu celebre soprattutto nel Cinquecento perch\u00e9 molti membri ebbero brillanti carriere sia nel campo del diritto, sia in campo ecclesiastico, con culmine nell'elezione al soglio pontificio di Ippolito, papa Clemente VIII.\nStoria.\nOrigini.\nLa famiglia si arricch\u00ec nel Trecento, grazie ai commerci internazionali e alle attivit\u00e0 finanziarie che in quell'epoca avevano in Firenze una delle piazze pi\u00f9 attive in Europa.\nIl mercante Benci Aldobrandini si spos\u00f2 con Madonna Giovanna degli Aldobrandini, nata Altoviti, una donna molto pia e abituata a fare molta beneficenza, che la rese molto amata dalla gente. Quando mor\u00ec la popolazione le tribut\u00f2 grandi onori in odore di santit\u00e0. A lei \u00e8 intitolata la piazza della Madonna degli Aldobrandini a Firenze (\"madonna\" secondo l'italiano antico, ovvero \u201cmia signora\u201d).\nA partire dall'inizio del XIV secolo, la famiglia si divise in pi\u00f9 rami (\"di Caruccio\", \"di Neri\", dei \"Bellincioni\", dei \"di Lippo\", dei \"di Madonna\"...) che si dispersero nel centro-nord Italia per via dei cattivi rapporti con la famiglia Medici, stanziandosi nelle Marche, a Roma e in altri luoghi.\nClemente VIII papa.\nDal ramo di Neri discese Silvestro Aldobrandini, avvocato fiorentino, governatore di Fano che fu mandato in esilio attorno al 1530 dopo la caduta della Repubblica fiorentina. Apprezzato giurista, ottenne l'incarico di riformare le leggi prima a Venezia, poi a Faenza. Nel 1548 si stabil\u00ec a Roma, dove divenne segretario di Paolo IV Carafa. Spos\u00f2 Lisa Deti, e dal matrimonio nacquero i cardinali Giovanni e Ippolito, quest'ultimo salito al soglio pontificio nel 1592 con il nome di Clemente VIII, e Pietro (padre di Pietro poi Cardinale), Bernardo, Ormanozzo, Tommaso, Filippo, Benedetto, e l'unica sorella Giulia. \nQuesta elezione innalz\u00f2 ulteriormente il prestigio della famiglia, anche se il papato di Clemente VIII \u00e8 controverso per alcune ombre come le condanne di Beatrice Cenci (forse anche per incamerare i beni dei ricchi Cenci), e di Giordano Bruno.\nIl papa fu nepotista come i suoi predecessori e arricch\u00ec i suoi familiari, concedendo la dignit\u00e0 cardinalizia a diversi suoi parenti: i nipoti Pietro e Cinzio Passero, il pronipote Silvestro. La giovane Margherita Aldobrandini fu sposata con Ranuccio I Farnese, per sanare i rapporti tra le due famiglie, e divenne duchessa di Parma.\nDopo la morte del papa per\u00f2 i suoi discendenti morirono e nel giro di pochi anni il ramo degli Aldobrandini di Roma rimase senza eredi. \nEpoca recente.\nA Firenze la famiglia si estinse nel 1861 nelle famiglie dei Papadopoli Aldobrandini, dei Banchieri e dei De Peon.\nIl fedecommesso Aldobrandini, istituito dal card. Ippolito Aldobrandini (da non confondere con il card. Ippolito che fu Papa col nome di Clemente VIII), dopo l'estizione della famiglia pass\u00f2 nelle mani dei Pamphili, a loro volta estinti, successivamente rivendicato dalla famiglia Borghese (essendo entrambe le famiglie discendenti da Olimpia Aldobrandini), che ottenne la secondogenitura, creando un nuovo ramo di Aldobrandini romani con don Camillo di don Francesco Aldobrandini Borghese.\nIl casato \u00e8 attualmente rappresentato dal principe Camillo Aldobrandini (nato nel 1945).\nBorghese-Aldobrandini, principi di Meldola (1839).\nErede presunto \u00e8 il figlio Clemente Borghese Aldobrandini (n. 1982)."}
{"id": "1076043", "revid": "228587", "url": "https://it.wikipedia.org/wiki?curid=1076043", "title": "Angelus (Top Cow)", "text": "Angelus \u00e8 un personaggio dei fumetti Top Cow, un comprimario delle serie \"Witchblade\" e \"Darkness\".\nBiografia del personaggio.\nDall'inizio dei tempi l'oscurit\u00e0 e la luce continuavano a darsi battaglia, sia nel piano astrale che in quello materiale.\nLa luce aveva scelto come manifestazione l'Angelus, uno spirito distruttivo il cui unico scopo era la distruzione di ogni oscurit\u00e0 e che possedeva una donna rendendola bella quanto potente come contraltare all'incarnazione fisica di Darkness che aveva scelto l'uomo come suo custode.\nUn giorno queste due forze decisero di fare un patto di non belligeranza cos\u00ec che l'universo si potesse salvare. La luce divenne l'amante della tenebra e cos\u00ec nacque Witchblade, un figlio rappresentante l'equit\u00e0, leggi universali poich\u00e9 composto sia di luce che di tenebra rappresentato come il potere dell'alba.\nL'Angelus comunque non rispett\u00f2, come del resto Darkness, il patto e tent\u00f2 sempre di eliminare qualsiasi incarnazione di Darkness con o senza l'aiuto della lama stregata.\nMolte sono state le incarnazioni dell'Angelus, si dice che sia stata la dea Amaterasu, la dea della luce giapponese.\nL'Angelus aveva scelto come sua incarnazione Appolonia Franchetti moglie del mafioso Frankie Franchetti ucciso da Jackie Estacado, detentore di Darkness.\nL'Angelus aveva surriscaldato la mente di Apollonia mandandola in coma per diversi mesi.\nDopo essersi ripresa si era recata in un tempio azteco dove era stata scovata dalla Magdalena che voleva riprendersi la lancia del destino, all'insaputa di Apollonia la figlia voleva aiutare la madre procurandosi la lancia cos\u00ec da sconfiggere Estacado.\nL'Angelus non conosce sentimenti e appena la figlia di Apollonia us\u00f2 i suoi nuovi poteri lei la cacci\u00f2. Quello fu l'ultimo atto di amore di Appollonia per la figlia dato che la sua personalit\u00e0 era stata annientata da quella dell'Angelus.\nEstacado dopo uno scontro con l'Angelus riusc\u00ec a liberare la lancia del destino che venne prelevata dagli agenti della Chiesa.\nAnni dopo Darkness decise di manipolare un dormiente Jackie Estacado per concepire una bambina da Sara Pezzini, la custode di Witchblade allora in coma, nella speranza di poter spostare l'ago della bilancia dalla sua parte.\nL'Angelus tent\u00f2 di unirsi a vari ospiti, ad esempio Velocity un membro del supergruppo Cyberforce, ma poi si un\u00ec a un'assassina di nome Celestine mentre le sue schiere attaccavano Estacado.\nCon le sue schiere attacc\u00f2 ripetutamente per ottenere la bambina e insegui il gruppo che la proteggeva in una grotta sotterranea dove la figlia di Darkness e Sara Pezzini venne alla luce.\nNel momento in cui Celestine prese la bambina in braccio, la fragile creatura eman\u00f2 un'energia che uccise le schiere e scacci\u00f2 l'Angelus.\nBroken Trinity.\nDopo la sconfitta, Celestine cerca di ritornare a una vita normale, pur essendo ancora la detentrice della forza dell'Angelus. La sua ricerca della normalit\u00e0 viene per\u00f2 interrotta quando il capo della rinata schiera angelica, Sabine, la convince a rinnegare nuovamente la sua umanit\u00e0 per affrontare il nuovo conflitto che sta per esplodere nella triade, dopo che altri due artefatti sono stati affidati a nuovi detentori. Celestine accetta e si trova ad affrontare questa volta non solo Sara e Jackie (momentaneamente privo dei poteri di Darkness), ma anche i nuovi detentori della Pietra del Fuoco e della Pietra del Ghiacciaio. Dopo aver sconfitto Glorianna Silver, detentrice della Pietra del Fuoco, Celestine si appresta a dare il colpo di grazia a Jackie, ma viene colpita a morte dalla Spada del Demone, un altro dei 13 artefatti. Celestine muore e l'Angelus abbandona il suo corpo, senza, per\u00f2 scegliere una nuova detentrice.\nWar of the Witchblades.\nLa forza dell'Angelus rimane orfana per qualche ragione e il comando della schiera rimane in mano a Sabine. Durante la guerra per il controllo della Lama Stregata tra Sara e Danielle, Sabine appoggia quest'ultima, detentrice della met\u00e0 di luce di Witchblade, sperando che una vittoria contro Sara possa convincere la forza dell'Angelus a scegliere lei come nuovo contenitore. Nel momento dello scontro finale tra le due lame stregate, l'Angelus riappare incarnata nel corpo della coinquilina di Danielle, Finch, giusto in tempo per salvare Danielle, colpita a morte da Sara. Si scopre allora che l'Angelus stava aspettando che Danielle si disfasse di Witchblade per poterla prendere come ospite: Danielle \u00e8 anche la prima donna a rivestire il ruolo dell'Angelus a non essere sottomessa alla volont\u00e0 dell'artefatto, ma a mantenere la propria libert\u00e0 di pensiero. Dopo aver purificato Witchblade dall'influenza di Darkness e aver salvato Sara, Danielle accetta il suo nuovo ruolo e parte per New Orleans insieme a Finch, nonostante Sabine non la riconosca ancora come sua nuova padrona.\nAngelus: illumination.\nDopo \"War of the Witchblades\", l'Angelus ottiene un'omonima serie composta da sei volumi, ancora in corso negli USA, intitolata \"Illumination\". Danielle, giunta a New Orleans con Finch, deve abituarsi al suo nuovo ruolo nella triade e vincere la diffidenza di Sabine che non l'accetta come ospite. Dopo che Dani ha raggiunto un accordo di non belligeranza con Jackie, detentore di Darkness, Sabine capisce che la nuova ospite non \u00e8 degna di essere l'Angelus e, raccogliendo intorno a s\u00e9 alcuni guerrieri fedeli alla sua causa, si impossessa di un nuovo artefatto, la Ruota del Destino, per poter sconfiggere Danielle e impossessarsi della forza dell'Angelus.\nArtefatti.\nL'Angelus, insieme a tutti gli artefatti, ha un ruolo da protagonista anche nella nuova serie in 13 volumi della Top Cow, per aiutare Sara a trovare la piccola Hope, rapita da Aphrodite IV.\nPoteri e abilit\u00e0.\nL'Angelus a differenza di Darkness e Witchblade sceglie donne con personalit\u00e0 deboli cos\u00ec da soggiogarle meglio. Il suo potere \u00e8 pi\u00f9 forte durante il giorno e le permette di emettere raggi di luce capaci di annichilire qualsiasi cosa, di trasformare le sue vittime in angeli cos\u00ec come i Darkling per Darkness. Come Darkness \u00e8 capace di manipolare Witchblade essendone la madre.\nTriade.\nL'Angelus fa parte di una triade di poteri universali dall'inizio dei tempi. Essa rappresenta la luce e l'ordine in contrasto al caos generato da Darkness, ma quello che porta \u00e8 un ordine tirannico. La luce dell'Angelus non \u00e8 quella del paradiso."}
{"id": "1076049", "revid": "33689", "url": "https://it.wikipedia.org/wiki?curid=1076049", "title": "Shadow Warriors (arcade)", "text": "Shadow Warriors \u00e8 un videogioco arcade picchiaduro a scorrimento\ndistribuito in Europa nel 1988, primo della serie \"Ninja Gaiden\". La versione nordamericana, distribuita nello stesso anno, riporta il titolo Ninja Gaiden, mentre quella giapponese del 1989 \u00e8 stata distribuita come . \"Shadow Warriors\" venne convertito per numerosi computer, edito dalla Ocean Software, e per la console Atari Lynx.\nModalit\u00e0 di gioco.\nLo stile di combattimento \u00e8 simile a \"Double Dragon\", nel quale il giocatore ha il controllo di un ninja senza nome e deve attraversare con visuale isometrica diverse citt\u00e0 e paesi degli Stati Uniti (come ad esempio San Francisco, New York e Las Vegas) per sconfiggere gli adepti di un culto maligno. Il giocatore ha dalla sua parte una vasta variet\u00e0 di tecniche di combattimento e pu\u00f2 inoltre ottenere durante il gioco diversi potenziamenti. Il ninja combatte principalmente a mani nude, ma grazie a particolari potenziamenti gli \u00e8 permesso di utilizzare una spada per un breve periodo di tempo, pu\u00f2 inoltre sfruttare alcuni oggetti presenti sullo schermo (come i lampioni, i cassonetti della spazzatura ecc.) come trampolino per eseguire dei calci volanti pi\u00f9 potenti. Ci sono cinque tipi di nemici che appaiono pi\u00f9 o meno in ogni livello; in alcuni livelli appaiono per\u00f2 dei nemici extra legati a quella particolare ambientazione.\nIl gioco ha una curiosa schermata per continuare che vede il ninja legato al terreno mentre una sega circolare sta scendendo verso di lui per ucciderlo (ovviamente per evitare la morte del ninja il giocatore deve inserire la monetina).\nConversioni.\nLe prime conversioni dell'arcade per home computer furono realizzate dalla Teque Software nel 1990. La versione Amiga \u00e8 quasi identica alla versione arcade a partire dalla grafica, passando all'introduzione, fino alla possibilit\u00e0 di utilizzare due giocatori. Le versioni a 8 bit supportano invece un solo giocatore. Il gioco arcade fu successivamente convertito anche per l'Atari Lynx, MS-DOS, e il Sega Mega Drive. La conversione per quest'ultima piattaforma non venne per\u00f2 commercializzata. La versione \"Ninja Gaiden Black\" per Xbox contiene, tra i contenuti extra, una versione dell'originale gioco arcade.\nLo \"Shadow Warriors\" uscito nel 1991 per Game Boy \u00e8 piuttosto differente, con visuale bidimensionale."}
{"id": "1076052", "revid": "767487", "url": "https://it.wikipedia.org/wiki?curid=1076052", "title": "Taking Back Sunday", "text": "I Taking Back Sunday (o TBS) sono un gruppo emo statunitense formatosi a Amityville.\nHanno pubblicato sette album in studio, con il loro maggior successo nel 2006 vendendo oltre 600.000 copie e ha raggiunto la posizione numero 2 negli Stati Uniti su 'Billboard 200, seguito da \"Where You Want to Be\" che ha raggiunto la posizione numero 3 nel 2004. \"MakeDamnSure\" \u00e8 il loro singolo in classifica pi\u00f9 elevato fino ad oggi, con un picco al numero 8 della Modern Rock Tracks classifica nel 2006 e numero 48 della Billboard Hot 100. La band ha poi pubblicato \"New Again\" il 2 giugno 2009 e \"Taking Back Sunday\" nel 2011.\nStoria del gruppo.\nI primi anni.\nLa band si form\u00f2 originariamente nel 1999 per mano di Antonio Longo come cantante, Jesse Lacey al basso John Nolan alla chitarra, Eddie Reyes alla chitarra Stevie D. alla batteria.\nIl loro primo lavoro fu l'EP omonimo, tuttavia la band sub\u00ec un cambio di formazione. Lacey lasci\u00f2 la band per suonare nei The Rookie Lot e fu rimpiazzato da Adam Lazzara e Mark O'Connell sostitu\u00ec DeJoseph alla batteria. L'EP fu finalmente pubblicato nel febbraio del 2001, anche se distribuiti agli shows, l'EP non ha mai avuto un notevole successo.\nCon il tempo, il loro primo album \u00e8 stato pubblicato, i Taking Back Sunday avrebbero nuovamente cambiato formazione. Dopo che Longo fu costretto a lasciare la band, Adam Lazzara lo rimpiazz\u00f2 come cantante Shaun Cooper fu reclutato per suonare il basso.\nIl successo indipendente.\nLa band pubblic\u00f2 il loro primo album completo \"Tell All Your Friends\", con la Victory Records nel 2002. Questo album ha dato alla band un piccolo assaggio di successo sotto i riflettori dell'alternative rock.\nNel 2003, il chitarrista / cantante secondario e il bassista John Nolan Shaun Cooper lasciarono la band per formare gli Straylight Run. La perdita di Nolan e Cooper mise la band in uno stato di tensione. Tuttavia, i Taking Back Sunday aggiunsero presto Fred Mascherino alla chitarra e voce e Matt Rubano al basso.\nL'anno del 2004 si \u00e8 rivelata efficace per la band, con l'apertura del concerto dei Blink-182 e apparendo al Warped Tour. Il loro secondo album, \"Where You Want To Be\", \u00e8 stato pubblicato il 27 luglio 2004, su Victory Records. Anche se suona un po' diverso da \"Tell All Your Friends\", il nuovo album \u00e8 riuscito a fare un buon successo in commercio. Spinto dal singolo \"A Decade Under the Influence\", \"Where You Want To Be\" poi debutt\u00f2 alla numero 3 posto nella Billboard 200 Albums Chart, con circa 163.000 copie vendute.\nI Taking Back Sunday ricevettero una visibilit\u00e0 ancora pi\u00f9 commerciale tramite l'apparizione in tarda serata al talk show Jimmy Kimmel Live! Lazzara, dove aveva il compito di ospitare Loveline, nonch\u00e9 il contributo della canzone \"This Photograph Is Proof (I Know You Know)\" per la colonna sonora di Spider-Man 2. Hanno inoltre partecipato alla canzone Your Own Disaster alla colonna sonora Elektra, ed Error Operator per la colonna sonora di I Fantastici 4.\nSuccesso commerciale.\nIl 25 aprile 2006, i Taking Back Sunday pubblicarono il loro terzo album, intitolato \"Louder Now\", dalla Warner Bros. Records. I commenti della band per l'album riflette il drastico cambiamento che il gruppo ha sub\u00ec nei due anni dalla loro ultima uscita. Lazzara ha dichiarato che i fan sembravano sentire che i loro live avevano pi\u00f9 energia delle loro registrazioni, e che ha portato pi\u00f9 alta ora pi\u00f9 che in tutto. Ora pi\u00f9 forte prende il nome dal brano d'apertura \"What's It Feel Like To Be A Ghost?\".\nLa band consegu\u00ec il massimo successo in seguito al talk show The Tonight Show with Jay Leno, Jimmy Kimmel Live!, e Late Night with Conan O'Brien, cos\u00ec come il dramma teen in un episodio dal titolo What's It Feel Like To Be A Ghost?\nNel dicembre 2006, la band pubblic\u00f2 il suo primo CD/DVD documentario, Louder Now: PartOne, con dietro le quinte e tour di quattro concerti dal vivo. Dopo mesi di tour a sostegno pi\u00f9 forte, i Taking Back Sunday apparirono al Live Earth New York il 7 luglio 2007. Durante l'estate del 2007, sono stati anche al Projekt Revolution dei Linkin Park, insieme ai My Chemical Romance, HIM e molti altri gruppi.\nIl 30 ottobre 2007, l'etichetta della band precedente, la Victory Records, pubblic\u00f2 \"Notes From The Past\", caratterizzato da quattro brani estratti da \"Tell All Your Friends\", sei canzoni di \"Where You Want To Be\", e due B-side: \"The Ballad of Sal Villanueva\" e \"Disaster Your Own ('04 mix)\".\nLa band ha poi pubblicato \"Louder Now: Part Two\" il 20 novembre 2007, un DVD di filmati inediti di concerti dal vivo il loro show a Long Beach Arena a Long Beach, nonch\u00e9 caratteristiche speciali come ad esempio il video di \"Twenty-Twenty Surgery \"che \u00e8 stato fatto per l'Europa. Il DVD \u00e8 stato confezionato con un CD compagno con otto brani dal vivo, due B-sides che erano inedite in America.\nLa partenza di Fred Mascherino e \"New Again\".\nNell'ottobre 2008 la band ha annunciato che il chitarrista Fred Mascherino se ne sarebbe andato. Ci\u00f2 \u00e8 avvenuto dopo che Mascherino ha deciso di concentrarsi sul suo album solista con i The Color Fred. \u00c8 stato poi sostituito da Matthew Fazzi, che avrebbe interpretato il ruolo di chitarra e coro.\nIl 6 novembre 2008, i Taking Back Sunday hanno rivelato a Rolling Stone che il loro quarto album in studio doveva essere intitolato \"New Again\" e avrebbe visto i brani \"Winter Passing\", \"Lonely Lonely\", \"Catholic Knees\", e \"Carpathia\". Hanno dichiarato che \"Winter Passing\" \u00e8 stato \"... un ballo lento come l'ultima canzone al vostro ottavo ballo che si muove pi\u00f9 come una melodia di R&amp;B melodia che come un brano rock and roll\", e che \"Carpathia\" includer\u00e0 i primi assoli di basso. Essi hanno inoltre commentato che \"Catholic Knees\" \u00e8 \"una delle canzoni pi\u00f9 pesante che abbiamo mai scritto\", e che \"Lonely Lonely\" \u00e8 \"inarrestabile - due minuti e mezzo di pugni in faccia\". Nella build-up per la distribuzione di New Again in questo caso, la band ha pubblicato un certo numero di brani, prima delle quali \u00e8 stata \"Carpathia\" il 21 dicembre per il download gratuito digitale per coloro che hanno acquistato il Christmas holiday set della band, con una versione limitata in vinile fisica della pista cos\u00ec come una versione live di \"Catholic Knees\", pubblicato il 18 aprile, \"title track\" in secondo luogo \"New Again\" come un unico download gratuito dal sito della band il 16 aprile, seguita dal primo singolo \"Sink Into Me\", uscito il 20 aprile, con debutto su BBC Radio 1's Zane Lowe show, e, reso disponibile in digitale poco dopo. Il 16 maggio \"Everything Must Go\" \u00e8 stato pubblicato per lo streaming sul MySpace della band. Ogni luned\u00ec, la band pubblicava una nuova canzone sul loro MySpace da \"New Again\" in questo caso l'etichettatura \u00e8 \"New Music Monday\".\nI Taking Back Sunday recentemente hanno suonato a Dublino, in Irlanda, dove il chitarrista Matt Fazzi si \u00e8 fratturato il piede. Nonostante questo, lo show a Belfast, in Irlanda del Nord \u00e8 andato avanti e il resto del tour \u00e8 stato completato, che comprendeva una tappa in Gran Bretagna a Sonisphere e ai Kerrang! Awards.\nIl 15 agosto 2013 i Taking Back Sunday annunciano di aver firmato un contratto con la Hopeless Records, e nell'anno seguente pubblicano il loro sesto album dal titolo Happiness Is.\nNel 2016 \u00e8 uscito il settimo album Tidal Wave."}
{"id": "1076053", "revid": "1656773", "url": "https://it.wikipedia.org/wiki?curid=1076053", "title": "Annibaldi", "text": "La famiglia Annibaldi (o Annibaldeschi) \u00e8 una famiglia nobile italiana, appartenente al gruppo delle famiglie baronali romane. Le basi feudali della famiglia risalgono al 1090, quando Annibale Annibaldi spos\u00f2 una figlia di Agapito Conti di Tuscolo, che ricevette in dote Rocca Priora, Monte Porzio e, soprattutto Molara, che divenne, negli anni successivi, predicato nobiliare e cognome del ramo principale della famiglia.\nDescrizione.\nPoliticamente gli Annibaldi divennero influenti al momento del matrimonio di Annibaldo \"senior\" con la sorella di Papa Innocenzo III divenendo Senatore di Roma. Gli Annibaldi crebbero di importanza alla decadenza dei Conti di Tuscolo. La casata fior\u00ec nel corso del XIII secolo grazie anche al favore dei papi Innocenzo III, Gregorio IX e Alessandro IV, che erano legati alla famiglia da vincoli di sangue. Tra la fine del Duecento ed i primi anni del Trecento la casata sub\u00ec la concorrenza di quella dei Caetani, appoggiati da Bonifacio VIII. Gli Annibaldi furono i possessori e costruttori del Castello di Sermoneta, che poi pass\u00f2 nel dominio dei Caetani. Ebbero anche la Torre delle Milizie, furono possessori, altres\u00ec, del Colosseo in un primo momento in comunione con i Frangipane, successivamente, in modo esclusivo.\nEbbero autorit\u00e0 in molteplici localit\u00e0, tra le principali, Molara, Monte Porzio Catone, Rocca Priora, Rocca di Papa, Genzano, Grottaferrata, Malafitto, Lariano, Cori, Rocca Massima, Sermoneta, Ninfa, Bassiano, Terracina, Campagnano, Rota e detentori di varie propriet\u00e0, tra le quali, in provincia di Roma Torre degli Annibaldi al Fagutale, Torre degli Annibaldi di Palazzo Venezia, Torre delle Milizie, Tor Fiscale, Casale Turris Virgata, Castello di Rota a Tolfa, Castello della Molara, Castello di Rocca Priora, Castello di San Gennaro a Genzano, Fortezza degli Annibaldi a Rocca di Papa, Palazzo Annibaldeschi di Monte Compatri. La famiglia contrasse matrimoni, tra gli altri, con gli Orsini, Capocci, Colonna, Anguillara, de Boxis, Alveri, Biscia, Capranica, Nunez, Serlupi, Caucci, Amadei.\nNegli Annibaldi della Molara, nel XV e XVI sec. sono confluite, altres\u00ec, le antiche famiglie feudali degli Arcioni, costruttori a Roma della Torre della Milizie e degli Stefaneschi. Nel 1742, al momento del matrimonio di Laudomia Annibaldi della Molara con il M.se Giuseppe Emidio Caucci, la famiglia \u00e8 transfusa nei Caucci Molara che hanno proseguito i diritti di primogenitura e giuspatronato degli A. della Molara. Altri rami derivati degli Annibaldi, successivamente estinti, furono quelli di Monte Compatri, Castel Zancato e del Colosseo.\nGli Annibaldi della Molara, anche semplicemente con il cognome Molara furono, dopo gli Orsini, la famiglia maggiormente rappresentata, nel corso dei secoli, nel Senato Romano cosiddetto \"Moderno\" (sec XI-XIX). I membri della famiglia, a partire da Annibale degli Annibaldi, Senatore del Popolo Romano nel 1048, ricoprirono per 48 volte la carica di Senatore, 104 quella di Caporione e Priore dei Caporioni (delle quali 81 semplicemente quali Molara) ed in 43 occasioni rivestirono la carica di Conservatore (28 come Molara), anche se il ruolo di preminenza rivestito nel XIII sec., venne riproposto solo episodicamente.\nIl pi\u00f9 significativo esponente della famiglia fu Riccardo (1210-1276), creato cardinale diacono con titolo di Sant'Angelo in Pescheria nel 1237 da papa Gregorio IX. Fu lui a dare grande prestigio al feudo della Molara, presso Grottaferrata, che divenne il principale della famiglia, dando anche nome al ramo principale di essa.\nRiccardo fu il primo \"Protettore\" dell'Ordine agostiniano, considerato per questo un vero cofondatore dell'Ordine, e fu anche, per quasi un trentennio, uno degli uomini pi\u00f9 potenti della Chiesa e della citt\u00e0 di Roma. Fu per anni amico e protettore di Carlo I d'Angi\u00f2 ospitato al Castello della Molara al momento della partenza per la campagna che lo porter\u00e0 successivamente all'incoronazione quale Re di Sicilia, incoronazione officiata, tra gli altri, proprio da parte di Riccardo. Altro esponente di rilievo fu il cardinale Annibaldo Annibaldi (1220-1272), amico di Alberto Magno, al quale Tommaso d'Aquino dedic\u00f2 parte della sua \"Catena Aurea\".\nIl cardinale Pietro Annibaldi (morto nel 1414), figlio dell'ultima Stefaneschi, assunse il nome e lo stemma degli Stefaneschi, ed \u00e8 sepolto nella basilica di Santa Maria in Trastevere, a Roma."}
{"id": "1076055", "revid": "228587", "url": "https://it.wikipedia.org/wiki?curid=1076055", "title": "Gorgia (disambigua)", "text": ""}
{"id": "1076058", "revid": "767487", "url": "https://it.wikipedia.org/wiki?curid=1076058", "title": "Casa Howard (romanzo)", "text": "Casa Howard \u00e8 un romanzo dello scrittore britannico Edward Morgan Forster, pubblicato per la prima volta nel 1910. Temi fondamentali del romanzo sono le relazioni fra persone di diverse classi sociali e le difficolt\u00e0 della vita.\nDal libro nel 1992 \u00e8 stato tratto l'omonimo film, con protagonisti Emma Thompson, Helena Bonham Carter, Vanessa Redgrave, Anthony Hopkins e Samuel West, con la regia di James Ivory.\nNel novembre 2017, un adattamento in quattro parti da Kenneth Lonergan \u00e8 stato trasmesso da BBC One; e coprodotto con l'emittente americana Starz.\nTrama.\nIl romanzo racconta la storia di tre famiglie molto differenti fra di loro: i Wilcox, ricchi capitalisti con investimenti nelle Colonie; gli Schlegel, di origine tedesca ed esponenti della borghesia intellettuale di Londra; i Bast, una coppia della lower class inglese. Tre famiglie che hanno molto poco in comune, ma che la vita fa incontrare e scontrare. \nLe sorelle Schlegel incontrano spesso i Wilcox; la minore, Helen, viene allontanata sentimentalmente dal minore dei Wilcox, Paul. La maggiore delle Schlegel, Margaret, diventa molto amica della signora Ruth Wilcox. La cosa pi\u00f9 preziosa che la signora Wilcox possiede \u00e8 casa Howard, che invece non \u00e8 apprezzata dalla sua famiglia. Ruth si augura che un giorno Margaret possa vivere a casa Howard e che cos\u00ec la casa possa ricevere cure migliori.\nNel frattempo le Schlegel stanno per perdere la casa, Ruth venuta a saperlo, in una lettera lascia casa Howard a Margaret Schlegel. La costernazione dei Wilcox \u00e8 enorme, si sentono traditi dal loro stesso sangue. Decisi a non rispettare la decisione di Ruth, bruciano la lettera. Intanto, col passare degli anni, dopo la morte della moglie Ruth, il signor Wilcox conosce meglio Margaret Schlegel e la sposa. Margaret cerca di indurre il marito ad una maggiore apertura mentale, ma non ci riesce. Nel frattempo il maggiore dei Wilcox, Charles, e la moglie prendono possesso di casa Howard. Gradualmente Margaret si rende conto dell'atteggiamento di distacco del marito nei confronti delle classi pi\u00f9 povere e disagiate. Su consiglio del signor Wilcox, Helen Schlegel suggerisce al signor Bast di lasciare il suo lavoro presso la banca, perch\u00e9 la stessa \u00e8 destinata a fallire. Qualche settimana dopo ritira la sua opinione catastrofica, ma ormai il danno \u00e8 fatto. Il signor Bast ha perso entrambi i lavori. La situazione del signor Bast \u00e8 ancora pi\u00f9 complicata, in quanto ha una donna cui deve provvedere e che vorrebbe sposare. Successivamente si scopre che la donna in questione \u00e8 stata l'amante del signor Wilcox anni prima, che lui ha abbandonato a Cipro, senza soldi n\u00e9 protezione. \nMargaret cerca di far comprendere al marito l'errore da lui commesso, ma senza successo. Helen cerca di aiutare il signor Bast, ma tutto va a rotoli. Il signor Wilcox, a causa della relazione avuta con la signora Bast, rifiuta di dare loro aiuto. Tutto si complica quando, in un momento di debolezza, Helen ha una relazione con il signor Bast e rimane incinta. Per nascondere il suo stato, Helen parte per la Germania. Margaret cerca di far ragionare il marito e di fargli capire gli errori commessi, ma senza risultato. Con l'inganno Helen viene costretta a tornare in Inghilterra; finalmente Margaret scopre il motivo del viaggio; cerca invano di nascondere la condizione di Helen ai Wilcox. Charles affronta il signor Bast, il quale viene ucciso. Alla fine il signor Wilcox apre gli occhi e si rende conto che solo rapportandosi agli altri si pu\u00f2 vivere. Alla fine casa Howard viene data al figlio di Helen.\nIspirazione.\nForster, per descrivere Casa Howard, si \u00e8 ispirato alla sua casa dell'infanzia di Rooks Nest nell'Hertfordshire, nella quale ha vissuto dal 1883 al 1893.\nPare quasi certo che Forster per descrivere le sorelle Schlegel si sia ispirato a Virginia Woolf e alla sorella Vanessa Bell."}
{"id": "1076074", "revid": "110157", "url": "https://it.wikipedia.org/wiki?curid=1076074", "title": "Chiesa di San Giuseppe (Monza)", "text": "La chiesa di San Giuseppe \u00e8 un luogo di culto cattolico che si trova a Monza, nel quartiere omonimo, in via Guerrazzi 30. Esso ha un pluribus, ossia un piano sotto la Chiesa, la Chiesa ed un grande cortile.\nStoria.\nLa chiesa \u00e8 un edificio recente, ultimato nel 1976: iniziato nel 1972, fu consacrato nel 1975 ma venne ultimata solo l'anno successivo. La parrocchia, invece, fu istituita nel 1961.\nIl progetto fu affidato dall'architetto Justus Dahinden di Zurigo che ha voluto esprimere nella costruzione, che unisce le tendenze moderne alla severit\u00e0 dell'architettura sacra, il \"senso di comunit\u00e0\".\nLa chiesa, la casa parrocchiale e i locali dell'oratorio sono articolati in un'unica prospettiva.\nDescrizione.\nArte e architettura.\nInternamente, la chiesa di San Giuseppe si sviluppa in un'unica aula con pianta irregolare e soffitto ligneo. La parte fondale del vasto ambiente \u00e8 rialzata di alcuni gradini ed \u00e8 adibita a presbiterio; al centro di essa si trova l'altare, con alla sua destra l'ambone e, alle sue spalle, la sede lignea, sormontata da un crocifisso, anch'esso in legno. Sulla sinistra, vi \u00e8 il tabernacolo. Le pareti sono prive di decorazione, con mattoni rossi a vista.\nOrgano a canne.\nNella chiesa si trova l'organo a canne Mascioni \"opus 1008\", costruito nel 1977.\nLo strumento \u00e8 a trasmissione mista, meccanica per i manuali e il pedale ed elettrica per i registri e la sua consolle dispone di due tastiere di 58 note ciascuna e pedaliera di 30 note. Dispone di 19 registri."}
{"id": "1076075", "revid": "287204", "url": "https://it.wikipedia.org/wiki?curid=1076075", "title": "Hold-up", "text": "Con il termine hold-up in economia ci si riferisce ad una situazione nella quale due parti stiano per effettuare una transazione che richieda investimenti specifici da una parte o dall'altra.\nSignificato economico.\nIl problema dell'hold-up si verifica nel momento in cui una delle due parti rischia di perdere l'investimento effettuato per quella specifica transazione per colpa di un comportamento opportunistico dell'altra parte in seguito alla transazione.\nAltri significati.\nIl termine hold-up in idraulica e nell'ingegneria chimica \u00e8 sinonimo di altezza del battente idrico. L\"hold-up\" massimo di un'apparecchiatura chimica \u00e8 funzione della capacit\u00e0 (o volume) dell'apparecchiatura stessa. Inoltre l'hold-up di una apparecchiatura chimica in cui sia presente un sistema bifase dipende dal grado di dispersione delle fasi. Ad esempio per un sistema gas-liquido l\"hold-up\" \u00e8 maggiore se la fase dispersa \u00e8 la fase gassosa (come nelle colonne a bolle), mentre \u00e8 minore se la fase dispersa \u00e8 a fase liquida (come negli scrubber)."}
{"id": "1076078", "revid": "110157", "url": "https://it.wikipedia.org/wiki?curid=1076078", "title": "Prem'er-Liga 2004", "text": "La Prem'er-Liga 2004 fu la tredicesima edizione della massima serie del campionato russo di calcio; vide la vittoria finale del , giunto al suo secondo titolo. Capocannoniere del torneo fu Aleksandr Ker\u017eakov, calciatore dello , con 18 reti.\nStagione.\nNovit\u00e0.\nDalla Prem'er-Liga 2003 erano stati retrocessi l' e il , mentre dalla Pervyj divizion 2003 erano stati promossi l' e il . Prima dell'inizio della stagione lo Spartak-Alanija torn\u00f2 alla denominazione dopo una sola stagione. Il Saturn-REN TV torn\u00f2 alla denominazione priva del nome dello sponsor. La Torpedo-Metallurg cambi\u00f2 denominazione in ufficialmente il 28 maggio 2004.\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa al secondo turno di qualificazione della UEFA Champions League 2005-2006. Le squadre seconda e terza classificate venivano ammessa in Coppa UEFA 2005-2006, assieme alla vincitrice della Coppa di Russia. Le ultime due classificate erano retrocesse in Pervyj divizion.\nClassifica finale.\nLegenda:\nNote:"}
{"id": "1076080", "revid": "712828", "url": "https://it.wikipedia.org/wiki?curid=1076080", "title": "Battaglia delle Innumerevoli Lacrime", "text": ""}
{"id": "1076083", "revid": "2207346", "url": "https://it.wikipedia.org/wiki?curid=1076083", "title": "Bagatella (musica)", "text": "Una bagatella o bagattella, in francese bagatelle, \u00e8 un breve componimento musicale, in genere per pianoforte, ma anche usato nella musica da camera. Generalmente presenta una struttura formale molto semplice e carattere leggero.\nFra le bagatelle pi\u00f9 note vi sono quelle composte da Ludwig van Beethoven fra cui Opus 33, Opus 119, Opus 126 e la nota \"Per Elisa (F\u00fcr Elise)\".\nUn altro importante contributo a questa forma viene da Anton Webern con le sue Sei Bagattelle op.9 per quartetto d'archi, composte nel 1913. Nell'ambito della musica contemporanea vanno citate le sei bagatelle per quintetto di fiati di Gy\u00f6rgy Ligeti (1953) e le cinque bagatelle per chitarra composte da William Walton, ed eseguite nel 1972."}
{"id": "1076084", "revid": "8225070", "url": "https://it.wikipedia.org/wiki?curid=1076084", "title": "Bagattella", "text": ""}
{"id": "1076088", "revid": "438678", "url": "https://it.wikipedia.org/wiki?curid=1076088", "title": "Bagatella", "text": ""}
{"id": "1076089", "revid": "827882", "url": "https://it.wikipedia.org/wiki?curid=1076089", "title": "Ninja Gaiden (videogioco 2004)", "text": "Ninja Gaiden \u00e8 un videogioco di azione e avventura in 3D, pubblicato in esclusiva per Xbox nel 2004. Insieme a svariati altri titoli, il gioco fa parte della serie di Ninja Gaiden, che vede come protagonista il ninja Ryu Hayabusa.\nApprofittando delle enormi potenzialit\u00e0 tecniche di Xbox, il Team Ninja decise di riproporre una delle classiche formule dei giochi d'azione anni novanta in versione completamente rinnovata, arrivando a pubblicare questo titolo, che viene tuttora considerato uno dei migliori action-game di tutti i tempi. All'epoca dell'uscita, \"Ninja Gaiden\" venne acclamato per la sua realizzazione grafica stupefacente, oltre che per una giocabilit\u00e0 ai limiti della perfezione. Il gioco ottenne recensioni entusiastiche in tutti i paesi del mondo ed il suo successo fu tale da indurre il Team Ninja a realizzarne un sequel e ben due remake.\nAmbientazione.\nPersonaggi.\nIl protagonista della serie \u00e8 il giovane ninja Ryu Hayabusa, ragazzo di poche parole ma vasta saggezza, dotato di incommensurabile talento per le arti marziali. Durante la sua avventura, Ryu viene occasionalmente affiancato da Ayane, allieva di suo zio Murai, che agisce in qualit\u00e0 di spia, inseguendolo di nascosto e comparendo in limitate circostanze per fornirgli aiuto ed informazioni. Inoltre, il protagonista finisce per imbattersi nella cacciatrice di demoni Rachel, in cerca di sua sorella Alma. Un ulteriore personaggio secondario \u00e8 Muramasa, un vecchio fabbro che si offre di aiutare Ryu, vendendogli armi ed altri oggetti.\nI principali avversari di Ryu sono i demoni, persone trasformate in creature mostruose a causa di un maleficio. Uno di loro, Doku, ricopre un ruolo maggiore nella storia, essendo colui che mette in moto l'intera vicenda.\nTrama.\nLa storia del gioco ruota attorno alla Spada del Drago Nero, un'antica spada forgiata dalle ossa di un drago nero. Secondo le leggende, questa spada incantata sarebbe stata in grado di assorbire il male, trasformando chiunque osasse impugnarla in un'incarnazione del male stesso. Per questa ragione, la spada era stata custodita per secoli dai Guerrieri del Drago, i cui discendenti fanno parte del clan ninja Hayabusa. Il loro solenne compito \u00e8 quello di impedire che la spada possa cadere nelle mani sbagliate.\nUn giorno il giovane ninja Ryu Hayabusa ricevette in custodia la spada mentre suo padre Joe, il capo del clan, era fuori in missione. Durante una visita al quartier generale del clan delle Ombre, Ryu venne a sapere da Ayane che il suo villaggio era stato messo a ferro e fuoco da una legione di misteriosi samurai malvagi. Precipitatosi al villaggio, dopo aver sconfitto numerosi avversari, Ryu fin\u00ec col trovarsi al cospetto di Doku, un potentissimo demone dalle sembianze di samurai dalla nera armatura. In un breve duello, Doku pass\u00f2 il giovane Ryu a fil di spada, lasciandolo morente sul campo di battaglia e portando via con s\u00e9 la Spada del Drago Nero.\nResuscitato dal potere soprannaturale di un falco, simbolo spirituale del clan Hayabusa, il giovane Ryu decise quindi di imbarcarsi in un viaggio all'inseguimento del demone che aveva osato infangare il suo nome.\nModalit\u00e0 di gioco.\nEssendo un gioco improntato soprattutto sul genere avventura dinamica e combattimento non esistono modalit\u00e0 multiplayer, n\u00e9 offline, n\u00e9 online. La modalit\u00e0 di gioco selezionabile dal giocatore \u00e8 perci\u00f2 solo \"Story Mode\" su cui \u00e8 sviluppata tutta la trama del videogioco. In seguito all'uscita del titolo Microsoft mise in vendita sul circuito Xbox Live, l'Hurricane Pack, che aggiungeva una seconda modalit\u00e0 di gioco, sempre single player, denominata \"Mission Mode\". Caratteristica peculiare di questa nuova modalit\u00e0 era che il giocatore si trovava ad affrontare (in arene delimitate), un finito numero di ondate di avversari. Se il giocatore riusciva a sopravvivere alla prima arena poteva accedere alla seconda (con un maggiore livello di difficolt\u00e0, e cos\u00ec via) e sbloccare ulteriori contenuti speciali del gioco. Le cosiddette \"missioni\" (ovvero le arene) sono di diverse tipologie a seconda degli avversari che vi si trovano e dell'ambiente da cui sono ricavate (quasi sempre ambienti visitati durante lo Story Mode).\nIn seguito al grande successo riscosso dal titolo, Microsoft pubblic\u00f2, nell'ottobre 2005, un'edizione speciale del titolo chiamata Ninja Gaiden Black, la quale, oltre a due nuovi livelli di difficolt\u00e0 dello Story Mode, incorporava anche i due Hurricane Pack, comprensivi del Mission Mode e dei contenuti speciali sbloccabili con esso.\nEntrambe le modalit\u00e0, Story e Mission, hanno il medesimo controllo del personaggio, con visuale in terza persona e gestione automatica della telecamera e, proprio a causa di questo aspetto, quest'ultima ha ricevuto diverse critiche causa la poca intuitivit\u00e0 che assume la visuale in certi momenti di gioco aumentando la difficolt\u00e0 sotto molti aspetti.\nSviluppo.\nIl \"Next-Generation Ninja Gaiden Project\" (\"Progetto per il Ninja Gaiden della prossima generazione\") ha avuto inizio nel 1999 ed era pianificata la sua distribuzione per le schede da bar SEGA Naomi. Il gioco fu rinviato diverse volte, prima per il Dreamcast e successivamente per la PlayStation 2. Nel 2001 la Tecmo ha annunciato l'esclusivit\u00e0 del lancio del gioco sulla Xbox. Il gioco venne quindi ottimizzato per la console della Microsoft e pubblicato all'inizio del 2004.\nSuccessivamente sono stati distribuiti due \"Hurricane Pack\", degli aggiornamenti disponibili online sul servizio Xbox Live. Il primo rende il gioco ancora pi\u00f9 difficile e contiene diversi cambiamenti riguardanti gli oggetti presenti nel gioco, i nemici e i costumi sbloccabili una volta terminato il gioco. Il secondo fa invece parte del \"Master Ninja Tournament\", un torneo online dove i giocatori affrontano vari livelli di difficolt\u00e0 crescente in modo da acquisire un punteggio tale da permettergli di scalare la classifica di \"migliori giocatori mondiali di Ninja Gaiden\"."}
{"id": "1076092", "revid": "92723", "url": "https://it.wikipedia.org/wiki?curid=1076092", "title": "Ninja Gaiden Black", "text": "Ninja Gaiden Black \u00e8 un videogioco sviluppato dal Team Ninja e pubblicato da Tecmo nel 2005 per console Xbox.\nSi tratta della versione base del gioco \"Ninja Gaiden\" a cui sono stati aggiunti due nuovi livelli di difficolt\u00e0 (Master Ninja e Ninja Dog), i contenuti dei due \"Hurricane Packs\", quattro nuovi costumi, la versione originale dell'arcade Ninja Gaiden e una nuova modalit\u00e0 di gioco contenente 50 nuove missioni ambientate in scenari diversi da quelli presenti nel gioco principale, una lunga nuova missione chiamata \"Eternal Legend\" (sbloccabile dopo che si hanno completato 40 missioni) e nuovi filmati. Alcuni aggiornamenti non sono immediatamente utilizzabili ma vengono sbloccati non appena il gioco viene terminato a differenti livelli di difficolt\u00e0.\nSecondo le interviste fatte con Tomonobu Itagaki, la difficolt\u00e0 '\"Ninja Dog\"' (facilissima) \u00e8 stata introdotta in quanto sebbene Itagaki ritenesse la difficolt\u00e0 standard implementata nel gioco perfetta per qualunque giocatore avesse perseverato nel giocare Ninja Gaiden, da pi\u00f9 parti il pubblico si \u00e8 lamentato dell'eccessiva difficolt\u00e0 del gioco. 'Ninja Dog' rappresenta un compromesso tra queste due visioni. La nuova modalit\u00e0 si ottiene dopo che si muore tre volte consecutive nel primo livello del gioco. Dopo la terza morte viene proposto al giocatore di \"abbandonare la via del ninja\", se il giocatore sceglie di si parte un breve filmato con Ayane che sgrida il giocatore e gli intima di seguirla. In sostanza, la modalit\u00e0 'Ninja Dog' permette a Ryu di avere accesso a tutta una serie di accessori che aumentano le sue abilit\u00e0, maggiori potenziamenti e la possibilit\u00e0 di acquistare pozioni ed oggetti ad un prezzo pi\u00f9 basso.\nTrama.\nRyu Hayabusa \u00e8 un giovane ninja, forte, coraggioso e dotato di un inestimabile equilibrio spirituale, qualit\u00e0 che gli conferiscono un'indole saggia e dei nervi d'acciaio. \u00c8 il custode della \"Spada del Drago\", un'arma leggendaria dai poteri incredibili, tramandata, sin dai tempi antichi, di generazione in generazione dai membri del clan di Hayabusa ed utilizzata dagli stessi per sconfiggere i Draghi Neri, divinit\u00e0 ostili generati dal potere sprigionato dalla sua sorella gemella, la \"Spada del Drago Nero\".\nQuest'ultima viene conservata con estremo rigore dai membri del clan di Hayabusa attraverso un sigillo, per impedire che tutto il male ed il potere racchiusi dentro la spada potessero liberarsi, convogliando il caos in tutto il mondo: come viene suggestivamente spiegato, neppure costoro ne conoscono il potenziale. Quando la storia ha inizio, Ryu faceva una sosta nella palestra di suo zio, il maestro Murai. Dopo averlo affrontato in una sorta d'incontro formale 'di benvenuto', i due si siedono a terra e cominciano a discutere, ma solo dopo qualche minuto il loro dialogo viene stroncato dall'ingresso improvviso di Ayane, una giovane ninja amica di Ryu. La ragazza era corsa da loro attraversando la maestosa palestra per informare Ryu che il suo villaggio era stato espugnato: qualcuno vi aveva messo piede per rubare la famosa Spada del Drago Nero; il tentativo di furto si dovette confrontare con la resistenza dei confratelli di Ryu, che tragicamente ebbe la peggio.\nIl villaggio adesso era in fiamme e totalmente desolato. Una volta informato, il giovane ninja si precipita in direzione del suo villaggio per vedere in che condizioni versasse, e lo scenario \u00e8 stato desolante. Durante la sua ricerca verso la verit\u00e0, Ryu s'imbatte in un temibile samurai a cavallo, Masakado, soprannominato \"Il Samurai Rosso\", che affronta e sconfigge sul ponte del villaggio. Dopo aver varcato la soglia della porta che conduce all'altra frazione del suo villaggio, Ryu ha finalmente un quadro della situazione chiaro davanti ai suoi occhi: Doku, signore di tutti i Grandi Demoni, staziona imponente e minaccioso davanti all'ingresso di una struttura non meglio specificata, mentre impugna la Spada del Drago Nero; davanti a lui si trova Kureha, l'amica d'infanzia di Ryu, che giace a terra, moribonda, probabilmente per essere stata colpita bruscamente poco prima, e che implora l'aiuto di Ryu una volta vedendolo arrivare, ma morendo un istante pi\u00f9 tardi. Ryu si trova dunque adesso al cospetto del grande Doku e lo scontro non esita ad iniziare: con in mano la pi\u00f9 potente spada di tutti i tempi, le sorti del giovane Ninja sono come gi\u00e0 segnate.\nRyu, infatti, viene colpito accidentalmente da un fendente della spada nemica e viene indebolito; poi, Doku gli sferra un attacco efferato alle spalle, uccidendolo all'istante. Cos\u00ec, il crudele Demone lascia il villaggio, portando la pericolosissima spada con s\u00e9. Quella notte, per\u00f2, accade qualcosa di sovrannaturale. Un falco, che volava nei cieli dove si \u00e8 svolto l'accaduto, si poggia improvvisamente sul ramo di un albero che dava sul campo di battaglia di Doku e Ryu, dove quest'ultimo giaceva esanime nel cuore della notte. Anche se non specificato, l'interpretazione che si attribuisce alla scena prevede che il volatile in quel momento abbia donato la sua vita al giovane ninja, facendolo dunque risorgere. Ryu ha ripreso in mano la sua vita e non ha dimenticato neppure un istante di quel che gli \u00e8 capitato, e adesso \u00e8 pronto a vendicarsi. Inizia dunque il suo cammino verso la vendetta e la verit\u00e0, che vede come prima tappa la citt\u00e0 di Tairon, capitale di Vigoor, il posto pi\u00f9 accessibile per addentrarsi nelle viscere dell'impero e scoprire cosa si cela dietro questa storia. Infatti, Ryu viene a conoscenza da suo zio, prima d'intraprendere il viaggio, che Doku abbia rubato quell'arma oscura su richiesta del Sacro Imperatore di Vigoor.\nLui ha intenzione di poggiare le sue mani sull'arma. L'obiettivo del giovane ninja \u00e8, quindi, quello di riuscire ad incontrarlo. Durante il suo cammino a Tairon, Ryu fa la conoscenza di una donna, Rachel, che si presenta al ninja dichiarandosi ufficialmente una cacciatrice di Demoni. Ma i demoni a cui si riferisce Rachel non sono quelli che in realt\u00e0 stanno veramente bazzicando a Vigoor, la giovane cacciatrice non ha idea del risveglio, che ha provocato la resurrezione dei Grandi Demoni, e di come questi, qualche momento pi\u00f9 tardi, si faranno conoscere a lei spietatamente. Rachel caccia demoni per riuscire a raggiungere (e uccidere) in qualche modo sua sorella gemella, Alma, anch'essa trasformata in Grande Demone attraverso il risveglio. Sulle sue vene (e anche su quelle di Rachel, seppur in misura minore) scorre il sangue delle Antiche Divinit\u00e0, Yshtaros e Nicchae, da cui prende i poteri e le sembianze; adesso, Alma Demone \u00e8 a piede libero. Dopo aver parlato un po', Rachel si allontana da Ryu dicendo di voler proseguire la sua missione, cos\u00ec il giovane ninja fa lo stesso, andando avanti ed indagando sulla citt\u00e0.\nDopo aver affrontato una combinazione letale di demoni minori dall'aspetto orribile, ninja in nero e soldati militari armati, Ryu si ritrova d'un tratto all'interno di una radura, la radura interna del monastero accanto. Deve sconfiggere alcuni soldati che gli stanno alle calcagna, ma quello che succeder\u00e0 a questi ultimi, stavolta, sar\u00e0 ben lungi dall'essere causato da Ryu: un manipolo di tre feroci dinosauri dalla pelle rossa squamosa, grossi tre volte un uomo comune, approdano sulla radura e divorano a sangue freddo i poveri soldati dell'armata di Tairon, facendoli a brandelli. Una volta sterminati i soldati, naturalmente l'attenzione dei mostri ricade sul ninja, che deve ucciderli. Rachel sta osservando Ryu ammazzare i tre demoni e, una volta compiuta l'opera, si congratula con il ninja confessando che non credeva che fosse tanto forte.\nMa qualcosa rompe il dialogo fra i due, qualcosa di impercettibile, ma che Ryu riesce a sentire: ad un tratto, qualcosa afferra il corpo della cacciatrice e la stringe energicamente, scaraventandola ora contro il suolo, sembra un tentacolo, molto robusto e viscido. Un'enorme creatura dall'aspetto incredibilmente pauroso si rivela spaccando il muro di pietra che costeggiava il monastero, non ha un solo tentacolo, ma almeno una decina, e due di essi rappresentano i bracci di cui si serve per inghiottire Rachel. \u00c8 il primo Grande Demone che affronta Ryu, certamente pi\u00f9 pericoloso degli altri. Ma con una serie di tecniche infallibili e, soprattutto, la sua forza, quella che a suo dire deriva dall'addestramento, il nemico \u00e8 sbaragliato. \nUna volta liberata dalle grinfie del mostro, Rachel \u00e8 sconcertata: non ha idea di cosa fosse quel mostro orrendo e di come sia possibile che ci siano certe creature in circolazione. Nel frattempo si fa viva la giovane Ayane che con un balzo atterra vicino alla carogna del mostro sconfitto. Ayane soddisfa la sete di conoscenza di Ryu e Rachel spiegando che una creatura del genere non poteva che essere opera del Drago Nero, il cui potere, con le relative conseguenze, stava crescendo. A Ryu non servono spiegazioni, come se il ninja gi\u00e0 conoscesse ogni mossa da fare per raggiungere il suo scopo e fa per proseguire, ma Rachel sputa fuori un'informazione utile: si dice che sotto il monastero di Dworku si celi un passaggio segreto che conduca al palazzo dell'Imperatore! Il viaggio continua. Pi\u00f9 tardi, Ryu si reca nel monastero.\n\u00c8 un posto affascinante, avvolto da una forza misteriosa che lascia il nostro eroe guardingo. Egli si reca all'interno di una stanza che ha tutta l'aria di essere un archivio di libri importanti e vetusti: qui trova un gruppo di demoni, le danze hanno inizio. Dopo il lavoro sporco, Ryu prosegue nella sua ricerca. La stanza lo conduce sempre pi\u00f9 in alto nella struttura del monastero, finch\u00e9 ad un certo punto una porta gli si piazza davanti; oltre quella porta Ryu sta camminando su d'un cornicione che, per quanto pericoloso, lo conduce ad un'altra porta, l'ingresso di un'altra strada che potrebbe fornire risposte. Infatti, la porta apre una stanza del tutto particolare, la stanza del monaco, dalla quale il ninja ottiene un oggetto che potrebbe rappresentare la svolta alla sua avventura, il libro degli Eoni.\nIl libro \u00e8 una chiave per accedere ai sotterranei del monastero di Dworku: un posto spettrale, un immenso cimitero di scheletri polverosi sepolti in cuniculi, un posto che pullula di strane creature cattive e pericolose. \u00c8 qui che Ryu si trover\u00e0 a sconfiggere il sovrano di questa colossale tomba, un gigantesco scheletro di dinosauro animato, il cui solo ruggito preannuncia una sfida epica a cui il coraggioso ninja non intende sottrarsi. Dopo il dinosauro, Ryu continua il suo viaggio accedendo all'altra parte del cimitero sotterraneo. Le peripezie continuano, gli enigmi si intensificano e diventano pi\u00f9 complessi, il guerriero assiste ad un ritorno di fiamma, quello di Hydracubus, risorto dagli inferi per vendicarsi della sua morte, ma il ninja lo rispedisce al mittente.\nRyu \u00e8 destinato ben presto ad affrontare un demone decisamente pi\u00f9 forte, un Grande Demone. Giunto alla fine del cimitero sotterraneo, Ryu ode uno strano rumore provenire da lontano, mentre camminava su un sentiero tortuoso e austero; in realt\u00e0 la cosa che provocava quel rumore era ben vicina, e dopo qualche istante, inaspettatamente, travolge il nostro eroe. \u00c8 un getto d'acqua. Il getto spinge Ryu attraverso l'intero sentiero che stava percorrendo per alcuni istanti terribili, ma presto l'agonia finisce, perch\u00e9 il corso d'acqua sfocia in una profonda radura sotterranea. Un ascensore e un passaggio misterioso sono le uniche cose presenti al suo interno, ma possono bastare. Ryu non da molta importanza (per ora) al passaggio misterioso, ma riconosce presto l'ascensore, perch\u00e9 capisce che \u00e8 lo stesso che era presente nella stanza del monaco. Un collegamento sconvolgente: questo passaggio rappresentava il modo pi\u00f9 rapido per tornare al monastero da cui era partito, metteva in luce parecchie cose e dava una primissima idea al ninja della mappa completa dell'impero Vigooriano, di quali fossero le sue zone esplorabili e quali quelle sconosciute. Ryu si trova nella stanza del monaco e il suo primissimo istinto gli comunica di scendere al piano terra.\nIn prossimit\u00e0 dall'altare, viene come colto da un'apparizione: \u00e8 Alma. Il Grande Demone entra nel monastero dall'esterno sfondando le vetrate della chiesa, si erge al cospetto del giovane ninja, per fiondarsi a terra con aria minacciosa un istante dopo. Lo scontro \u00e8 inevitabile. Ryu ferisce gravemente il mostro, che ha fattezze maestose: pelle color magenta, un paio di grandi ali robuste, grandi occhi lucidi. Ora il suo corpo \u00e8 avvolto da un manto appiccicoso di sangue demoniaco ed \u00e8 costellato da profonde ferite. Alma giace per terra come se aspettasse di venir giustiziata, ma ci\u00f2 non avviene e a fare l'apparizione in scena \u00e8 una parente piuttosto stretta. Rachel, dalla cima di un'altura del monastero, scende con tecnica e grazia da quell'altura e si precipita dalla sorella, e non per soccorrerla.\nLa donna, impugnando il suo Martello da Guerra, vuole uccidere Alma. Ci prova, \u00e8 decisa a scagliarle un colpo letale al mostro moribondo, ma non ci riesce. Un tremito le passa attraverso tutto il corpo, un senso di schiacciante debolezza le immobilizza i muscoli, le lacrime giungono agli occhi, Rachel non riesce pi\u00f9 a contenere le emozioni: cade in uno stato di profonda sofferenza e stringe delle parole in bocca che sembra non voglia far sapere a nessuno. \"Non ce la faccio. Non posso uccidere mia sorella\"."}
{"id": "1076102", "revid": "2033069", "url": "https://it.wikipedia.org/wiki?curid=1076102", "title": "Il falco della strada", "text": "Il falco della strada (\"Street Hawk\") \u00e8 una serie televisiva statunitense, trasmessa per la prima volta nel 1985 dalla ABC. La serie \u00e8 citata anche con il nome Street Hawk - Il falco della strada.\nTrama.\nIl protagonista Jesse Mach (Rex Smith) \u00e8 un poliziotto di Los Angeles. Durante una gara in moto nel deserto insieme a Marty, poliziotto suo migliore amico, scopre casualmente un gruppo di narcotrafficanti che stanno scaricando droga da un aereo. I malviventi, non appena capiscono di essere stati scoperti, sparano contro i due per non lasciare testimoni, uccidendo Marty e ferendo gravemente Jesse al ginocchio sinistro. Creduto morto viene abbandonato nel deserto ma \u00e8 recuperato dall'FBI.\nA questo punto, a causa del ginocchio, il suo capo non pu\u00f2 rimetterlo in servizio sulla strada e cos\u00ec lo trasferisce nel reparto delle pubbliche relazioni, ma nel frattempo Jesse viene segretamente contattato da Norman Tuttle, un ingegnere che da quattro anni sta lavorando ad un'operazione governativa segreta da lui denominata \"falco solitario\", consistente nello sviluppo e collaudo di una supermoto che vorrebbe veder diventare la futura arma a disposizione di ogni poliziotto per combattere il crimine. Per il ginocchio esiste la possibilit\u00e0 di un'operazione molto costosa e complicata, che per questo non \u00e8 ancora stata approvata dal consiglio di amministrazione, per cui Jesse si affida ai medici con cui Norman \u00e8 in contatto, i quali la ritengono invece fattibile. Poi legge e firma il contratto per mettersi alla guida della supermoto.\nTrattandosi di un progetto segreto, per Jesse inizia quindi una doppia vita: durante il giorno lavora ufficialmente dietro una scrivania del reparto delle pubbliche relazioni, mentre nel resto del tempo, soprattutto di notte, indossa un'anonima tuta nera specificamente modellata sul suo corpo e un casco scuro che nasconde il suo volto, e si mette alla guida della supermoto per dare la caccia ai criminali, senza che nessuno conosca la sua identit\u00e0, nemmeno la polizia. E sono proprio i suoi colleghi poliziotti, ignari della sua doppia vita, a cercare di prendere contatto con questo giustiziere solitario per scoprirne l'identit\u00e0, tuttavia senza mai riuscirci e restando quindi impreparati di fronte alle domande della stampa.\nColonna sonora.\nLa serie \u00e8 caratterizzata anche dalla colonna sonora incalzante e ricca d'effetti dei Tangerine Dream con il brano \"Le Parc\" (\"L.A Streethawk\"), che ne sottolinea il tema futuristico e fantascientifico.\nLa motocicletta.\nIl \"falco solitario\" segue le indicazioni di Norman, che vigila su tutto dal quartier generale, e si tratta di una moto fortemente armata (in particolare di un cannoncino laser) e velocissima: pu\u00f2 raggiungere 200 miglia orarie ma all'occorrenza ha una \"superspinta\", totalmente gestita dal computer di Norman e che le permette di arrivare fino a 300 miglia orarie (480 km/h), ma pu\u00f2 anche arrestarsi velocemente o compiere balzi fino a 30 metri d'altezza. Il casco del pilota, nero come la tuta e la moto, si apre automaticamente, inoltre mostra al pilota dati come la velocit\u00e0 del veicolo, la mira o uno zoom di ci\u00f2 che sta guardando. Inoltre le immagini che vede possono essere videoregistrate dal quartier generale.\nNello show sono state usate un totale di 15 moto adattate a \"Street Hawk\", in particolare sono stati usati i seguenti modelli:"}
{"id": "1076104", "revid": "7336", "url": "https://it.wikipedia.org/wiki?curid=1076104", "title": "Illusionista", "text": ""}
{"id": "1076109", "revid": "729019", "url": "https://it.wikipedia.org/wiki?curid=1076109", "title": "Ulna", "text": "L'ulna o cubito \u00e8 un osso lungo dell'avambraccio di forma prismatica, situato medialmente, parallelo al radio in posizione anatomica.\nArticolazioni.\nL'ulna si articola con:\nMorfologia.\nL'ulna \u00e8 pi\u00f9 larga prossimalmente che distalmente. \u00c8 divisibile in un corpo (diafisi) e due estremit\u00e0 (epifisi)."}
{"id": "1076110", "revid": "1086375", "url": "https://it.wikipedia.org/wiki?curid=1076110", "title": "Antonio Bello", "text": "La Congregazione delle cause dei santi ne ha avviato il processo di beatificazione. \u00c8 stato dichiarato venerabile il 25 novembre 2021 da papa Francesco.\nBiografia.\nFiglio di una famiglia del Salento, trascorse l'infanzia in Alessano, un paese prevalentemente a economia agricola. Assistette alla morte dei fratellastri e del padre.\nFormazione e ministero sacerdotale.\nDopo gli studi presso i seminari di Ugento e di Molfetta, don Tonino venne ordinato presbitero l'8 dicembre 1957 e incardinato nella diocesi di Ugento-Santa Maria di Leuca. Due anni dopo consegu\u00ec la licenza in Sacra Teologia presso la Facolt\u00e0 teologica dell'Italia settentrionale a Venegono Inferiore e nel 1965 discusse presso la Pontificia Universit\u00e0 Lateranense la tesi dottorale intitolata \"I congressi eucaristici e i loro significati teologici e pastorali\".\nNel frattempo, gli era stata affidata la formazione dei giovani presso il seminario diocesano di Ugento, del quale fu per 22 anni vice-rettore. Dal 1969 fu anche assistente dell'Azione Cattolica e quindi vicario episcopale per la pastorale diocesana.\nNel 1978 il vescovo Michele Mincuzzi lo nomin\u00f2 amministratore della parrocchia del Sacro Cuore di Ugento, e l'anno successivo parroco della Chiesa Matrice di Tricase. Qui avrebbe mostrato una particolare attenzione nei confronti degli indigenti, sia con l'istituzione della Caritas sia con la promozione di un osservatorio delle povert\u00e0.\nMinistero episcopale.\nIl 10 agosto 1982 fu nominato vescovo delle diocesi di Molfetta, Giovinazzo e Terlizzi e, il 30 settembre dello stesso anno, vescovo della diocesi di Ruvo. Ricevette l'ordinazione episcopale il 30 ottobre 1982 dalle mani di monsignor Michele Mincuzzi, arcivescovo di Lecce e gi\u00e0 vescovo di Ugento-Santa Maria di Leuca, co-consacranti il vescovo Aldo Garzia, che aveva lasciato pochi mesi prima la cattedra di Molfetta, Giovinazzo e Terlizzi, e l'arcivescovo Mario Miglietta, della diocesi di Ugento-Santa Maria di Leuca.\nSin dagli esordi, il ministero episcopale fu caratterizzato dalla rinuncia a quelli che considerava segni di potere (per questa ragione si faceva chiamare semplicemente \"don Tonino\") e da una costante attenzione agli ultimi: promosse la costituzione di gruppi Caritas in tutte le parrocchie della diocesi, fond\u00f2 una comunit\u00e0 per la cura delle tossicodipendenze, lasci\u00f2 sempre aperti gli uffici dell'episcopio per chiunque volesse parlargli e spesso anche per i bisognosi che chiedevano di passarvi la notte. Sua la definizione di \"Chiesa del grembiule\" per indicare la necessit\u00e0 di farsi umili e contemporaneamente agire sulle cause dell'emarginazione.\nFu terziario francescano.\nNel 1985 venne indicato dalla presidenza della Conferenza Episcopale Italiana a succedere a monsignor Luigi Bettazzi, vescovo di Ivrea, nel ruolo di guida di \"Pax Christi\", il movimento cattolico internazionale per la pace. In questa veste si ricordano diversi duri interventi: tra i pi\u00f9 significativi quelli contro il potenziamento dei poli militari di Crotone e Gioia del Colle, e contro l'intervento bellico nella Guerra del Golfo, quando manifest\u00f2 un'opposizione cos\u00ec radicale da attirarsi l'accusa di istigare alla diserzione.\nA seguito dell'unificazione delle diocesi di Molfetta, Giovinazzo, Terlizzi e Ruvo, disposta dalla Congregazione per i Vescovi il 30 settembre 1986, viene nominato primo vescovo della nuova circoscrizione ecclesiastica pugliese.\nNel settembre 1990 fond\u00f2 a Molfetta, coadiuvato dal movimento Pax Christi, la rivista mensile \"Mosaico di Pace\".\nTra il 1990 e il 1992 ha scritto alcuni articoli sul quotidiano \"il manifesto\".\nBench\u00e9 gi\u00e0 operato di tumore allo stomaco, il 7 dicembre 1992 part\u00ec insieme a circa cinquecento volontari da Ancona verso la costa dalmata dalla quale inizi\u00f2 una marcia a piedi che lo avrebbe condotto dentro la citt\u00e0 di Sarajevo, da diversi mesi sotto assedio serbo a causa della guerra civile. L'arrivo nella citt\u00e0 assediata, tenuta sotto tiro da cecchini serbi che potevano rappresentare un pericolo per i manifestanti, fu caratterizzato da maltempo e nebbia. Don Tonino parl\u00f2 di \"nebbia della Madonna\" (celebrata, appunto, in data 8 dicembre).\nMor\u00ec a Molfetta il 20 aprile 1993, e l'anno successivo gli fu conferito il Premio Nazionale Cultura della Pace \"alla memoria\".\nIl 27 novembre 2007 la Congregazione delle cause dei santi ne ha avviato il processo di beatificazione. Il 30 aprile 2010 si \u00e8 tenuta la prima seduta pubblica nella cattedrale di Molfetta alla presenza di autorit\u00e0 religiose e civili.\nIl 25 aprile 2014 il presidente della CEI Angelo Bagnasco ha inaugurato ad Alessano la \"Casa della Convivialit\u00e0\" a lui dedicata.\nIl 18 marzo 2015 i frati minori cappuccini, nel convento di Giovinazzo, in provincia di Bari, hanno inaugurato, alla presenza di autorit\u00e0 civili e religiose e del fratello di don Tonino, Marcello, una statua raffigurante don Tonino.\nIl 20 aprile 2018 nel giorno del suo 25\u00ba anniversario di morte, papa Francesco si \u00e8 recato alla sua tomba per poi celebrare a Molfetta una messa.\nIl 25 novembre 2021 papa Francesco ha autorizzato la promulgazione del decreto sulle virt\u00f9 eroiche; \u00e8 diventato cos\u00ec venerabile.\nGenealogia episcopale.\nLa genealogia episcopale \u00e8:"}
{"id": "1076111", "revid": "125240928", "url": "https://it.wikipedia.org/wiki?curid=1076111", "title": "Madruzzo", "text": "Madruzzo \u00e8 un cognome della nobilt\u00e0 trentino-tirolese tratto dal Castel Madruzzo di Madruzzo, in Valle dei Laghi, adottato da due famiglie distinte che ne avevano la signoria. Una riconobbe per capostipite un Gumpone, firmatario di due documenti uno datato 1159 e l'altro 1160, che tenne il possesso di Madruzzo fino al XIV secolo, quando il suo ramo si estinse. La seconda famiglia si estinse nel 1658, fu una diramazione dei signori di Denno e Nanno, ebbe per capostipite un Cristoforo, oltre ai territori di Madruzzo ebbero giurisdizione con titolo baronale dei vicariati della Val Lagarina e della contea di Challant.\nStoria.\nPer la loro collocazione geografica la famiglia risultava da un lato collegata al potere imperiale degli Asburgo (che favorirono matrimoni con i Fugger di Augusta e gli Altemps) ma dall'altro, grazie soprattutto alla carriera ecclesiastica di molti suoi membri, erano legati alla Chiesa ed alla nobilt\u00e0 italiana (matrimoni con i Gonzaga e con i Medici). Dal punto di vista politico i Madruzzo crebbero notevolmente d'importanza a partire dal XVI secolo, quando ben quattro dei membri della famiglia, tra il 1539 ed il 1658, riuscirono ad ottenere il Principato vescovile di Trento in successione ininterrotta, quasi in sequenza dinastica. \nEsponenti illustri.\nPrincipi vescovi di Trento:\nCon la morte nel 1658 del vescovo Carlo Emanuele la famiglia si estinse.\nArma.\nLo stemma antico della famiglia era \"d'oro, al gonfalone di rosso, a tre bandoni, quello centrale pi\u00f9 lungo\". Il campo verr\u00e0 cambiato in argento e poi stilizzato in un \"troncato: al primo di rosso, al secondo pure di rosso a due pali ritirati in punta d\u2019argento\". Questo emblema verr\u00e0 poi posto in cuore sul tutto nello stemma dinastico inquartato con quello dei Nanno (\"bandato d'argento e d\u2019azzurro\") e con quello degli Sparrenberg (\"di nero, al monte scorciato di cinque cime, d'argento, caricato di uno scaglione di rosso\": si trattava di un'arma parlante poich\u00e9 in tedesco \"Sparren\" significa \"scaglione\" e \"Berg\" \"monte\")."}
{"id": "1076112", "revid": "15756", "url": "https://it.wikipedia.org/wiki?curid=1076112", "title": "Pierre-Auguste Renoir", "text": "Biografia.\nGiovinezza.\nPierre-Auguste Renoir nacque il 25 febbraio 1841 a Limoges, nella regione francese dell'Alta Vienne, quarto di cinque figli. La madre, Marguerite Merlet, era un'umile operaia tessile, mentre il padre, L\u00e9onard, era un sarto. Si trattava dunque di una famiglia di modestissime condizioni, e l'ipotesi secondo la quale i Renoir fossero di origini nobili - promossa dal nonno Fran\u00e7ois, un orfanello allevato \"illo tempore\" da una zoccolaia - non godeva di grande popolarit\u00e0 in famiglia. Non a caso, quando Fran\u00e7ois mor\u00ec nel 1845, pap\u00e0 L\u00e9onard - allettato dalla speranza di un salario sicuro - si trasfer\u00ec con la famiglia a Parigi, stabilendosi al n. 16 di rue de la Biblioth\u00e8que, a poca distanza dal museo del Louvre. Pierre-Auguste non aveva che tre anni.\nAll'epoca l'assetto urbano di Parigi non era stato ancora stravolto dalle trasformazioni operate dal barone Haussmann, che alle strette viuzze della citt\u00e0 storica sovrappose a partire dal 1853 una moderna maglia di scenografici \"boulevard\" e di grandi piazze a forma stellare. La viabilit\u00e0 parigina era dunque quella, minuta e frammentata, di origine medioevale, e nelle strette viuzze che si irraggiavano dal palazzo delle Tuileries (distrutto durante la Comune) i bambini si riunivano per giocare insieme all'aria aperta. Pierre-Auguste - \u00abAuguste\u00bb per la mamma, che odiava l'impronunciabilit\u00e0 di \u00abPierre Renoir\u00bb, nome con certamente troppe erre - in effetti trascorse un'infanzia lieta e spensierata, e quando inizi\u00f2 a frequentare le elementari presso i Fratelli delle scuole cristiane rivel\u00f2 due inaspettati talenti. Innanzitutto possedeva una voce dolce e melodiosa, tanto che i suoi insegnanti premevano affinch\u00e9 passasse nel coro della chiesa di Saint-Sulpice, sotto la guida del maestro di cappella Charles Gounod. Il Gounod credeva fermamente nelle potenzialit\u00e0 canore del ragazzo e, oltre ad offrirgli lezioni gratuite di canto, arriv\u00f2 persino a prodigarsi affinch\u00e9 entrasse nel coro dell'Op\u00e9ra, uno dei maggiori enti lirici del mondo.\nIl padre, tuttavia, era di un altro avviso. Quando pioveva, il piccolo Pierre-Auguste per ammazzare il tempo rubava i suoi gessetti da sarto e con essi dava libero sfogo alla sua immaginazione, disegnando familiari, cani, gatti e altre raffigurazioni che continuano tuttora a popolare le realizzazioni grafiche dei bambini. Pap\u00e0 L\u00e9onard da una parte avrebbe voluto sgridare il figliolo, ma dall'altra not\u00f2 che il piccolo Pierre con i suoi gessetti dava vita a disegni molto belli, a tal punto che decise piuttosto di informare la moglie e di comprargli quaderni e matite, nonostante il loro costo, molto elevato nella Parigi dell'Ottocento. Quando quindi Gounod faceva pressioni sul piccolo affinch\u00e9 entrasse nel coro liturgico, L\u00e9onard prefer\u00ec declinare la sua pur generosa proposta e incoraggi\u00f2 il talento artistico del figliolo, nella speranza che diventasse un buon decoratore di porcellane, attivit\u00e0 tipica di Limoges. Entusiasta autodidatta, lo stesso Renoir coltiv\u00f2 orgogliosamente il suo talento artistico e, nel 1854 (non aveva che tredici anni), entr\u00f2 come apprendista pittore in una manifattura di porcellane, a rue du Temple, coronando cos\u00ec le ambizioni paterne. Il giovane Pierre-Auguste qui decor\u00f2 porcellane con composizioni floreali, per poi cimentarsi con l'esperienza anche in composizioni pi\u00f9 complesse, come il ritratto di Maria Antonietta: vendendo i vari manufatti a tre soldi al pezzo Renoir riusc\u00ec ad accumulare una buona somma di denaro, e le sue speranze di trovare un impiego presso la prestigiosa manifattura di S\u00e8vres (questa era la sua massima ambizione in quel momento) erano pi\u00f9 palpabili e vive che mai.\nPrimi anni da pittore.\nGleyre.\nNon tutto per\u00f2 and\u00f2 rose e fiori: nel 1858, infatti, la ditta L\u00e9vy dichiar\u00f2 bancarotta. Rimasto senza lavoro Renoir si ritrov\u00f2 costretto a lavorare in proprio, aiutando il fratello incisore a dipingere stoffe e ventagli e decorando un \"caf\u00e9\" a rue Dauphine. Nonostante di questi lavori non ci rimangano pi\u00f9 tracce, sappiamo che Renoir godette di una grande popolarit\u00e0, e in questo certamente fu agevolato dalla versatilit\u00e0 del suo talento e, soprattutto, dal suo innato gusto per tipi artistici che risultassero naturalmente accattivanti per il pubblico, che in effetti approv\u00f2 sin dagli esordi le sue opere. Si fece apprezzare anche quando dipinse soggetti sacri per il mercante Gilbert, fabbricatore di tende per missionari presso il quale aveva trovato momentaneamente impiego.\nRenoir, seppur allietato da questi successi, non ripos\u00f2 mai sugli allori e continu\u00f2 imperterritamente a studiare. Nelle pause, infatti, era solito passeggiare per le sale del museo del Louvre, dove poteva ammirare i lavori di Rubens, Fragonard e Boucher: del primo apprezzava molto la maestria nella resa degli incarnati, altamente espressivi, mentre gli ultimi due lo affascinarono la delicatezza e la fragranza della materia cromatica. Sin dal 1854, d'altronde, frequentava i corsi serali dell'\u00c9cole de Dessin et d'Arts d\u00e9coratifs, conoscendo in quest'occasione il pittore \u00c9mile Laporte, il quale lo sollecit\u00f2 a dedicarsi alla pittura in modo pi\u00f9 sistematico e continuativo. Fu in questo periodo, infatti, che Renoir matur\u00f2 la convinzione di diventare pittore, e nell'aprile 1862 decise di investire i propri risparmi iscrivendosi all'\u00c9cole des Beaux-Arts e, contemporaneamente, entrando nello studio del pittore Charles Gleyre.\nGleyre era un pittore che \u00abcolora[va] di malinconie romantiche il classicismo di David\u00bb e che, seguendo una prassi ormai consolidata, accoglieva nel suo studio privato una trentina di studenti, cos\u00ec da sopperire alle vistose carenze del sistema accademico. Renoir qui ebbe l'opportunit\u00e0 di esercitarsi nello studio e nella riproduzione di modelli viventi, nell'utilizzo della prospettiva geometrica e nel disegno. Egli, tuttavia, possedeva un tratto veloce, brioso, quasi effervescente, che mal si sposava con il rigido accademismo di Gleyre: Renoir, tuttavia, non se ne curava, e quando il maestro rimprover\u00f2 la sua pratica di \u00abdipingere per divertimento\u00bb, egli ribatt\u00e9 sagace: \u00abSe non mi divertisse la prego di credere che non dipingerei affatto\u00bb. Fu questo un tratto distintivo della sua poetica, anche della maturit\u00e0, che approfondiremo nel paragrafo \"Stile\".\n\"En plein air\": Sisley, Bazille e Monet.\nAl di l\u00e0 dei benefici che deriv\u00f2 dal discepolato con il Gleyre, per la maturazione pittorica del Renoir fu determinante soprattutto l'incontro con Alfred Sisley, Fr\u00e9deric Bazille e Claude Monet, pittori che come lui trovavano inadeguata e mortificante la mera disciplina accademica. Sentendosi oppressi dalla claustrofobia degli \"atelier\", il gruppo di giovani decise di seguire l'esempio di Charles-Fran\u00e7ois Daubigny e, nell'aprile del 1863, decisero di recarsi insieme a Chailly-en-Bi\u00e8re, ai margini dell'incontaminata foresta di Fontainebleau, cos\u00ec da lavorare all'aria aperta, rigorosamente \"en plein air\", con un approccio pi\u00f9 diretto con la natura.\nNel 1864 Gleyre chiuse definitivamente il suo studio e, contestualmente, Renoir sostenne brillantemente gli esami all'Accademia, concludendo cos\u00ec il suo apprendistato artistico. Fu cos\u00ec che, nella primavera del 1865, si trasfer\u00ec insieme a Sisley, Monet e Camille Pissarro nel villaggio di Marlotte, trovando alloggio nell'accogliente locanda della m\u00e8re Anthony. Importante fu l'amicizia con Lise Tr\u00e9hot, donna che fece ingresso nell'autobiografia artistica del pittore assai prepotentemente: le sue sembianze sono infatti riconoscibili in moltissime opere del Renoir, come \"Lisa con ombrello\", \"Zingara\", \"Donna di Algeri\" e \"Parigine in costume algerino\". Nel frattempo il pittore, afflitto da una situazione economica tutt'altro che florida, si trasfer\u00ec dapprima presso l'abitazione del Sisley, e poi nell\"'atelier\" in rue Visconti di Bazille, dal quale ricevette ospitalit\u00e0 e appoggio morale. La convivenza fu molto felice e i due lavorarono alacremente, a contatto quotidiano. Ne sono testimonianza il ritratto che Bazille fece a Renoir (si tratta dell'immagine che figura nella sezione introduttiva della pagina) e il dipinto eseguito dal Renoir, ritraente Bazille al cavalletto intento a dipingere una natura morta.\nIl sodalizio con Bazille, in effetti, fu fondamentale. Con lui, quando il sole era tramontato e la luce a gas era insufficiente per continuare a dipingere, inizi\u00f2 a frequentare il Caf\u00e9 Guerbois in rue de Batignolles, rinomato luogo di ritrovo di artisti e letterati. Durante le chiacchierate che si svolgevano al caff\u00e8 i pittori, capeggiati da Manet e dal suo amico scrittore \u00c9mile Zola, maturarono il proposito di cogliere l'eroismo della societ\u00e0 moderna, senza rifugiarsi nella raffigurazione di temi storici. In seno al Caf\u00e9 Guerbois questo effervescente cenacolo di pittori, scrittori e appassionati d'arte elabor\u00f2 anche l'idea di farsi conoscere come un gruppo di artisti \u00abindipendenti\u00bb, svincolandosi cos\u00ec dal circuito ufficiale. Pur aderendo ai propositi dei suoi amici, Renoir non disdegn\u00f2 i Salon e nel 1869 vi partecip\u00f2 con la \"Zingara\". Grazie alle opportunit\u00e0 sociali offerte dal Caf\u00e9 Guerbois, inoltre, Renoir ebbe agio di intensificare i suoi rapporti con Monet, con il quale stabil\u00ec un'intesa fervida, persino fraterna. I due, infatti, adoravano dipingere insieme, nel segno di una forte coincidenza tecnica e iconografica, spesso intervenendo sul medesimo motivo: celeberrima \u00e8 la loro visita all'isola di Croissy sulla Senna, che visitarono e ritrassero nel 1869, lavorando fianco a fianco, dando vita cos\u00ec a due dipinti distinti (quello di Renoir \u00e8 \"La Grenouill\u00e8re\"). Sempre al Caf\u00e9 Guerbois, inoltre, Renoir conobbe Henri Fantin-Latour, pittore che in quegli anni stava stendendo un dipinto denominato \"Atelier de Batignolles\" nel quale vaticin\u00f2 brillantemente la nascita del gruppo impressionista, che stava prendendo le mosse proprio in quel periodo.\nL'Impressionismo.\nSi tratt\u00f2 questo di un periodo durante il quale Renoir, seppur afflitto da una mancanza cronica di soldi, trascorse una vita gaudente e spensierata, nel segno della sperimentazione pittorica e della vita \"en plein air\". La sua produzione artistica, tuttavia, sub\u00ec una violenta battuta d'arresto nell'estate 1870, con lo scoppio della guerra franco-prussiana. Anche Renoir sfortunatamente fu chiamato alle armi e arruolato in un reggimento di corazzieri: in qualit\u00e0 di questo ruolo si rec\u00f2 dapprima a Bordeaux e poi a Vic-en-Bigorre, nei Pirenei, con il preciso compito di addestrare i cavalli (che gli venne assegnato nonostante non avesse praticamente esperienza in merito). Con la resa di Sedan l'artista fece ritorno a Parigi e, dopo essersi trasferito in un nuovo studio sulla \"rive gauche\" (quello vecchio era rischioso per via dei bombardamenti) si mun\u00ec di un passaporto con il quale il \u00abcittadino Renoir\u00bb fu ufficialmente autorizzato ad esercitare le arti in pubblico. Nonostante un breve accesso di dissenteria avuto durante l'esperienza militare, Renoir usc\u00ec praticamente illeso dal conflitto: ci\u00f2 malgrado, questo per lui fu un periodo assolutamente funesto. Dal conflitto, infatti, scaturirono una situazione caotica e di disordine che, culminata con la drammatica esperienza della Comune di Parigi, certamente non contribu\u00ec ad agevolare i giovani artisti a trovare la loro strada: in effetti, la generazione di Renoir - che, amareggiato, si apr\u00ec a una vita disordinata, da \"boh\u00e9mienne\" - non incontr\u00f2 che ostilit\u00e0 e resistenze da parte della critica d'arte ufficiale. Per di pi\u00f9 Renoir fu afflitto anche dal lutto di Bazille che, partito volontario nell'agosto del 1870, per\u00ec nella battaglia di Beaune-la-Rolande. Con la tragica morte di Bazille, il carissimo amico con il quale aveva condiviso i primi \"atelier\", i primi entusiasmi e i primi insuccessi, Renoir fu scosso da violenti sussulti di rimpianto e di indignazione e sembr\u00f2 distaccarsi definitivamente dalla giovinezza.\nNonostante questo periodo di difficolt\u00e0, Renoir seguit\u00f2 a dipingere - come, d'altronde, aveva sempre fatto - e si accost\u00f2 irreversibilmente alla poetica impressionista. Con Monet e Manet si ritir\u00f2 ad Argenteuil, villaggio che lo convert\u00ec definitivamente all\"'en plein air\": ne \u00e8 testimonianza la \"Vele ad Argenteuil\", tela dove la tavolozza si schiarisce e le pennellate sono brevi e corsive, secondo una maniera che si pu\u00f2 definire propriamente impressionista. La sua virata impressionista si formalizz\u00f2 con l'adesione alla \u00abSoci\u00e9t\u00e9 anonyme des artistes peintres, sculpteurs, graveurs\u00bb, societ\u00e0 istituita su suggerimento di Pissarro (vi facevano parte anche Monet, Sisley, Degas, Berthe Morisot ed altri) nella prospettiva di radunare denaro per organizzare mostre gestite autonomamente. La prima di queste mostre, allestita il 15 aprile 1874 nei locali del fotografo Nadar al n. 35 di boulevard des Capucines, suscit\u00f2 in Renoir un grande imbarazzo, in quanto egli si trov\u00f2 a ricoprire lo scomodo incarico di scegliere il percorso espositivo tra le varie opere. Si tratt\u00f2 di un compito molto arduo siccome, malgrado la comunanza d'intenti, i pittori presenti alla prima mostra del 1874 erano caratterizzati da una spiccata disorganicit\u00e0: \u00abBasti confrontare le opere di Monet e Degas: il primo \u00e8 sostanzialmente un paesaggista interessato alla resa degli effetti di luce con pennellate decise e sintetiche, il secondo un seguace del linearismo di Ingres, sensibile alla rappresentazione di interni raffigurati con tagli compositivi che richiamano le fotografie dell'epoca\u00bb (Giovanna Rocchi).\nPoco tempo prima dell'inaugurazione della mostra Renoir avrebbe ammesso: \u00abNon avevamo che un'idea, esporre, mostrare dappertutto le nostre tele\u00bb. Nella mostra degli Impressionisti, dunque, egli intravide un'ottima opportunit\u00e0 per rivelarsi al grande pubblico e pertanto espose alcune delle sue opere migliori, come \"La ballerina\", \"La parigina\", \"Il palco\". La mostra, purtroppo, si risolse per la maggiore in un cocente fiasco, ma ci\u00f2 non fu totalmente vero per Renoir. Se Monet veniva definitivamente stroncato dalla critica, a Renoir veniva riconosciuto un certo ingegno: \u00abPeccato che il pittore [Renoir] che pure ha un certo gusto del colore, non disegni meglio\u00bb avrebbe commentato Louis Leroy. Nonostante l'asprezza di alcune critiche, in ogni caso, la mostra fu di fondamentale importanza siccome fu in quell'occasione che venne la maniera di Renoir e dei suoi compagni fu definita per l prima volta \u00abimpressionista\u00bb, perch\u00e9 trattasi di uno stile che non intende descrivere veristicamente il paesaggio, ma che preferisce cogliere la luminosa fugacit\u00e0 di un attimo, un\"'impressione\" che \u00e8 totalmente diversa e autonoma da quelle immediatamente precedenti e successive. Se la maggioranza dei recensori critic\u00f2 aspramente questa peculiarit\u00e0, altri (anche se pochi) ne seppero riconoscere la carica innovativa e la fresca immediatezza con cui erano resi gli effetti luministici. Jules-Antoine Castagnary, molto coraggiosamente, fu prodigo di plausi per questa particolare scelta stilistica:\nNonostante la critica assunse toni poco distruttivi nei confronti di Renoir, dal punto di vista finanziario la mostra del 1874 fu un totale insuccesso, e non risolse affatto le incertezze economiche del pittore. Ci\u00f2, tuttavia, non bast\u00f2 a frenare gli entusiasmi del gruppo, e perci\u00f2 Renoir - pi\u00f9 infervorato che mai - seguit\u00f2 a dipingere con i suoi amici, animato da uno spirito di goliardico coinvolgimento. Anche Manet, che mai volle associarsi con il gruppo degli Impressionisti, apprezz\u00f2 moltissimo gli esperimenti audaci di Renoir e, vedendolo una volta dipingere con la coda dell'occhio, bisbigli\u00f2 a Monet la seguente frase, scimmiottando la critica d'arte del tempo: \u00abNon ha nessun talento, quel ragazzo! Lei che \u00e8 suo amico, gli dica di rinunciare alla pittura!\u00bb. Lo spettro del dissesto economico, tuttavia, era sempre dietro l'angolo, e per questo motivo nel 1875 Renoir organizz\u00f2 con la pittrice Berthe Morisot un'asta pubblica all'H\u00f4tel Drouot, con il mercante Paul Durand-Ruel in veste di esperto d'arte. L'iniziativa, tuttavia, ebbe esiti fallimentari, se non disastrosi: molte opere furono svendute, se non ricomprate, e il risentimento del pubblico raggiunse picchi cos\u00ec elevati che Renoir si ritrov\u00f2 costretto a chiedere l'intervento della polizia, per evitare che le controversie degenerassino in risse.\nAlla mostra, tuttavia, presenziava anche Victor Chocquet, un modesto funzionario della dogana appassionato di Delacroix, che subito ammir\u00f2 la pittura di Renoir, al quale fu legato da un affettuoso rispetto e da un sincero entusiasmo. Oltre a sostenere economicamente gli Impressionisti e a difenderli dai colpi bassi della critica, Chocquet arriv\u00f2 a possedere ben undici quadri di Renoir, il pi\u00f9 significativo dei quali \u00e8 senz'ombra di dubbio il \"Ritratto di Madame Chocquet\". Con la ritrattistica ufficiale Renoir accumul\u00f2 una notevole fortuna, che destin\u00f2 all'acquisto di una casa-studio a Montmartre, e consacr\u00f2 la propria affermazione professionale, tanto che intorno a lui inizi\u00f2 a formarsi una ristretta ma rispettabilissima cerchia di amatori e collezionisti. Anche Durand-Ruel intensific\u00f2 i suoi rapporti con Renoir, puntando con fiuto e coraggio sulla sua \"\u0153uvre\", e l'editore Charpentier, incantato dai suoi dipinti, lo introdusse nel salotto della moglie, frequentato assiduamente dalla migliore \"\u00e9lite\" letteraria e intellettuale della citt\u00e0 (Flaubert, Daudet, Guy de Maupassant, Jules e Edmond de Goncourt, Turgenev e Victor Hugo vi erano praticamente di casa). Nonostante il successo riscontrato come ritrattista del mondo parigino e della guerra, Renoir non abbandon\u00f2 completamente la pratica dell\"'en plein air\", con la quale realizz\u00f2 nel 1876 il \"Bal au moulin de la Galette\", uno dei dipinti al quale il suo nome \u00e8 rimasto indissolubilmente legato. Il \"Bal au moulin de la Galette\" fu presentato al pubblico parigino in occasione della terza mostra impressionista del 1877, l'ultima che vide riunirsi i vecchi amici del tempo (C\u00e9zanne, Renoir, Sisley, Pissarro, Monet, Degas): dopo questo fatidico anno, infatti, il gruppo divenne progressivamente meno coeso, per poi sfaldarsi definitivamente.\nIl Bel Paese.\nAlla fine degli anni 1870 Renoir in effetti \u00e8 mosso da una profonda inquietudine creativa, esasperata dai vari dissapori sorti con gli amici, che lo accusavano di prostituire la sua arte per sete di celebrit\u00e0: ne parleremo pi\u00f9 approfonditamente nel paragrafo \"Stile\". Renoir, d'altro canto, sent\u00ec profonda anche l'esigenza di viaggiare e cambiare aria: d'altronde, correva l'anno 1879 e nei suoi trentotto anni di vita non aveva visitato che Parigi e la valle della Senna. Per questo motivo, favorito anche dalla sua ormai florida situazione economica, nel 1880 decise di recarsi ad Algeri, sulle orme dell'amato Delacroix, che pure si rec\u00f2 in Nord Africa nel 1832. Tornato in Francia fu invitato anche in Inghilterra dall'amico Duret, anche se fu costretto a declinare, perch\u00e9 in quel periodo stava \u00ablottando con alberi in fiore, con donne e bambini, e non voglio vedere altro\u00bb. Il motivo di questa \u00ablotta\u00bb va ricercato in Aline Charigot, donna che il maestro ritrasse nella sua celebre \"Colazione dei canottieri\": Renoir, spinto anche dall'esigenza di stabilirsi definitivamente, l'avrebbe poi sposata nel 1890.\nAncora pi\u00f9 proficuo fu il viaggio che effettu\u00f2 in Italia nel 1882. Se l'etimologia latina del termine \u00abvacanza\u00bb (\"vacare\") suggerisce un \u00abvuoto\u00bb dilettevole in cui i ritmi rallentano, il concetto di vacanza per Renoir al contrario consistette nel dipingere tutto il tempo e, contestualmente, interrogare i musei d'arte che incontrava lungo il cammino. L'Italia, d'altronde, era una meta molto ambita dal pittore, che sino ad allora aveva potuto conoscerla solo con le opere rinascimentali esposte al Louvre e attraverso le infuocate descrizioni degli amici che l'avevano visitata. Egli, infatti, quando era studente non concorse per il Prix de Rome, borsa di studio che garantiva ai vincitori un viaggio di formazione nel Bel Paese, in modo da coronare degnamente gli anni di studio in Francia, e a causa dell'insufficiente sostegno economico non pens\u00f2 neanche di recarsi in Italia con i propri mezzi, come fecero ad esempio Manet e Degas. Il \u00abviaggio della maturit\u00e0\u00bb in Italia e il contatto con gli immensi depositi culturali rinascimentali, in ogni caso, fu foriero di importanti innovazioni e \u00abcesure\u00bb (termine sovente usato dal pittore) nell'arte di Renoir, il quale una volta divenuto anziano avrebbe confessato: \u00abIl 1882 fu una grande data nella mia evoluzione\u00bb. \u00abIl problema dell'Italia \u00e8 che \u00e8 troppo bella\u00bb avrebbe aggiunto \u00abgli Italiani non hanno alcun merito nell'aver creato grandi opere in pittura. Gli bastava guardarsi intorno. Le strade italiane sono gremite di dei pagani e personaggi biblici. Ogni donna che allatta un bambino \u00e8 una Madonna di Raffaello!\u00bb. La straordinariet\u00e0 del soggiorno nel Bel Paese \u00e8 condensata in una bella frase che Renoir rivolse a un amico, cui confid\u00f2: \u00abSi torna sempre ai primi amori, ma con una nota in pi\u00f9\u00bb.\nIl \"tour\" italiano ebbe inizio a Venezia: Renoir fu letteralmente stregato non solo dall'arte di Carpaccio e di Tiepolo (Tiziano e Veronese non erano una novit\u00e0 siccome li aveva gi\u00e0 ammirati \"de visu\" al Louvre), ma anche dal fascino della Laguna e dalle sue peculiarit\u00e0, e subito si preoccup\u00f2 di cogliere l'identit\u00e0 atmosferica tra aria, acqua e luce che caratterizzava quei luoghi, descritti nei suoi dipinti con grande zelo indagatorio. Dopo aver fatto affrettatamente sosta a Padova e Firenze giunse infine a Roma, dove fu colpito dalla suadente violenza della luce mediterranea. Fu nell'Urbe, inoltre, che esplose in lui l'ammirazione per l'arte degli antichi maestri, soprattutto Raffaello Sanzio: dell'Urbinate, infatti, Renoir aveva ammirato gli affreschi alla villa Farnesina, \u00abmirabili per semplicit\u00e0 e grandezza\u00bb. L'ultima tappa importante del suo \"tour\" italiano fu il golfo di Napoli, dove ammir\u00f2 gli incanti cromatici dell'isola di Capri e scopr\u00ec le pitture murali di Pompei, esposte con orgoglio nel museo archeologico della citt\u00e0 partenopea. Si spinse infine anche a Palermo, dove incontr\u00f2 il grande musicista tedesco Richard Wagner e lo omaggi\u00f2 con un ritratto. Il viaggio italiano ebbe risvolti straordinari nella sua maturazione pittorica, culminati nella realizzazione delle \"Grandi bagnanti\": di questa evoluzione stilistica, come di consueto, parleremo dettagliatamente nel paragrafo \"Stile\".\nUltimi anni.\nAgli scorci del Novecento Renoir era ormai ufficialmente riconosciuto come uno degli artisti pi\u00f9 illustri e poliedrici d'Europa. La sua fama, d'altronde, si era definitivamente consolidata con la grande retrospettiva organizzata nel 1892 da Durand-Ruel (vi erano esposti centoventotto lavori, fra cui il \"Bal au moulin de la Galette\" e \"La colazione dei canottieri\") e con lo sfolgorante successo riscosso in occasione del Salon d'Automne del 1904: anche lo Stato Francese, sino ad allora diffidente nei suoi confronti, acquistava sue opere, e nel 1905 egli venne persino insignito della Legione d'onore. Assai flebili erano invece i rapporti con il gruppo degli Impressionisti, il quale era ormai disgregato: dei vari artisti della vecchia guardia, infatti, seguitavano a dipingere solo Claude Monet, ormai ritiratosi stanco e malato nella sua villa di Giverny, e Edgar Degas, quasi cieco ma comunque attivissimo.\nAnche Renoir inizi\u00f2 a essere minacciato da gravi problemi di salute, e intorno ai cinquant'anni si manifestarono i primi sintomi di quella devastante artrite reumatoide che lo avrebbe tormentato sino alla morte, causandogli la paralisi completa degli arti inferiori e la semiparalisi di quelli superiori. Fu una malattia decisamente aggressiva, come osservato da Annamaria Marchionne:\nNonostante l'inaudita ferocia del morbo Renoir continu\u00f2 imperterrito a dipingere e fu disposto persino a legarsi i pennelli alla mano pi\u00f9 ferma, cos\u00ec da ritornare ai sospirati esordi e a \u00abmettere il colore sulla tela per divertirsi\u00bb. Proprio a causa della progressiva infermit\u00e0 nei primi anni del Novecento si trasfer\u00ec su consiglio dei medici a Cagnes-sur-Mer, in Costa Azzurra, dove nel 1908 acquist\u00f2 la tenuta delle Collettes, nascosta tra le fronde degli uliveti e degli aranci e abbarbicata su un colle in vista del vecchio borgo e del mare. Nonostante gemesse continuamente dal dolore, Renoir trasse giovamento dal clima mite della regione mediterranea e dagli agi della vita borghese di provincia continu\u00f2 a esercitare incessantemente la tecnica pittorica, e combatt\u00e9 con tutte le sue forze gli ostacoli posti dall'artrite deformante. Le sue energie creative si esaurirono inesorabilmente, anche a causa della morte dell'amata moglie Aline, nel 1915: egli, tuttavia, poteva ancora dissertare brillantemente di arte, e attir\u00f2 intorno a s\u00e9 un gruppo di giovani ardenti (primi fra tutti Henri Matisse), attraverso i quali esercit\u00f2 un influsso potente; meno fruttuoso fu l'incontro, nel 1919, con Modigliani che, contestando la pittura di Renoir e quindi le forme pittoriche di alcune modelle ritratte dal maestro (\u00abNon mi piacciono quelle natiche!\u00bb), se ne and\u00f2 sbattendo la porta dello studio. Renoir mor\u00ec, infine, il 3 dicembre 1919 nella sua villa a Cagnes. Secondo il figlio Jean, le sue ultime parole celebri, pronunziate la sera prima di morire mentre gli venivano tolti i pennelli dalle dita rattrappite, furono: \" \"Credo di incominciare a capire qualcosa\" \". \u00c8 sepolto con tutta la famiglia nel cimitero di Essoyes in Borgogna.\nStile.\nRenoir: mestiere pittore.\nRenoir \u00e8 stato uno degli interpreti pi\u00f9 convinti e spontanei del movimento impressionista. Artista prodigiosamente prolifico, con all'attivo ben cinquemila tele e un numero altrettanto cospicuo di disegni e acquerelli, Renoir si \u00e8 distinto anche per la sua poliedricit\u00e0, tanto che possiamo distinguere numerosi periodi nella sua produzione pittorica. \u00c8 lo stesso Renoir, in ogni caso, a parlare del suo metodo di fare arte:\nCome emerge da questa citazione Renoir si rapportava alla pittura in maniera assolutamente anti-intellettualistica e, nonostante fosse anch'egli insofferente ai convenzionalismi accademici, non contribu\u00ec mai alla causa dell'Impressionismo con riflessioni teoriche o con dichiarazioni astratte. Egli, infatti, ripudia ogni forma di intellettualismo e confessa una vivida fiducia nella concreta esperienza del \"fare\" pittorico, che si oggettiva nell'unico mezzo espressivo di pennelli e tavolozza: \u00ablavorare da buon operaio\u00bb, \u00aboperaio della pittura\u00bb, \u00abfare della buona pittura\u00bb sono in effetti frasi che ricorrono spesso nel suo epistolario. Questa decisa istanza di concretezza viene ribadita dallo stesso Renoir nella sua prefazione all'edizione francese del \"Libro d'arte\" di Cennino Cennini (1911), dove oltre a fornire consigli e suggerimenti pratici per gli aspiranti pittori afferma che \u00abpotrebbe sembrare che siamo molto lontani da Cennino Cennini e dalla pittura, eppure non \u00e8 cos\u00ec, poich\u00e9 la pittura \u00e8 un mestiere come la falegnameria e la lavorazione del ferro, e sottost\u00e0 alle medesime regole\u00bb. Il critico Octave Mirbeau, addirittura, addita le cause della grandezza di Renoir proprio in questa peculiare concezione della pittura:\nInfluenze.\nIn ragione delle motivazioni anzidette Renoir non fu mai animato dall'accanito idealismo di un Monet o di un C\u00e9zanne e, anzi, ricorse spesso all'esempio degli antichi maestri. Rispetto ai suoi colleghi Renoir si sentiva \u00aberede di una forza viva accumulata nel corso delle generazioni\u00bb (Benedetti) e per questo motivo fu pi\u00f9 disposto a prendere ispirazione dall'eredit\u00e0 del passato. Anche nella maturit\u00e0, infatti, non cess\u00f2 mai di considerare il museo come il luogo congeniale alla formazione di un artista, ravvisandone la capacit\u00e0 di insegnare \u00abquel gusto della pittura che la sola natura non ci pu\u00f2 dare\u00bb.\nL'opera di Renoir si pone come punto di incontro (o di scontro) tra esperienze artistiche molto eterogenee. Di Rubens lo attraeva molto la vigoria e la corposit\u00e0 della pennellata e la magistrale resa degli incarnati, altamente espressivi, mentre dei pittori rococ\u00f2 francesi - Fragonard e Boucher primi fra tutti - apprezzava molto la delicatezza e la fragranza della materia cromatica. Un ruolo di decisiva importanza nella riflessione artistica di Renoir \u00e8 giocato anche dai pittori di Barbizon, dai quali mutu\u00f2 il gusto per il \"plein air\" e l'abitudine a valutare le corrispondenze tra i paesaggi e gli stati d'animo. Importante fu pure l'influenza di Jean-Auguste-Dominique Ingres, autentica \u00abbestia nera\u00bb per i colleghi, che vi intravedevano un simbolo della sterilit\u00e0 delle pratiche accademiche: Renoir, al contrario, fu molto affascinato dal suo stile, nel quale credeva di percepire il palpito della vita, e vi traeva un piacere quasi carnale (\u00abDi nascosto mi godevo il bel ventre della \"Sorgente\" e il collo e le braccia di \"Madame Rivi\u00e8re\"\u00bb). Di Raffaello Sanzio, influenza importantissima soprattutto nella tarda maturit\u00e0, parleremo nel paragrafo \"Lo stile aigre\".\nNell'universo artistico di Renoir, poi, un caratteristico posto di rilievo spetta a Gustave Courbet. Uomo animato da una forte determinazione e da un carisma combattivo, Courbet non solo tematizz\u00f2 ci\u00f2 che fino a quel momento era considerato indegno di rappresentazione pittorica, bens\u00ec riusc\u00ec anche a trasferire sulla tela brani di materia. La sua \u00e8 una pittura greve, pesante, di una forza tutta terrestre: le tele del maestro di Ornans, infatti, sono dotate di una propria, potente fisicit\u00e0, e si sostanziano di una materia pittorica molto cruda in cui i colori sono ricchi di spessore e vengono spesso applicati a colpi di spatola, proprio per ottenere effetti di \u00abconcretezza\u00bb sulla tela. Questo vigore espressivo sugger\u00ec a Renoir una libert\u00e0 sconosciuta nella trattazione della materia pittorica, la quale emerger\u00e0 chiaramente anche quando la ricerca artistica del pittore si orienter\u00e0 verso nuove metodologie.\nIl pittore della \"joie de vivre\".\nL'opera di Renoir \u00e8 improntata alla pi\u00f9 autentica \"joie de vivre\". Nella sua vita, infatti, Renoir fu animato da un genuino entusiasmo nei confronti della vita, e mai cess\u00f2 di stupirsi davanti alle infinite meraviglie del creato, gustandone fino in fondo la bellezza e sentendo lo spasmodico desiderio di trasferire sulla tela, con una dolce e intensa partecipazione emotiva, il ricordo di ogni percezione visiva lo avesse colpito. Il critico Piero Adorno, per sottolineare come Renoir si rapportasse a ogni aspetto della vita, sia esso grande o piccolo, ha proposto il seguente sillogismo: \u00abtutto ci\u00f2 che esiste vive, tutto ci\u00f2 che vive \u00e8 bello, tutto ci\u00f2 che \u00e8 bello merita di essere dipinto\u00bb (per cui, tutto ci\u00f2 che esiste \u00e8 degno di rappresentazione pittorica).\nTutte le sue pitture, dai primi lavori nello studio di Gleyre alle ultime opere di Cagnes, colgono in effetti gli aspetti pi\u00f9 dolci ed effimeri della vita, rendendoli con pennellate fluide e vibranti e con una tessitura cromatica e luministica rasserenante e gioiosa. \u00abMi piacciono quei quadri che mi fanno venir voglia di entrarci dentro per fare un giro\u00bb: con queste parole il pittore invita esplicitamente gli osservatori dei suoi dipinti a interagire con essi con un divertimento affine a quella che egli stesso aveva sperimentato dipingendoli. Quello del \u00abdivertimento\u00bb \u00e8 uno dei concetti chiave della poetica di Renoir: egli, infatti, adorava \u00abmettere i colori sulla tela per divertirsi\u00bb, al punto che probabilmente nessun altro pittore aveva mai sentito un'urgenza cos\u00ec irrinunciabile di dipingere per esprimere i suoi sentimenti (\u00abil pennello [...] \u00e8 una sorta di prolungamento organico, una partecipe appendice delle sue facolt\u00e0 sensitive\u00bb, osserva Maria Teresa Benedetti). Esemplare la risposta che diede con giovanile sincerit\u00e0 al maestro Gleyre, il quale concepiva la pittura come un rigoroso esercizio formale, da compiere con seriet\u00e0 e responsabilit\u00e0 e non certo lasciandosi andare a cifre di disinvoltura. Allo stupito maestro, che lo strapazz\u00f2 ricordandogli i pericoli che comporta il \u00abdipingere per divertimento\u00bb, egli avrebbe infatti ribattuto: \u00abSe non mi divertisse la prego di credere che non dipingerei affatto\u00bb.\nRicapitolando, anche dai suoi dipinti traspare questa sua allegria straripante e questa sua accoglienza verso il mondo percepito come pura espressione della gioia di vivere. Ci\u00f2 avviene anche grazie a una consistente serie di importanti accorgimenti stilistici: soprattutto prima della svolta \"aigre\", i suoi dipinti sono leggeri e vaporosi, intrisi di una luce viva e pulsante, e si fanno travolgere dai colori con gioiosa vivacit\u00e0. Renoir frammenta poi la luce in piccole chiazzette di colore, ciascuna delle quali \u00e8 depositata sulla tela con una grandissima delicatezza di tocco, a tal punto che l'intera opera sembra vibrare agli occhi dello spettatore, e divenire qualcosa di limpido e tangibile, anche grazie ai sapienti accordi tra colori complementari (distribuiti secondo una tecnica propriamente impressionista).\nQuest'effervescenza creativa si rivolge a numerosi generi pittorici. La sua opera fa innanzitutto riferimento all'\u00aberoismo della vita moderna\u00bb che Charles Baudelaire aveva individuato come il tema di un'arte che si possa dire autentica: per questo motivo, Renoir - cos\u00ec come i suoi colleghi - capiscono che per raggiungere risultati egregi nella \u00abpittura di storia\u00bb non bisogna rifugiarsi ipocritamente nella storia dei secoli passati, bens\u00ec confrontarsi con l'epoca a loro contemporanea in maniera spontaneit\u00e0, fresca ma vigorosa, sull'esempio del pi\u00f9 anziano \u00c9douard Manet. Riportiamo di seguito il commento di Maria Teresa Benedetti, significativo anche per una comprensione pi\u00f9 agevole del rapporto tra Renoir e la \"joie de vivre\":\nLo stile \"aigre\".\nUn drastico mutamento stilistico si ebbe in seguito al viaggio in Italia del 1881. Sentendosi oppresso dalla scelta impressionista, infatti, Renoir in quell'anno decise di recarsi nel Bel Paese per studiare con attenzione l'arte dei maestri del Rinascimento, sulle tracce di un topos pittorico mutuato dal venerato Ingres. Il soggiorno italiano, in effetti, oltre ad ampliare ulteriormente i suoi orizzonti figurativi comport\u00f2 conseguenze importanti sul suo modo di fare pittura. A colpirlo furono le pitture murali di Pompei e, soprattutto, gli affreschi \u00abmirabili per semplicit\u00e0 e grandezza\u00bb della Farnesina di Raffaello, nei quali scopr\u00ec quella perfezione estetica che con l'esperienza impressionista non era stato in grado di raggiungere. Con malinconico entusiasmo avrebbe confessato all'amica Marguerite Charpentier:\nSe l'arte raffaellesca affascin\u00f2 Renoir per la sua quieta grandezza, per la luce diffusa e per i volumi plasticamente definiti, dalle pitture pompeiane egli deriv\u00f2 un gusto per quelle scene che miscelano sapientemente la dimensione ideale con quella reale, come avviene negli affreschi raffiguranti imprese araldiche, mitologiche, amorose e dionisiache e architetture illusionistiche che abbellivano le \"domus\" della citt\u00e0 vesuviana. Lo dice egli stesso:\nAlla vista dei modelli rinascimentali Renoir speriment\u00f2 forte disagio spirituale, si vide spogliare dalle proprie certezze, ancora peggio, si scopri artisticamente ignorante. In seguito alla ricezione degli affreschi di Raffaello e delle pitture pompeiane era infatti convinto di non aver mai posseduto realmente la tecnica pittorica e grafica, e di aver ormai esaurito le risorse offerte dalla tecnica impressionista, specialmente in merito all'incidenza della luce sulla natura: \u00abEro arrivato al punto estremo dell'impressionismo e dovevo constatare che non sapevo pi\u00f9 n\u00e9 dipingere n\u00e9 disegnare\u00bb, avrebbe tristemente constatato nel 1883.\nPer risolvere quest\"'impasse\" Renoir si distacc\u00f2 dall'Impressionismo e inaugur\u00f2 la sua fase \u00abaigre\u00bb o \u00abingresque\u00bb. Conciliando il modello raffaellesco con quello ingresiano, conosciuto e amato sin dagli esordi, Renoir decide di superare quella vibrante instabilit\u00e0 della percezione visiva di matrice impressionista e di approdare a una pittura pi\u00f9 solida e incisiva. Per sottolineare la costruttivit\u00e0 delle forme, in particolare, egli recuper\u00f2 un disegno nitido e preciso, un \u00abgusto attento ai volumi, alla solidit\u00e0 dei contorni, alla monumentalit\u00e0 delle immagini, a una progressiva castigatezza del colore\u00bb (StileArte), nel segno di una sintesi meno episodica e pi\u00f9 sistematica della materia pittorica. Egli, inoltre, abbandona il \"plein air\" e ritorna a elaborare le proprie creazioni negli \"atelier\", stavolta tuttavia coadiuvato da un ricco bagaglio figurativo. Per il medesimo processo nella sua opera i paesaggi si vedono sempre pi\u00f9 sporadicamente e si sviluppa un gusto per le figure umane, soprattutto nudi femminili. Si tratt\u00f2 questo di una vera e propria costante iconografica nella sua \"oeuvre\" - presente sia negli esordi che durante le sperimentazioni impressioniste - ma che durante la fase \"aigre\" si afferma con maggiore vigore, nel segno di un primato assoluto della figura, resa con pennellate vivide e delicate, in grado di catturare con precisione l'umore gioioso del soggetto e l'opulenza del suo incarnato.\nL\"'uomo\" Renoir.\nIl figlio Jean Renoir, infine, offre un ritratto fisiognomico e caratteriale assai dettagliato del padre, delineandone anche le abitudini vestiarie e lo sguardo indice del suo carattere al contempo tenero ed ironico:\nItinerario critico.\nL'opera di Renoir sub\u00ec alti e bassi nella stima dei critici durante il primo trentennio di attivit\u00e0. Nonostante i timidi apprezzamenti di B\u00fcrger e Astruc, che per primi ne notarono le qualit\u00e0, la produzione pittorica di Renoir dovette fronteggiare l'aperta ostilit\u00e0 della critica e del pubblico francese, che dava poco credito alle nuove ricerche impressioniste e continuava a preferire la maniera accademica. \u00c9mile Zola ne parla nel suo romanzo \"L'opera\", dove riporta che \u00abil riso che si udiva [alla mostra del 1874] non era pi\u00f9 quello soffocato dai fazzoletti delle signore e la pancia degli uomini si dilatava quando davano sfogo alla loro ilarit\u00e0. Era il riso contagioso di una folla venuta per divertirsi, che progressivamente si andava eccitando, scoppiava a ridere per un nonnulla, spinta dall'ilarit\u00e0 tanto dalle cose belle che da quelle esecrabili\u00bb.\nNonostante ci\u00f2, Renoir pot\u00e9 godere dell'appoggio di un cospicuo novero di sostenitori, primi fra tutti lo stesso Zola e Jules-Antoine Castagnary. Apprezzamenti ancora pi\u00f9 consistenti giunsero da Georges Rivi\u00e8re e da Edmond Renoir nel 1877 e nel 1879. Li riportiamo di seguito:\nInizialmente l\"'oeuvre\" di Renoir fu infatti osteggiata molto dai critici, nonostante una discreta popolarit\u00e0 durante l'intensa stagione ritrattistica. Si pu\u00f2 dire, in effetti, che i suoi dipinti alla fine dell'Ottocento si meritarono un atteggiamento ondivago. Diego Martelli nel 1880 parl\u00f2 di lui nei termini di un \u00abdelicatissimo artista\u00bb, ma dello stesso avviso non erano gli artisti suoi conterranei: le sperimentazioni impressioniste, in effetti, ebbero inizialmente in Italia la portata dirompente tipica delle novit\u00e0 troppo precoci, e non trov\u00f2 un terreno fertile ove diffondersi agilmente. Questa contraddittoriet\u00e0 si verificava anche oltreoceano, tanto che da una parte il \"Sun\" nel 1886 accusava Renoir di essere un allievo degenere di Gleyre, e dall'altra gli amatori americani facevano a gara per acquistarne le opere, preda di un vero e proprio entusiasmo collezionistico.\nIl culto di Renoir si ravviv\u00f2 a partire dai primi anni del Novecento. La mostra monografica del 1892 presso la galleria Durand-Ruel e la massiccia partecipazione renoiriana al Salon d'Automne nel 1904 (ben quarantacinque opere) concorsero sensibilmente a ribadire la sua rinomanza. Questo successo fu accompagnato da episodi di profonda adesione alla sua arte: basti pensare a Maurice Gangnat, titolare di una delle maggiori collezioni di opere del pittore, ai \"fauves\" e Henri Matisse, per cui le visite a Renoir nella sua dimora di Cagnes assursero a veri e propri pellegrinaggi, o ancora a Maurice Denis, Federico Zandomeneghi, Armando Spadini e Felice Carena (in questo senso, come osservato da Giovanna Rocchi, \u00abla fortuna di Renoir [\u00e8] molto pi\u00f9 figurativa che scritta\u00bb). Neanche la critica d'arte tuttavia pot\u00e9 rimanere indifferente a un simile successo, e nel 1911 venne pubblicato il primo studio sistematico della produzione pittorica di Renoir a opera di Julius Meier-Grafe. Da questo momento innanzi Renoir fu oggetto di una vera e propria riscoperta da parte della critica d'arte: nel 1913, in occasione di un'esposizione presso la galleria Bernheim-Jeune, venne pubblicato il primo, monumentale catalogo dei dipinti renoiriani con la prefazione curata da Mirbeau (che consider\u00f2 le vicende biografiche ed artistiche di Renoir come \u00abuna lezione di felicit\u00e0\u00bb). Dopo questo rinato interesse si superarono le repulsioni iniziali e si moltiplicarono le ricerche sulla tecnica e sugli sviluppi stilistici del pittore, con la pubblicazione di diversi studi pionieristici, fra i quali si segnalano quelli curati da Andr\u00e9 (1919), Ambroise Vollard (1919), Fosca (1923), Duret (1924), Besson (1929 e 1938), Barnes e de Mazia (1933). Questi contributi, meritevoli soprattutto per la loro precocit\u00e0, furono prontamente seguiti da alcuni interventi critici di Fosca e Roger-Marx, da un colossale studio di Drucker (1944) e dall'approfondimento di Rewald (1946) sui rapporti tra Renoir ed il contesto culturale francese della fine dell'Ottocento, tradotto in italiano nel 1949 con prefazione del Longhi. Assai significative furono anche le mostre tenutasi presso l'Orangerie di Parigi nel 1933 e presso il Metropolitan Museum of Art di New York nel 1937. Speciale menzione meritano anche gli studi di Delteil (1923) e Rewald (1946), incentrati soprattutto sulla produzione grafica del pittore, e le ricerche condotte Cooper, Rouart, Pach, Perruchot e Daulte in merito alla cronologia delle varie opere."}
{"id": "1076113", "revid": "228587", "url": "https://it.wikipedia.org/wiki?curid=1076113", "title": "The Best 2006", "text": "The Best 2006 \u00e8 l'antologia di Enzo Jannacci.\nIl disco.\nUscito nel dicembre 2006, l'album contiene i pi\u00f9 grandi successi della cinquantennale carriera del cantautore milanese, tutti riarrangiati ad eccezione di quelli tratti dal disco \"Come gli aeroplani\". Jannacci, come \u00e8 solito fare in occasione dell'uscita di un suo \"Greatest Hits\", ha composto 3 brani inediti: \"Rien ne va plus\", \"Mamma che luna che c'era stasera\" e \"Il ladro di ombrelli\". In pi\u00f9, nel secondo disco \u00e8 presente una nuova versione di \"Bartali\", cantata in coppia con il suo autore Paolo Conte.\nLe foto della copertina e del libretto, oltre che gli arrangiamenti, sono del figlio Paolo."}
{"id": "1076116", "revid": "59975", "url": "https://it.wikipedia.org/wiki?curid=1076116", "title": "The Buzzcocks", "text": ""}
{"id": "1076117", "revid": "1829756", "url": "https://it.wikipedia.org/wiki?curid=1076117", "title": "Discoradio", "text": "Discoradio \u00e8 un'emittente radiofonica privata interregionale del gruppo RDS Radio Dimensione Suono. \nTrasmette su varie frequenze in Lombardia, Piemonte, Emilia-Romagna, Liguria, Valle d'Aosta e in tutto il mondo via streaming. \nFondata il 14 settembre 1988 a Caravaggio (BG) da Angelo Zibetti, patron della discoteca Studio Zeta ed editore di Radio Zeta, nell'estate 2006 ha subito un passaggio di propriet\u00e0 e di conseguenza un riposizionamento del target ed un restyling. Ci\u00f2 ha comportato la scelta di adottare una programmazione rivolta ad un pubblico pi\u00f9 adulto ma sempre basata su canzoni uptempo.\nLa voce ufficiale della rete \u00e8 il doppiatore Massimiliano Alto.\nStoria.\nDiscoradio nasce come \"Studio Zeta Discoradio\" il 14 settembre 1988 dall'intuizione dell'editore Angelo Zibetti e dei suoi due pi\u00f9 stretti collaboratori nonch\u00e9 D.J. della discoteca \"Studio Zeta\", Walter Ravasi e Dario Desi, di aprire un'emittente dance che facesse da supporto alla discoteca stessa. Inizia a trasmettere direttamente dallo \"Studio Zeta\" di Caravaggio, sulla frequenza FM 107.25\u00a0MHz, rilevando l'impianto di Civiglio, Baita Bondella (Co) di Radio Press Panda di Milano (e delocalizzandolo a Valcava, Bg). Nel 1990 Dario Desi lascia lo staff per approdare al network nazionale \"Radio 101 one o one\" (oggi R101). Fino al 2006 i programmi pi\u00f9 noti di Discoradio erano: la \"Discoparade\", la classifica dei brani dance pi\u00f9 ballati condotta da Dario Desi fino al 1990 e poi da Marco Ravelli; \"Dedicati un minuto\" con Fabiana Viola e poi con Alberto Zanni; \"Colazione da Zanni,\" la sveglia di Discoradio, sempre con Alberto Zanni, poi divenuto\" Uno sveglio alle 7\" con Andrea Dani. Ancora il \"BPM\", condotto da Walter Pizzulli, il \"D.D.D.\" (Discoradio Disco Dance) di Marco Ravelli. Altri: \"Discoradio Fuori Orari\"o condotto da Paolo Simonetti e \"The Best of Disco\" condotto da Miky Boselli. A gestire la parte tecnica dei programmi ci sono Matteo Epis, Giampaolo Marconi (prima), Edo Munari (poi), che sono anche gli storici dj della discoteca Studio Zeta. \nMolti sono i pezzi dance o i gruppi che hanno ottenuto popolarit\u00e0 dopo i passaggi su Discoradio: tra di essi ci sono gli Eiffel 65, Gigi D'Agostino e Molella. Il 30 novembre 2006 chiude dopo quasi 12 anni il DDD. In questa occasione, Marco Ravelli, voce dell'emittente da 17 anni ed ex direttore artistico, d\u00e0 il suo addio a Discoradio.\nDiscoradio passa cos\u00ec ufficialmente alla nuova direzione, essendo stata venduta dallo storico proprietario Angelo Zibetti. Tra i motivi della cessione, la cosiddetta Legge Gasparri sul settore delle telecomunicazioni che non consente alle emittenti che hanno una concessione di tipo locale di coprire un'area in cui risiedono pi\u00f9 di 15 milioni di persone. Durante il periodo di transizione tra la vecchia e la nuova propriet\u00e0, da maggio a dicembre 2006, la direzione di Discoradio \u00e8 temporaneamente affidata ad Alberto Di Stefano (Station Manager di Dimensione Suono Roma), per essere quindi affidata a Mirko Lagonegro, gi\u00e0 Direttore dei programmi di All Music, che ha curato la fase di rinnovamento della radio fino al settembre del 2013. La programmazione musicale adottata \u00e8 riferibile al format rhytmic, ovvero musica sempre uptempo, positiva ed energica non pi\u00f9 solo dance, ma sono state introdotte anche sonorit\u00e0 pop, soul e hiphop comunque sempre uptempo.\nFormat e curiosit\u00e0.\nLa programmazione radiofonica di Discoradio \u00e8 attualmente rivolta principalmente verso i trenta-quarantenni e i loro interessi, mentre prima era invece dedicata soprattutto agli adolescenti. Attualmente Discoradio \u00e8 una \"radio di flusso:\" per la maggior parte della giornata non ci sono programmi ma solo dj che conducono nelle varie fasce orarie. Dalle 21 partono i programmi \"club\".\nDalle 21 alle 22 c'\u00e8 il Soulset (musica dance soulful e house) condotto da Fabio Marelli.\nDalle 22 alle 23 c'\u00e8 il Rhythmic History versione ext (musica dance anni 90/2000) condotto da Alessio Aloisi.\nDalle 23 in poi c'\u00e8 il Partyset (versioni ext o rmx dei brani che si ballano in discoteca) editato da Matteo Epis &amp; Edo Munari.\nNella programmazione di Discoradio trovano spazio le news di LINK, 12 edizioni quotidiane (tra le 6 e le 21) curate dalla redazione: Fabrizio Gaias, Cinzia Morgante e Francesco di Bruno. Alle 10.30 e alle 18.30 i 100 secondi di RDS con Enrico Mentana, alle 11.30 la rubrica dedicata al meglio dell'Italia 'Made in Italy' e alle 19.30 i 100 secondi di RDS con Riccardo Luna.\nPersonale.\nConduttori storici.\nPrima del cambio di gestione:\nDopo il cambio di gestione:"}
{"id": "1076131", "revid": "57342", "url": "https://it.wikipedia.org/wiki?curid=1076131", "title": "Doug Savant", "text": "Biografia.\nAd inizio carriera ha ottenuto ruoli nei film \"Morte a 33 giri\" e \"Voglia di vincere\", e ha preso parte ad alcuni episodi del serial \"California\".\nIl ruolo che interpretava in \"Melrose Place\" era noto per essere il primo personaggio apertamente gay apparso in televisione. Il personaggio fu pi\u00f9 volte censurato dal \"network\" che trasmetteva la serie, per alcune scene troppo audaci e per un bacio con l'attore Jason Beghe.\nSavant ha preso parte a molte serie televisive come: \"\", \"Nip/Tuck\", \"NCIS\", \"NYPD Blue\" e \"24\". Ottiene anche un piccolo ruolo nel film \"Godzilla\" di Roland Emmerich.\nSuccessivamente interpreta il ruolo di Tom Scavo nella serie \"Desperate Housewives\", un ruolo marginale, almeno per la prima stagione, infatti dalla seconda stagione il suo personaggio acquista pi\u00f9 spazio, diventando parte integrante del cast.\nVita privata.\nNel 1983 a 19 anni ha sposato Dawn Dunkin da cui ha avuto due figli: Arianna (nata il 17 gennaio 1992) e Madeline (nata il 20 luglio 1993). I due divorziarono nel 1997.\nNel novembre 1997, si \u00e8 fidanzato con l'attrice Laura Leighton, co-protagonista di \"Melrose Place\" e attrice nella serie \"Pretty Little Liars\"; sei mesi dopo, nel maggio 1998 si sono sposati ed hanno avuto due figli: Jack (nato il 10 ottobre 2000) e Lucy (nata il 9 giugno 2005).\nDoppiatori italiani.\nNelle versioni in italiano dei suoi film, Doug Savant \u00e8 stato doppiato da:\nCuriosit\u00e0.\nDoug Savant ha vestito i panni del Detective Dennis Mulrooney (insieme al gi\u00e0 collega in \"Melrose Place\" Thomas Calabro, qui nei panni del Detective Andy Parma) nella serie televisiva \"Colombo\" affiancando il famoso detective nell'episodio \"No time to die\" (trasmesso in italia nel marzo 1993 col titolo \"Non c'\u00e8 tempo per morire\") in cui la nipote del tenente scompare e si sospetta un rapimento."}
{"id": "1076136", "revid": "125196034", "url": "https://it.wikipedia.org/wiki?curid=1076136", "title": "Marc'Antonio Ziani", "text": "Nipote di Pietro Andrea Ziani, verso la fine del XVII secolo \u00e8 stato l'operista pi\u00f9 importante a Venezia e agli inizi del XVIII secolo una delle maggiori figure in ambito musicale presso la corte imperiale di Vienna.\nDal libretto di Francesco Silvani per la sua opera lirica \"Il duello d'amore, e di vendetta\" \u00e8 stato ricavato, da anonimo (ma attribuito a Antonio Salvi) quello per il \"Rodrigo ovvero Vincer se stesso \u00e8 la maggior vittoria\" di Georg Friedrich H\u00e4ndel.\nBiografia.\nDopo aver studiato probabilmente musica con lo zio Pietro Andrea, primo organista presso la Basilica di San Marco fino al 1677, fu candidato alla sua successione nel concorso del 16 gennaio 1678, ma gli fu preferito l'organista Giacomo Bonaventura Spada.\nIn quegli anni ebbe inizi\u00f2 anche la sua carriera operistica: nel 1674 al Teatro San Mois\u00e8 mise in scena \"La schiava fortunata\", una revisione de \"La Semirami\" di Antonio Cesti, e nel 1679 fu data la sua prima e vera opera, \"Alessandro Magno in Sidone\", al Teatro ai Santi Giovanni e Paolo.\nIl 28 settembre 1686 ricevette il posto di maestro di cappella della Basilica Palatina di Santa Barbara a Mantova (cappella di Ferdinando Carlo Gonzaga, ultimo duca di Mantova): durata e natura di questa occupazione rimangono tuttavia sconosciuti (probabilmente rimase in servizio sino al 1691).\nTornato a Venezia l'anno successivo, fu con Carlo Francesco Pollarolo uno dei principali operisti veneziani di fine secolo. Fu inoltre membro della \"Congregazione di Santa Cecilia\" e dell\"'Arte de Sonadori\".\nIl 1\u00ba aprile 1700 mor\u00ec Antonio Draghi, maestro di cappella della corte imperiale di Vienna, e Antonio Pancotti gli succedette lasciando vacante il posto di vice maestro, il quale venne assegnato a Ziani. Assunse la carica di maestro titolare solamente dopo la morte di Pancotti, avvenuta nel 1709. Nel 1712 Carlo VI, incoronato imperatore nel dicembre dell'anno precedente, lo promosse direttore della cappella di corte.\nA Vienna Ziani si occup\u00f2 di comporre opere e altri lavori drammatici per festeggiare compleanni della famiglia imperiale e le varie festivit\u00e0 dell'anno. Alla sua morte, che lo colse nel 1715, Johann Joseph Fux, gi\u00e0 suo vice maestro, prese il suo posto.\nConsiderazioni sull'artista.\nZiani \u00e8 considerato una delle pi\u00f9 importanti figure della vecchia scuola viennese. Le sue composizioni (compose esclusivamente musica vocale), che si contraddistinguono per la purezza del suo stile, sono caratterizzate da un'accurata declamazione del testo e da un'espressione densa di significato.\nLe sue arie degli anni ottanta del seicento generalmente si basano sul modello di un basso ripetuto, spesso imitato dalla voce. Sono inoltre, come quelle dello zio, molto profonde e lente con tempo di 3/2 o 4/4. I suoi recitativi sono molto melodici e graziosi. Dagli anni novanta invece egli apporta delle variazioni sulla struttura strumentale delle sue composizioni, inserendo, ad esempio, parti obbligate per gli strumenti di basso continuo.\nLa buona fama di Ziani continu\u00f2 ad esistere anche dopo la sua morte: ci\u00f2 \u00e8 dimostrato dal fatto che Carlo VI, per dimostrazione la sua gratitudine verso il defunto compositore, concesse una pensione sia a sua moglie che a suo fratello Francesco; inoltre i suoi lavori continuarono ad essere eseguiti fino agli anni quaranta del settecento e fu menzionato nella famosa disputa sul plagio di Antonio Lotti da parte Giovanni Bononcini."}
{"id": "1076144", "revid": "120713862", "url": "https://it.wikipedia.org/wiki?curid=1076144", "title": "Arcadia (poesia)", "text": "L'Arcadia (in greco: \"\") \u00e8 una regione storica della Grecia, nella penisola del Peloponneso (cfr. l'attuale omonima unit\u00e0 periferica) che, nel corso della storia della letteratura, \u00e8 stata elevata a topos letterario, in quanto percepita come un \"mondo idilliaco\". Si presenta infatti come una regione montuosa, disabitata per via della sua topografia: prevalentemente occupata da pastori, ha assunto nella poesia e nella mitologia i connotati di \"sogno idilliaco\", in cui non era necessario lavorare la terra per sostenersi, perch\u00e9 una natura generosa provvedeva gi\u00e0 a donare all'uomo il necessario per vivere. Ha una diversa connotazione dal concetto di utopia.\n\"Arcadia\" nella letteratura.\nSecondo la mitologia greca, l'Arcadia del Peloponneso era un possedimento di Pan, la deserta e vergine casa del dio della foresta e la sua corte di driadi, ninfe e spiriti della natura. Viene spesso identificata come una sorta di paradiso terrestre, abitato per\u00f2 solamente da entit\u00e0 sovrannaturali, non un luogo in cui le anime si rifugiassero dopo la morte.\nVirgilio e lo \"stile bucolico\".\nL'Arcadia \u00e8 rimasta un soggetto artistico sin dall'antichit\u00e0, sia nelle arti visuali, sia in letteratura. Le immagini di bellissime ninfe che giocano e corrono in una rigogliosa foresta sono state frequenti fonti di ispirazione per pittori e scultori.\nLa stessa mitologia greca \u00e8 fonte di ispirazione per il poeta romano Virgilio nello scrivere le sue \"Bucoliche\", una serie di poemi la cui ambientazione \u00e8 molto simile a quella dell'Arcadia.\nIl risultato poi dell'influenza virgiliana nella letteratura medioevale, come ad esempio lo \u00e8 nella \"Divina Commedia\", l'Arcadia \u00e8 diventato il simbolo della semplicit\u00e0 dello stile di vita dei pastori, del loro attaccamento alla Natura.\nIl Rinascimento: l'Arcadia in Europa.\nGli scrittori rinascimentali europei infatti rivisitarono spesso questo tema, che divenne ben presto simbolo di un luogo idilliaco. Importanti autori che si rifecero a questa tradizione furono per esempio Garcilaso de la Vega, in Spagna o Torquato Tasso, in Italia, nella sua favola pastorale \"Aminta\".\nDiversamente da come pu\u00f2 sembrare in superficie, il termine \"utopia\", coniato da Tommaso Moro, non ha la stessa connotazione del termine \"Arcadia\": non riprende una societ\u00e0 ed una Natura idealizzata dall'uomo secondo le sue esigenze; l'Arcadia rappresenta il risultato spontaneo della vita vissuta naturalmente, lontano dalla corruzione della civilt\u00e0.\nNel 1502, Jacopo Sannazaro pubblic\u00f2 il suo poema \"Arcadia\", che fiss\u00f2 la nuova concezione dell'Arcadia come un mondo perduto, di felicit\u00e0 perfetta e duratura, raccontato come un ricordo lontano e felice. Anche l'opera \"Sogno di una notte di mezza estate\" di William Shakespeare \u00e8 ambientata entro i limiti di un regno con le stesse caratteristiche dell'Arcadia, governato da un re fatato e una regina. Nell'ultimo decennio del XVI secolo, Sir Philip Sidney fa circolare delle copie di un suo poema eroico \"The Countess of Pembroke's Arcadia\", stabilendo l'Arcadia come un modello del Rinascimento.\nIl tema dell'Arcadia fu in gran voga anche nel XVIII secolo: celebre \u00e8 il villaggio costruito a Versailles, dove la regina Maria Antonietta, smessi i panni di sovrana, aveva l'occasione di essere una felice contadinella in un mondo fatato ed idilliaco.\nL'Arcadia nel panorama della letteratura italiana.\nL'Accademia dell'Arcadia rappresenta, oltre ad un circolo letterario, un vero e proprio movimento letterario, fondato a Roma il 5 ottobre 1690. I suoi fondatori sono 14 letterati e intellettuali, tutti appartenenti al circolo della regina Cristina di Svezia, che risiedette nello Stato Pontificio dopo aver abdicato al trono, dal 1655 alla morte (1689). Il nome, oltre a ricollegarsi idealmente alla classicit\u00e0 e al poema di Jacopo Sannazaro, rievoca il carattere evasivo dell'attivit\u00e0 poetica svolta all'interno dell'Arcadia. Era ancora viva, infatti, all'interno dell'accademia l'abitudine di matrice seicentesca, al \"travestimento\": ogni accademico si sceglieva un nome tra quelli dei pastori protagonisti delle opere di carattere bucolico greco-latine (ad esempio Opico Erimanteo era il soprannome di Gian Vincenzo Gravina e Artino Corasio quello di Pietro Metastasio), la sala riunione venne rinominata \"Bosco Parrasio\", l'archivio \"Serbatoio\", l'insegna \"sampogna di Pan\" (il dio Pan era il protettore dei pastori e delle greggi) e a capo dell'organismo vi era un \"custode\" che svolgeva attivit\u00e0 analoghe a quelle dell'odierno presidente di un circolo culturale. Tra i \"custodi\" che si sono succeduti durante la vita dell'Arcadia \u00e8 necessario ricordare Gian Vincenzo Gravina. In tale accademia entrarono a far parte filosofi, storici, scienziati appartenenti alla scuola galileiana.\nTappa finale dell'Arcadia era teorizzare una via alternativa al \"cattivo gusto\" barocco. La sua volont\u00e0 era di impedire alla poesia di divenire mero artificio retorico. Per questo suo fine ultimo, l'accademia \u00e8 stata spesso definita come una \"coscienza di decadenza\", ovvero come la consapevolezza che la letteratura avesse raggiunto il suo apice nel periodo classico greco-latino e nel Petrarca. Si svilupparono in tale prospettiva due filoni interni all'Arcadia: quello \"\"petrarcheggiante\", i cui massimi esponenti furono Giambattista Felice Zappi e Paolo Rolli e quello \"classicheggiante\"\", il cui massimo esponente fu Pietro Metastasio.\nNonostante le copiose teorizzazioni estetiche ad opera dell'accademia, essa ebbe un carattere \"non-rivoluzionario\", e la sua influenza rimase circoscritta al territorio italiano. L'accademia soffr\u00ec infatti di tre gravi limiti:\nTali limiti appena citati hanno aggiunto al termine \"Arcadia\" un significato figurato e quello di una riunione di persone o una corrente culturale che tratti futilmente di cose senza importanza.\nLetteratura contemporanea.\nVi \u00e8 un riferimento ad Arcadia anche nella serie di romanzi di \"Ulysses Moore\", scritta da Pierdomenico Baccalario. Essa \u00e8 infatti uno dei paesi immaginari raggiungibili dalle Porte del Tempo o dal Labirinto d'Ombra, che la collega agli altri porti dei sogni. Parte dell'ottavo, del nono e del dodicesimo libro della serie \u00e8 ambientata ad Arcadia."}
{"id": "1076155", "revid": "1711941", "url": "https://it.wikipedia.org/wiki?curid=1076155", "title": "Angrod", "text": ""}
{"id": "1076157", "revid": "1711941", "url": "https://it.wikipedia.org/wiki?curid=1076157", "title": "Aegnor", "text": ""}
{"id": "1076163", "revid": "767487", "url": "https://it.wikipedia.org/wiki?curid=1076163", "title": "Crime (gruppo musicale)", "text": "Crime sono un gruppo punk rock statunitense originario di San Francisco formato nel 1976 da Johnny Strike (voce e chitarra), Frankie Fix (chitarra), Ron \"The Ripper\" Greco (basso; ex-Chosen Few/Flamin' Groovies) e Ricky James (batteria).\nSono stati, insieme ai newyorchesi Testors, tra i progenitori dell'hardcore punk, nonch\u00e9 uno dei pi\u00f9 importanti gruppi punk americani dell'epoca, sebbene non siano mai riusciti a confezionare un album vero e proprio ma solo raccolte di singoli.\nStoria del gruppo.\nIl loro disco di debutto, un doppio a-side autofinanziato intitolato \"Hot Wire My Heart/Baby You're So repulsive\", \u00e8 uscito alla fine del 1976 ed \u00e8 probabilmente il primo singolo della scena punk degli U.S.A.. Negli anni successivi i Crime hanno cambiato formazione due volte: Ricky James ha lasciato il gruppo ed \u00e8 stato rimpiazzato da Brittley Black nel 1977. Black \u00e8 stato a sua volta sostituito da Hank Rank nel 1978, ma \u00e8 ritornato nel gruppo per l'uscita di \"Maserati\" nel 1980, anno in cui il gruppo si \u00e8 sciolto. Nel 2004 la Swami Records ha prodotto una nuova edizione di \"San Francisco's Doomed\".\nNel 1979 i Crime si esibirino nello storico concerto al penitenziario statale di San Quentin in California, dove suonarono davanti a un pubblico di prigionieri del carcere.\nErano soliti indossare divise da poliziotti nei loro show. Celebre \u00e8 anche la loro rivalit\u00e0 con un altro gruppo punk di San Francisco, The Nuns.\nI Sonic Youth hanno registrato una cover di \"Hot Wire My Heart\" sul loro album \"Sister\". Questo ha risollevato l'interesse del gruppo, permettendogli di riformarsi per i concerti negli U.S.A e in Europa nel 2005 e ci sono piani per un nuovo album prodotto da Swami Records. Nel 2005 i Crime hanno suonato come headliner al festival punk di Roma \"Road to ruins\" davanti a una folta schiera di appassionati.\nNel 2008 hanno pubblicato un nuovo album di rarit\u00e0 e di vecchio materiale mai pubblicato chiamato \"Exalted master\", disponibile solamente in LP\nCollegamenti esterni.\n http://www.crimesf.com/ Sito ufficiale"}
{"id": "1076164", "revid": "1711941", "url": "https://it.wikipedia.org/wiki?curid=1076164", "title": "Amrod", "text": ""}
{"id": "1076165", "revid": "228587", "url": "https://it.wikipedia.org/wiki?curid=1076165", "title": "Crime", "text": ""}
{"id": "1076166", "revid": "709565", "url": "https://it.wikipedia.org/wiki?curid=1076166", "title": "Prue Halliwell", "text": "Prudence Halliwell, detta Prue, \u00e8 una delle protagoniste delle prime tre stagioni della serie televisiva \"Streghe\". L'attrice che interpreta il ruolo di Prue \u00e8 Shannen Doherty. Il suo personaggio esce di scena nell'ultimo episodio della terza stagione del telefilm, Il segreto svelato, per mano del demone Shax.\nQuesto perch\u00e9 l'attrice Shannen Doherty ha deciso di lasciare la serie televisiva dopo 66 episodi come co-protagonista. Tuttavia l'attrice \u00e8 stata \"sostituita\" da Rose McGowan, nel ruolo della nuova protagonista Paige Matthews, figlia illegittima di Patty Halliwell, in modo da ricomporre il potere del trio.\nBiografia.\nPrudence detta Prue, figlia primogenita di Patty Halliwell e Victor Bennet, \u00e8 nata il 28 ottobre 1970, ed \u00e8 la sorella maggiore di Piper e Phoebe Halliwell, nonch\u00e9 sorellastra maggiore di Paige Matthews (che per\u00f2 conoscer\u00e0 solo nella 9\u00aa stagione a fumetti, dato che sar\u00e0 proprio la morte di Prue nella terza stagione a portare Paige alla conoscenza delle altre due sorellastre, Piper e Phoebe). Muore nella seconda met\u00e0 del 2001 per mano del demone Shax a conclusione dell'episodio 3.22, intitolato Il segreto svelato, l'ultimo della terza stagione.\nCarattere.\nPrue \u00e8 la pi\u00f9 forte del Trio, sia dal punto di vista magico (fino a quando Piper non acquisisce il potere dell'accelerazione molecolare, nel 20\u00ba episodio della terza stagione) che caratteriale. Pur essendo molto riflessiva e responsabile, gradualmente, col procedere della serie, diventa sempre pi\u00f9 entusiasta, quasi spericolata, nella lotta contro i demoni. Tra le sorelle Halliwell, \u00e8 quella che ha maggiormente sofferto per la morte della madre, e ci\u00f2 l'ha spinta ad essere iperprotettiva nei confronti di Piper e Phoebe.\nAmori.\nNel corso della prima stagione, Prue ha un'intensa storia d'amore con l'ispettore di polizia Andy Trudeau. Dal loro appuntamento nel primo episodio del telefilm, la loro storia si evolve con difficolt\u00e0, ostacolata principalmente dal segreto che Prue nasconde ad Andy, circa la sua vera natura di strega. Nell'episodio 1.19, La pozione magica, l'ispettore scopre il segreto e la storia, quindi, sembra poter avere un s\u00e9guito. Ma nell'episodio conclusivo della prima stagione (episodio 1.22, D\u00e9j\u00e0 vu), Andy si spegne per mano del demone Rodriguez, e la strega, distrutta dal dolore, sentendosi responsabile per la sua morte, non riesce a perdonarsi.\nDurante la seconda serie, Prue vive una nuova storia d'amore con il suo partner di lavoro, Jack Sheridan. Quando si licenzia dalla casa d'aste Buckland, nell'episodio 2.12, Il risveglio, anche la storia con Jack finisce. Da questo momento in poi, non avr\u00e0 altre storie sentimentali importanti, anche se alcuni brevi amori (come Bane Jessup, nell'episodio 2.15, Il segnale) colpiranno molto il suo cuore.\nPer quanto riguarda le storie d'amore del suo passato, prima di diventare strega, la relazione pi\u00f9 importante di cui si ha notizia \u00e8 quella con Roger, un impiegato dell'azienda per cui Prue lavorava, prima di essere assunta alla casa d'aste Buckland. Dai numerosi flashback dell'episodio 3.17, \"Le nove vite del gatto\", pare che lei fosse in procinto di sposare Roger, ma la morte della nonna e alcuni avvenimenti che avevano coinvolto anche la sorella minore Phoebe avevano mandato all'aria le nozze e Prue aveva quindi lasciato Roger.\nLavoro.\nDal punto di vista lavorativo, Prue, nel primo episodio del telefilm, si licenzia dall'azienda dove lavora il suo ex-fidanzato Roger (lo stesso con cui avrebbe dovuto sposarsi e di cui si sente parlare molto nell'episodio 3.17, \"Le nove vite del gatto\"). Viene, quindi, assunta da Rex Buckland e Hannah Webster (che si riveleranno due demoni assassini), alla casa d'aste Buckland, dove lavora per quasi un anno e mezzo. Quando Rex e Hannah vengono uccisi, il nuovo capo di Prue diviene la severa Claire Price, mentre, a partire dall'episodio 2.06, \"Quella vecchia bacchetta magica\", il nuovo partner lavorativo di Prue diviene Jack Sheridan.\nNell'episodio 2.12, \"Il risveglio\", tuttavia, Prue decide di licenziarsi. Nell'episodio 2.14, \"Il fascino del male\", Prue aveva rivissuto una sua vita precedente, nella quale era una fotografa molto in gamba, P. Bowen, e questo fatto aveva risvegliato in lei la passione per questo lavoro. Nell'episodio 2.16, \"L'angelo nero\", dunque, Prue corona il suo sogno: viene assunta alla rivista 415 come reporter fotografica e il suo primo incarico \u00e8 quello di fotografare la donna pi\u00f9 sfortunata di San Francisco (che scoprir\u00e0 poi essere perseguitata da un angelo nero).\nPoteri magici.\nPrue, sorella maggiore, riceve il potere pi\u00f9 forte tra quelli iniziali del Trio, il potere della telecinesi (che nel corso del tempo e dopo la sua morte, verr\u00e0 superato, ma \u00e8 dibattuto, in quanto se si pensa all'episodio ambientato nell'ipotetico futuro del 2009, si vede Prue distruggere la soffitta con un minimo gesto della mano.Quindi dopo anni da strega il suo potere si \u00e8 notevolmente potenziato, lasciando intendere che il suo sia il potere pi\u00f9 forte, anche dopo la sua scomparsa.da quello esplosivo di Piper, dall'empatia di Phoebe e dalla telecinesi orbitante di Paige) ovvero la capacit\u00e0 di muovere gli oggetti col pensiero, all'inizio semplicemente guardandoli e in seguito (episodio 1.19, \"La pozione magica\") guidando i suoi poteri tramite le mani; dato che i suoi poteri provengono principalmente dalle emozioni, nel momento in cui Prue \u00e8 stata in grado di enfatizzare gli effetti telecinetici desiderati che voleva, ha ottenuto un maggiore controllo e forza sui suoi poteri. Nella terza stagione Prue impara a levitare come sua sorella Phoebe grazie alla levitazione telecinetica. Il suo potere per\u00f2 non \u00e8 forte come quello di Phoebe, in quanto le permette di fare salti un po' pi\u00f9 in alto, rallentare la caduta, e in quei pochi istanti che si trova in aria di muoversi agilmente. Inoltre sempre nella terza stagione, la sua potenza fisica raggiunge quella di Phoebe imparando anch'ella le arti marziali e acquisendo come sua sorella una forza sovrumana.\nCome estensione dei suoi poteri telecinetici, dall'episodio 2x9, \"La Signorina Hellfire\", Prue \u00e8 diventata capace di proiettarsi da un posto ad un altro desiderando di essere in due posti diversi nello stesso istante, con il potere della proiezione astrale. Tuttavia, come si vede nell'episodio 3x6, \"Empatia\", la strega non era in grado di usare contemporaneamente i poteri di telecinesi e proiezione astrale: all'inizio dell'episodio, si vede infatti la proiezione astrale di Prue che tenta di muovere con la telecinesi una forchetta sul tavolo; Phoebe chiede a Prue cosa stia facendo e la ragazza risponde che sta insegnando la telecinesi alla sua proiezione astrale.\nCome le sue sorelle, Prue pu\u00f2 lanciare incantesimi, creare pozioni e individuare con un cristallo gli esseri magici.\nNella sua ultima apparizione nell'episodio finale \"Il Segreto svelato\", Prue inizia a sviluppare una potenza di rilevamento che si manifesta pochi secondi prima dell'apparizione del demone Shax. Non \u00e8 chiaro se questo \u00e8 stato un ampliamento del potere della proiezione astrale di Prue.\nRealt\u00e0 alternative.\nNell'episodio 2.02 \"Viaggio nel futuro\", ambientato in un ipotetico 2009, Prue \u00e8 una maniaca del lavoro, in possesso della Casa d'Aste, con filiali in varie parti del mondo. Si \u00e8 tinta i capelli di biondo, \u00e8 estremamente spocchiosa e non si fa problemi a licenziare gente che non rende. Non \u00e8 sposata, n\u00e9 lo \u00e8 mai stata, in quanto il lavoro occupa tutta la sua vita. Non sembra avere il potere della proiezione astrale come poi avverr\u00e0, in compenso amplifica notevolmente il potere della telecinesi, che se scaturito con rabbia pu\u00f2 provocare veri e propri disastri.\nVita precedente.\nNell'episodio 2.14 \"Il fascino del male\", ambientato nel 1924, vengono mostrate le vite passate delle tre sorelle Halliwell; Prue (a quel tempo P. Bowen) era una fotografa, oltre che Strega buona, cugina delle vite precedenti di Piper e Phoebe. Uccider\u00e0 quest'ultima assieme alla prima. Possedeva il potere della Criocinesi, ovvero il potere di controllare il ghiaccio (attivato tramite il proprio soffio), ritenuto il pi\u00f9 letale dalla stessa Phoebe essendo il pi\u00f9 potente tra quelli delle tre cugine.\nFumetti.\nLa storia continua nella nona serie a fumetti, pubblicata ufficialmente nel 2010 dalla Zenescope Entertainment: si viene a sapere che Prue non accett\u00f2 di buon grado la propria morte, non potendo scoprire completamente il suo destino a differenza delle sue sorelle. Facendo un patto con gli Anziani si reincarna nel corpo di una strega in coma di nome Patience. Cole, per ottenere la redenzione, accetter\u00e0 di andare a cercarla sotto richiesta della madre delle Halliwell. Alla fine della stagione (dopo la sconfitta della prima strega Neena) Prue diventer\u00e0 la custode del Nesso."}
{"id": "1076169", "revid": "33689", "url": "https://it.wikipedia.org/wiki?curid=1076169", "title": "Wing Commander (videogioco 1990)", "text": "Wing Commander (in seguito chiamato anche Wing Commander I) \u00e8 il primo episodio dell'omonima serie di videogiochi. \"Wing Commander\" \u00e8 un simulatore di volo fantascientifico sviluppato dalla Origin Systems per i sistemi MS-DOS e in seguito visto il notevole successo portato sulle piattaforme Amiga, Super Nintendo e Sega CD. Nel 2006 il videogioco \u00e8 stato portato su PlayStation Portable con la raccolta EA Replay.\nIl gioco \u00e8 ambientato nel 2654 e venne ideato da Chris Roberts come una specie di \"seconda guerra mondiale nello spazio\". I piloti fanno parte della \"Confederazione Terrestre\" che combatte contro i \"Kilrathi\", una razza aggressiva simile a felini che ha scatenato una sanguinosa guerra con la Confederazione Terrestre. Il gioco viene influenzato dall'andamento delle missioni: se ben riuscite portano ad avanzamenti di grado e all'utilizzo di mezzi migliori, mentre il fallimento porta a riduzioni di grado o alla perdita della partita nel caso di missioni critiche.\nTrama.\nIl giocatore interpreta un pilota senza nome appena entrato a far parte dell'equipaggio della gloriosa TCS Tiger Claw, un'astronave classe \"Bengal\". Il giocatore sceglie il nome e il soprannome del pilota e inizia le missioni. Se le missioni hanno successo, il pilota viene portato a sferrare un colpo decisivo all'esercito Kilrathi attaccando il loro quartier generale nel settore Venice; nel caso il pilota non riesca a svolgere in modo ottimale le missioni, queste diventano mano a mano pi\u00f9 difensive e possono portare la Tiger Claw a ritirarsi dal settore. Dei due finali, quello considerato \"canonico\" \u00e8 il finale vincente, quello che porta alla distruzione del quartier generale nemico. Questo finale viene utilizzato come punto di partenza per il seguito, \"\".\nEspansioni.\n\"Wing Commander: Secret Missions\".\nWing Commander: Secret Missions \u00e8 la prima espansione del gioco. Questa espansione \u00e8 nota anche per essere una delle prime espansioni in assoluto immesse sul mercato. L'espansione per essere utilizzata richiedeva la presenza del gioco originale. L'espansione aggiungeva nuove missioni, nuove astronavi e una nuova trama oltre a incrementare la difficolt\u00e0 del gioco. Il gioco venne immesso in commercio per Super Nintendo come cartuccia indipendente. \nLa \"Tiger Claw\" arriva nel settore Goddard per via di una chiamata di soccorso di una colonia. La chiamata era stata interrotta senza motivo e all'arrivo sulla colonia la nave scopre che la colonia \u00e8 stata distrutta e che un quarto di milioni di coloni sono morti. La confederazione scopre che \u00e8 colpa della nuova arma dei Kilrathi l\"'arma a gravitoni\". Quest'arma \u00e8 in grado di incrementare il campo di gravit\u00e0 di migliaia di volte. Grazie al lavoro dei servizi segreti e dei piloti della Tiger Claw si riesce a catturare un corriere. Il corriere informa la confederazione che l'arma \u00e8 montata su una nuova classe di astronavi, la classe C-in-C, nome in codice \"Sirval\", come il dio della guerra Kilrathi. La nave \"Sirval\" viene intercettata nel settore Vigrid e distrutta, sebbene questo non venga mostrato nel gioco e non si riesca mai a incontrare un'astronave di quella classe.\nA differenza del gioco originale l'espansione non \u00e8 dotata di ramificazioni nella storia e nella missioni. Ogni giocatore gioca le stesse missioni nello stesso ordine ma se fallisce una missione si trova a effettuare le due missioni che portano alla perdita della partita.\nCome \"Wing Commander I\" anche la versione per Super Nintendo di \"Secret Mission 1\" sono state incluse nella raccolta \"EA Replay\".\n\"Wing Commander: Secret Missions 2: Crusade\".\nLa seconda espansione per \"Wing Commander\" si chiama \"Secret Missions 2: Crusade\" e continua il gioco con nuova storie, nuove navi e nuove missioni. Nell'espansione viene aggiunta la presenza di due nuovi piloti nella squadra.\nLa \"Tiger Claw\" \u00e8 nel settore Firekka. La specie senziente nativa del settore sta trattando con la confederazione per entravi. La tensione \u00e8 alta e pu\u00f2 solo crescere. Nel settore c'\u00e8 una presenza stranamente alta di navi Kilrathi, comprese degli aggiornamenti delle navi \"Dralhi II\" e nelle navi mai viste, la classe \"Hhriss\" e la classe \"Snakeir\". La storia si sviluppa interno a delle battaglie con molte astronavi. I Firekkans firmano per entrare nella confederazione ma l'esercito della Terra si trova costretto a ritirarsi dal settore. Nello stesso periodo il capo dei Kilrathi Ralgha \"nar\" Hhallas porta il proprio incrociatore classe \"Fralthi\" presso la colonia ribelle Ghorah Khar per domare la rivolta. Intanto durante una missione il capitano Kien \"Bossman\" Chen risulta disperso durante una missione con l'astronave di Jeannette Devereaux. Per finire vengono trasferiti dalla TCS \"Austin\" i piloti Zachary \"Jazz\" Colson e Etienne \"Doomsday\" Montclair. Questi fatti avvengono nelle prime sei missioni dell'espansione.\nLa presenza dei Kilrathi viene finalmente svelata da una trasmissione del principe degli alieni Thrakhath \"nar\" Kiranka, questo dice che il settore Firekka \u00e8 stato scelto per la celebrazione dei riti di Sivar, una festivit\u00e0 religiosa molto importante che implica combattimenti, sacrifici di esseri viventi e cerimonie. La confederazione decide di abbattere in modo significativo il morale dei Kilrathi bloccando le festivit\u00e0 e quindi assegna molte truppe al settore. Mentre i caccia Kilrathi pattugliano il settore le truppe della confederazione si trasferiscono in segreto. Grazie ai Firekkans e ad alcuni dei migliori piloti della confederazione le festivit\u00e0 di Sivar vengono interrotte e i Kilrathi costretti a ritirarsi sebbene prima di andarsene rapiscano alcuni alti dignitari Firekkans.\nLa rivolta di Ghorah Khar pur essendo annunciata dai servizi segreti durante la fase iniziale del gioco viene effettivamente mostrata solo nella prima espansione di \"Wing Commander II\". Inoltre alla fine di \"Crusade\" Jeannette Devereaux \u00e8 trasferita sulla TCS \"Austin\" con la mansione di Wing Commander.\nLegato al gioco \u00e8 il primo libro legato a \"Wing Commander\", \"Wing Commander: Freedom Flight\" che prendendo spunto dall'espansione racconta le vicende di Mercedes Lackey e Ellen Guon.\nIl manuale: \"Claw Marks\".\nInsieme al primo \"Wing Commander\" era incluso il manuale che, sotto forma di rivista intitolata \"Claw Marks\", suggeriva le principali tattiche da utilizzare e forniva statistiche sulle navi, sugli armamenti e sui piloti della confederazione e dei Kilrathi. Questo manuale \u00e8 la principale fonte di informazioni tecniche dell'universo di \"Wing Commander\"."}
{"id": "1076172", "revid": "2215375", "url": "https://it.wikipedia.org/wiki?curid=1076172", "title": "Ky\u014dko Date", "text": ", conosciuta anche come DK-96, \u00e8 un personaggio immaginario creato dalla Hori Pro, \u00e8 la prima idol virtuale creata.\nStoria.\nKyoko \u00e8 la primogenita di una famiglia proprietaria di un sushi bar nel distretto di Fussa, a Tokyo, molto popolare tra i militari americani che risiedono nella base aerea di Yokota.\nPrima di diventare una cantante famosa lavorava part time in un fast food.\nKyoko ha fatto il suo debutto nel 1996 e il 21 novembre di quell'anno pubblica il suo primo singolo \"Love Communication\".\nOltre la canzone dentro il singolo c'era anche il video che poteva essere visto sia con Macintosh che con Windows. Nel video Kyoko cammina nelle strade di Tokyo e New York.\nLa canzone fu una hit di successo in Giappone e presto Kyoko venne \"invitata\" nelle stazioni radio per interviste.\nLa Hori Pro ebbe grandi progetti per la nuova idol, come farla partecipare a programmi musicali televisivi e accenn\u00f2 anche un tour.\nLa \"idol\" infatti ha anche un grande profilo in modo che sia pi\u00f9 interessante agli occhi della gente.\nCon l'arrivo del nuovo anno per\u00f2 l'interesse per questa prima \"idol\" virtuale si spense e cos\u00ec tutti i progetti in corso su di lei vennero annullati e il progetto DK-96 ebbe fine.\nKyoko ebbe la luce quando una stella in carne ed ossa, Namie Amuro era al massimo del successo; L'obiettivo principale della Hori Pro era di rendere celebre Kyoko quanto era celebre Namie Amuro e diventare loro stessi celebri come Tetsuya Komuro e creare successivamente altre idol virtuali.\nIn Giappone si sa che le tendenze cambiano in fretta e la Hori Pro non solo fall\u00ec nel portare al successo una grande tendenza ma perse anche la possibilit\u00e0 di farsi conoscere nel mercato mondiale.\nQuando gli occidentali scoprirono il fenomeno Kyoko Date erano ancora ignari della cultura pop giapponese ma la curiosit\u00e0 nacque dal debutto in occidente di band come Shonen Knife, Pizzicato Five e Cibo Matto.\nIn tutto il mondo vennero pubblicati articoli sul fenomeno nascente di Kyoko Date. In Italia, Alan Sorrenti, nel 1997, pubblica la canzone \"Kyoko mon amour\" dedicata a Kyoko Date.\nIntanto in America Lara Croft del videogioco Tomb Raider mostrava come una donna virtuale possa avere tanto successo.\nIntanto la curiosit\u00e0 mondiale verso il progetto Kyoko Date cresceva ma questo non imped\u00ec la fine della \"idol\".\nIl link che si trova a fine pagina \u00e8 stato uno dei siti pi\u00f9 dettagliati su Kyoko e sulla nascita del suo fenomeno; molti giornalisti europei e americani contattarono il \"webmaster\" per interviste dettagliate sul fenomeno Kyoko.\nLa Hori Pro ricevette molte richieste di interviste riguardo Kyoko ma non ci furono mai risposte.\nNella rete Web gli adolescenti italiani, cinesi, malesi e di tanti altri Paesi del mondo erano alla ricerca di foto di Kyoko, incantati dalla sua bellezza. Anche le ragazze di tutto il mondo mostrarono interesse per Kyoko.\nL'interesse occidentale svan\u00ec e in tutti i siti su Kyoko sparirono poco a poco, la Hori Pro aveva chiuso il progetto perch\u00e9 in Giappone la moda svan\u00ec."}
{"id": "1076176", "revid": "165042", "url": "https://it.wikipedia.org/wiki?curid=1076176", "title": "Pialla", "text": "La pialla \u00e8 un utensile per la lavorazione del legno la cui storia \u00e8 lunga ed illustre; le arti figurative egizie ci mostrano falegnami intenti a piallare, ma tali documenti non debbono essere considerati esclusivi, poich\u00e9 \u00e8 ragionevole immaginare che tale attrezzo fosse gi\u00e0 in esistenza prima. Al tempo dei romani era diventata uno strumento molto evoluto, con pochissima differenza da quello odierno; ci\u00f2 \u00e8 provato da reperti archeologici che hanno restituito corpi di pialle realizzate dall'unione tra legno e metallo, e altri materiali. Infatti se si potesse trasportare un falegname dall'antica Roma ai giorni nostri, costui si troverebbe a suo agio con lo strumento moderno. Si tratta spesso della combinazione di una suola metallica, per lo pi\u00f9 bronzea con un corpo centrale in legno. Una scoperta recente in Gran Bretagna, ha rivelato una pialla dell'epoca romana, con la suola di ferro e il ceppo d'avorio. Vedasi a questo proposito il sito: \"Handplane Central\" di Giovedi' 17 Settembre 2015, dove si cita la scoperta di un antico villaggio dell'epoca romana, durante gli scavi per un oleodotto nel paesino di Goodmanham, nello Yorkshire Weald.\nTipi di pialle.\nPialle manuali.\nCi sono svariati tipi di pialle manuali, tanto che \u00e8 pressoch\u00e9' impossibile elencarli tutti. Possiamo comunque suddividerle in:\nStruttura delle pialle manuali.\nLe pialle manuali possono essere realizzate in legno duro, in metallo ma anche ibride con corpo in metallo e legno.\nNella pialla in legno si riconoscono i seguenti componenti:\nIn azione, l'orlo affilato inferiore del ferro sporge leggermente dalla feritoia; il movimento della pialla sul pezzo in lavorazione asporta uno strato di legno di spessore costante detto truciolo- \u00e8 qui che si scopre quanto sia conveniente avere una feritoia con aperture regolabile - Regolando la sporgenza del coltello dal corpo della pialla, lo spessore di suddetto truciolo asportato, corrisponderebbe alla sporgenza del \"filo\" del coltello. Per far rientrare il ferro e sbloccare il cuneo si batte col mazzuolo sulla parte posteriore del ceppo, mentre per farlo sporgere di pi\u00f9 si batte sul ferro e quindi sul cuneo per bloccarlo; questo vale per le pialle pi\u00f9' comuni, mentre quelle metalliche di origine anglo-sassone, \u00e8 possibile agire su una vite speciale che permette di aggiustare il taglio i in modo particolarmente fine. Molto spesso il ferro della pialla \u00e8 munito di \"controferro\" o \"controcoltello\", che ne riduce le vibrazioni e, spezzando i trucioli, permette di ottenere superfici pi\u00f9 lisce e regolari. Il controferro \u00e8 entrato in uso a partire dal XIX secolo, specialmente in Gran Bretagna prima e nel Nordamerica poi.\nNella pialla in metallo l'apertura della feritoia e la sporgenza del coltello sono regolabili con molta precisione grazie a delle viti. Pare che Il primo brevetto per la tipica pialla con ceppo metallico sia da ascrivere all'inventore americano Leonard Bailey nel 1858, che successivamente la vendette alla ditta statunitense Stanley, i cui modelli rappresentano di fatto ancor oggi, lo standard internazionale per la classificazione delle pialle in metallo. Ci\u00f2 per\u00f2 non significa che fu Bailey ad inventare tali pialle, costui \u00e8 l'inventore di un particolare sistema di aggiustamento del coltello (sistema Bailey, appunto) e non dell'intero attrezzo. Fatto sta che pialle dal corpo metallico di squisita fattura erano gi\u00e0' in esistenza molto prima. \nPer poter usare la pialla in maniera efficiente e sensibile \u00e8 necessario poter disporre di un banco da falegname munito di morsa, per bloccare il pezzo da lavorare nella maniera pi\u00f9' ferma possibile. Con una pialla manuale ben affilata e sapientemente regolata , si ottengono superfici pi\u00f9 lisce e precise di quelle lavorate con pialle a motore. \u00c8 importante che la direzione della piallatura, concordi con la direzione delle fibre del legno.\nPialle.\nTra le pialle propriamente dette i tipi pi\u00f9 comuni e maggiormente diffusi sono i seguenti:\nSponderuole.\nPialle solitamente di corpo stretto, caratterizzata dall'avere il coltello della stessa larghezza del corpo della pialla, tale de permettere la lavorazione di \"battute\". I trucioli prodotti da queste escono dall'apertura laterale. Sono utilizzate per eseguire incastri, battenti, o modanature. In quest'ultimo caso sono anche chiamate \"bastone\" o \"guillaume\", termine francese in uso in anche in Piemonte.\nIncorsatoi.\nPialle simili alle sponderuole, ma caratterizzate dall'avere coltello e suola sagomati in varie fogge, corrispondenti ad innumerevoli profili e usati per produrre scorticature e modanature d'ogni genere.\nRegolazione ed uso di una pialla manuale.\nNormalmente una pialla appena acquistata non \u00e8 ancora utilizzabile in maniera soddisfacente, perch\u00e9 \u00e8 necessaria una accurata messa a punto e l'affilatura del ferro. Innanzitutto si deve rettificare con precisione la suola, vale a dire la superficie inferiore, nella quale \u00e8 intagliata la feritoia. Poi \u00e8 necessario rettificare il piano su cui appoggia il ferro: infatti il ferro deve essere bloccato perfettamente e non deve vibrare Per la stessa ragione \u00e8 necessario controllare la buona tenuta del dispositivo di bloccaggio (vale a dire il cuneo per le pialle in legno, e il coperchio con leva a eccentrico per le pialle metalliche). Nel caso sia presente il controferro \u00e8 necessario rettificarlo in modo che appoggi perfettamente al ferro: se infatti sotto di esso si infilano dei trucioli, la pialla si intasa e non si riuscir\u00e0 a lavorare; si dovr\u00e0 anche controllare che la feritoia non sia troppo larga, perch\u00e9 in questo caso il legno tender\u00e0 a scheggiarsi e non si potr\u00e0 avere una superficie ben rettificata. Per lavori di precisione \u00e8 sufficiente che la feritoia sia larga quanto basta per far passare i trucioli. Infine \u00e8 necessario affilare con cura il ferro. Per piallature di precisione o su legno duro il ferro deve sporgere uno o due decimi di millimetro dalla suola, e il controferro deve essere collocato molto in avanti ( a circa 1mm o meno dal filo del tagliente). Per il legno dolce o per asportare pi\u00f9 materiale il ferro sporger\u00e0 dalla suola 2 o 3 decimi di millimetro, e il controferro sar\u00e0 leggermente pi\u00f9 indietro. Se usata correttamente la pialla manuale non \u00e8 pericolosa, perch\u00e9 il ferro \u00e8 protetto e sporge solo di pochi decimi di millimetro dalla suola.\nIn realt\u00e0 questo procedimento vale solo per le pialle di \"bassa gamma\". Per quanto esistano sul mercato produttori di pialle a mano di qualit\u00e0 stupefacente, teoricamente gi\u00e0 pronte per lavorare appena fuori dalla confezione, il praticante provetto insiste ad applicare i suoi criteri personali. In tale contesto la pialla pu\u00f2 paragonarsi a uno strumento musicale intonato alle esigenze prettamente individuali dell'artista.\nLe pialle a motore.\nLe pialle a motore si dividono in pialle a filo, pialle a spessore e pialle combinate che effettuano le due operazioni filo e spessore. Esistono pialletti elettrici per l'uso a mano libera.\nPialla a filo.\nLa pialla a filo \u00e8 composta da una struttura metallica, generalmente viene usata la ghisa, la quale sostiene due piani di lavoro, registrabili in altezza, chiamati piano di alimentazione e piano di scarico. Al centro della struttura fra i due piani si trova un cilindro metallico detto albero porta-utensile, dove sono alloggiati 2, 3 o 4 coltelli. I coltelli sono tenuti bloccati da un cuneo metallico detto lardone. L'albero porta utensile, tramite un sistema di cinghie e pulegge, \u00e8 collegato ad un motore elettrico che lo fa ruotare ad una velocit\u00e0 di circa 5000 giri al minuto ( o pi\u00f9' a seconda delle esigenze) con una potenza elettrica che pu\u00f2 superare di gran lunga i 4 kilowatt. La larghezza della superficie piallabile \u00e8 determinata dalla lunghezza dei coltelli sul cilindro (che a turno detta la larghezza dei piani di lavorazione) e che pu\u00f2 variare 'di norma' dai 15\u201320cm fino ad oltre i 60cm. esistono anche pialle enormi per lavorazioni particolari, mentre altre sono ottenibili su ordinazione.\nIl piano di entrata viene regolato qualche millimetro pi\u00f9 in basso, rispetto al piano di uscita, tale misura viene detta profondit\u00e0 di taglio; la lavorazione avviene appoggiando il pezzo da piallare sul piano di entrata e spingendolo verso il piano di uscita; l'albero porta-coltelli roteando, asporta dal pezzo uno spessore pari alla profondit\u00e0 del taglio.\nPialla a spessore.\nLa pialla a spessore ha una struttura simile alla pialla a filo; con la differenza che il piano, dove scorre il pezzo in lavorazione, \u00e8 uno solo e si trova sotto l'albero porta-coltelli; tale piano \u00e8 montato su guide verticali scorrevoli, che permettono di variare l'apertura tra esso e il cilindro con i taglienti, \u00e8 questa apertura che determina lo 'spessore finale' del pezzo lavorato. Precedenti il cilindro porta-coltelli e seguenti ad esso, sono presenti dei rulli zigrinati nella lunghezza e motorizzati che spingono ( e trascinano, rispettivamente ) in avanti, il materiale in lavorazione. Come detto, l'apertura predisposta tra il piano e il cilindro determina lo spessore finale del manufatto. Il compito della pialla a spessore \u00e8 di fare parallele le due facce opposte di una tavola o asse che sia.\nPialletto elettrico.\nIl pialletto elettrico \u00e8 un elettroutensile costruito esattamente come una pialla a filo, solamente pi\u00f9 piccolo e leggero tanto da essere utilizzato tenendolo in mano.\nViene adoperato per adattare le travi in legno in cantiere o nei lavori di montaggio dei mobili per adattali esattamente al pavimento o alle pareti.\nViene utilizzato anche nel bricolage per piccoli lavori di piallatura da fare in casa."}
{"id": "1076178", "revid": "74801", "url": "https://it.wikipedia.org/wiki?curid=1076178", "title": "Daytona Beach", "text": "Daytona Beach \u00e8 un comune degli Stati Uniti d'America, nella contea di Volusia, nella costa Atlantica dello Stato della Florida.\nLa citt\u00e0 \u00e8 conosciuta per gli eventi motoristici, ospita infatti il \"Daytona International Speedway\" e il vecchio \"Daytona Beach Road Course\", e oggi grandi gruppi di turisti e appassionati raggiungono la citt\u00e0 per vari eventi, in particolare gli \"Speedweeks\" a inizio febbraio dove pi\u00f9 di fan del campionato NASCAR si riuniscono per partecipare al \"season-opening\" Daytona 500. Altri eventi importanti sono il \"NASCAR Pepsi 400 race\" in luglio, il \"Bike week\" in marzo, il \"Biketoberfest\" in ottobre e il \"Black College Reunion\" in marzo e aprile.\nNel passato Daytona era un punto di ritrovo per \"spring breakers\", per essere sostituita da altri siti, come Panama City.\nNumerosi film sono stati girati sulla popolare spiaggia, tra cui \"Thunder Alley\" di Richard Rush.\nCultura.\nEventi.\nTra il dicembre 2005 e il dicembre 2007 ebbe luogo la vicenda del killer di Daytona Beach."}
{"id": "1076181", "revid": "767487", "url": "https://it.wikipedia.org/wiki?curid=1076181", "title": "Dado (architettura)", "text": "Il dado in architettura \u00e8 un elemento dei piedistalli.\nIn particolare, nella divisione canonica dei sotto-elementi classici, \u00e8 il blocco di pietra che forma la parte centrale e piana, tra la cimasa (o coronamento) e lo zoccolo. Spesso \u00e8 di forma cubica o a parallelepipedo, ma pu\u00f2 anche assottigliarsi di molto per esempio quando \u00e8 alla base di una colonna.\nTalvolta in scultura \u00e8 sinonimo del piedistallo stesso."}
{"id": "1076187", "revid": "1305772", "url": "https://it.wikipedia.org/wiki?curid=1076187", "title": "Parto nell'acqua", "text": "Il parto nell'acqua \u00e8 una metodica per dare alla luce in una vasca o piscina piena d'acqua tiepida. Secondo il \"Committee on Fetus and Newborn\" della American Academy of Pediatric, la sicurezza e l'efficacia del parto nell'acqua non sono state dimostrate, mentre non \u00e8 da escludere la possibilit\u00e0 di serie complicazioni per il neonato. Il parto nell'acqua deve essere quindi considerato una procedura sperimentale da effettuarsi solo sotto il controllo di personale specializzato, col consenso dei genitori, che devono essere informati sui rischi.\nStoria.\nL'uso di una vasca di acqua tiepida per il travaglio e il parto \u00e8 un fenomeno relativamente recente in occidente. Nel 1960 il ricercatore russo Igor' \u010carkovskij condusse studi riguardo alla sicurezza e ai benefici del parto in acqua. Nel 1960 l'ostetrico francese Fr\u00e9d\u00e9rick Leboyer svilupp\u00f2 la pratica di immergere i neonati nell'acqua calda per aiutarli nel passaggio tra l'utero e il mondo esterno e per attenuare gli effetti di un possibile trauma psicologico legato alla nascita.\nSupposti vantaggi.\nI proponenti ritengono che questo metodo porti benefici alla salute e al benessere psicofisico sia della madre che del neonato e che sia un'alternativa sicura alle modalit\u00e0 pi\u00f9 consuete del partorire.\nPer la madre.\nL'acqua tiepida \u00e8 rilassante e facilita il parto riducendo la secrezione di adrenalina causata dal dolore e dalla paura. L'acqua inoltre stimola il rilascio di endorfine e aumenta l'elasticit\u00e0 del perineo, riducendo la necessit\u00e0 di ricorrere all'episiotomia."}
{"id": "1076197", "revid": "87909", "url": "https://it.wikipedia.org/wiki?curid=1076197", "title": "Marvel Ultimate Alliance", "text": ""}
{"id": "1076204", "revid": "78506162", "url": "https://it.wikipedia.org/wiki?curid=1076204", "title": "Zoccolo (architettura)", "text": "Lo zoccolo o basamento in architettura \u00e8 un elemento del piedistallo.\nIn particolare, nella divisione dei sotto-elementi classici, \u00e8 il blocco di pietra che forma la parte pi\u00f9 in basso, a contatto con il piano d'appoggio. Al di sopra si appoggia canonicamente il dado, la parte centrale e piana, e sopra ancora la cimasa. \nZoccolo e cimasa spesso presentano cornici digradanti o modanature. \nSi possono chiamare zoccolo anche altri elementi architettonici di forma analoga e collocati alla base di edifici (sinonimo di plinto), installazioni o suppellettili."}
{"id": "1076207", "revid": "72973554", "url": "https://it.wikipedia.org/wiki?curid=1076207", "title": "Point of presence", "text": "In informatica e telecomunicazioni il POP (Point of Presence) \u00e8 un punto di accesso alla rete (\"router\") lungo la rete di accesso, fornito da un \"Internet Service Provider\" (ISP), in grado di instradare il traffico agli utenti finali connessi ad esso (privati e piccole organizzazioni).\nDescrizione.\nI POP sono quindi dei computer specializzati utilizzati per aver accesso alla rete. I privati e le piccole organizzazioni usano un identico tipo di accesso, effettuato attraverso un modem e la linea telefonica commutata o attraverso connessioni digitali (ISDN e DSL).\nEsistono POP nelle principali citt\u00e0 e possono essere chiamati con il risultato di occupare la linea urbana per la durata della connessione. Le connessioni digitali DSL sono, invece, permanenti e si basano su un sistema simile a quello delle grandi organizzazioni."}
{"id": "1076208", "revid": "116398955", "url": "https://it.wikipedia.org/wiki?curid=1076208", "title": "Costi sub-additivi", "text": "I costi sub-additivi sono dei costi di produzione che possono essere smussati qualora vengano sfruttate sinergie produttive da individui che utilizzano gli stessi strumenti di produzione. \nSe prendiamo l'esempio degli artigiani che producono individualmente nel loro laboratorio avremo come costi di produzione la sommatoria dei costi sostenuti da ciascun individuo per produrre una quantit\u00e0 Q di prodotto o bene.\nQuesta formula significa che la quantit\u00e0 Q, prodotta dagli artigiani, ha come costi di produzione la sommatoria dei costi sostenuti da ciascun artigiano in funzione della quantit\u00e0 Q prodotta da ciascuno di loro.\nSe i costi di produzione Ci sono sub-additivi, significa che gli artigiani riunendosi in un'unica organizzazione e utilizzando un unico impianto di produzione avranno una diminuzione dei costi di produzione.\nQuindi se questa disuguaglianza viene verificata i costi sono sub-additivi."}
{"id": "1076209", "revid": "1305772", "url": "https://it.wikipedia.org/wiki?curid=1076209", "title": "Soccorso Rosso (generico)", "text": "Il termine Soccorso Rosso \u00e8 una definizione generica che accomuna pi\u00f9 strutture organizzative eterogenee, prevalentemente attive in Europa, che dagli anni '70 ad oggi forniscono assistenza legale, finanziaria e organizzativa a militanti della sinistra extraparlamentare latitanti, in fuga o in stato di arresto.\nIl nome di tutte si ispira all'originaria organizzazione Soccorso Rosso Internazionale, legata all'Internazionale comunista esistente prima della Seconda guerra mondiale.\nIn Italia.\nCon questa denominazione, nell'area dell'estrema sinistra, nacquero varie organizzazioni, molto attive durante gli anni di piombo spesso create per scopi specifici, per seguire determinati casi giudiziari e carcerari; queste ebbero varie denominazioni spesso informali e legate alla localit\u00e0 dove prestavano la loro opera.\nTra gli altri nomi:\nL'assistenza andava in certi casi oltre a quella legale ai detenuti politici, con attivit\u00e0 di assistenza legale a detenuti comuni e favorendo la fuga all'estero di ricercati per reati di opinione.\nQueste organizzazioni scomparvero quasi del tutto durante gli anni del \"riflusso\".\nAttualmente, anni 2000, sono presenti nuove organizzazioni che hanno ripreso il nome e che attuano ancora qualche intervento, tramite una sede svizzera.\nUn tentativo di ricostituzione di un movimento di solidariet\u00e0 e sostegno ai detenuti per reati a sfondo politici si \u00e8 verificato nel 2007 in occasione del processo a carico dei membri del Partito Comunista Politico-Militare arrestati il 12 febbraio 2007. Subito dopo gli arresti nei vari cortei della sinistra antagonista (gi\u00e0 il 17 febbraio 2007 durante il grande corteo contro la nuova base militare americana Dal Molin a Vicenza) cominciarono a circolare striscioni con il simbolo del Soccorso Rosso (una stella dentro le sbarre di una cella), e con la scritta \u00abLibert\u00e0 per i compagni\u00bb."}
{"id": "1076223", "revid": "729019", "url": "https://it.wikipedia.org/wiki?curid=1076223", "title": "Metodo comunitario", "text": "Il metodo comunitario \u00e8 un processo decisionale utilizzato dalla Comunit\u00e0 Europea e dalla Comunit\u00e0 Europea dell'Energia Atomica, che prima del Trattato di Lisbona costituivano il \"primo pilastro\" della Unione europea, mentre ora sono giuridicamente inglobate nell'Unione europea. Il metodo comunitario \u00e8 andato a sostituire il metodo intergovernativo, accentuando il carattere di organizzazione sovranazionale di contro a quello di organizzazione internazionale.\nSi fonda sull'interazione fra tre istituzioni autonome:\n\u00c8 essenziale inoltre il ruolo della Corte di Giustizia, che garantisce l'applicazione e l'uniforme interpretazione del diritto comunitario nei diversi stati membri."}
{"id": "1076224", "revid": "1921867", "url": "https://it.wikipedia.org/wiki?curid=1076224", "title": "Greatest Videoz", "text": "Greatest Videoz \u00e8 un DVD dei Limp Bizkit, pubblicato il 9 novembre 2005 insieme alla loro raccolta \"Greatest Hitz\".\n\u00c8 stato pubblicato sotto le due etichette per cui i Bizkit sono stati sotto contratto, la Geffen e la Flip Records. Il DVD comprende tutti i video del gruppo floridiano, esclusi quelli per \"Sour\", \"Take a Look Around\", \"The Truth\" ed \"Home Sweet Home/Bittersweet Symphony\"."}
{"id": "1076227", "revid": "1999847", "url": "https://it.wikipedia.org/wiki?curid=1076227", "title": "Pan European Game Information", "text": "Il Pan European Game Information (PEGI) \u00e8 il metodo di classificazione valido su quasi tutto il territorio europeo usato per classificare i videogiochi attraverso cinque categorie di et\u00e0 e otto descrizioni di contenuto. Ha sostituito altre classificazioni come quella di ELSPA dal 9 aprile 2003.\nClassificazione.\nIn merito all'et\u00e0 si divide in 5 categorie. In Portogallo la legge \u00e8 in conflitto con lo standard PEGI, quindi le prime 2 categorie sono diverse da quelle normalmente usate. Anche in Finlandia sussisteva lo stesso problema, ma venne modificata la legislazione e dal 1\u00ba gennaio 2007 si segue il sistema PEGI.\nNel 2009 il PEGI ha rinnovato i suoi simboli cambiando i colori. In precedenza i simboli potevano essere bianchi o neri.\nDi seguito \u00e8 presente una tabella che descrive i vari simboli in versione standard:\nContenuto.\nPer quanto riguarda, invece, le fasce di contenuto, si suddivide in:\nDiffusione.\nIl PEGI \u00e8 usato in 32 nazioni europee, in Sudafrica ed in Israele."}
{"id": "1076229", "revid": "119552506", "url": "https://it.wikipedia.org/wiki?curid=1076229", "title": "Roxann Dawson", "text": "Biografia.\nDawson \u00e8 nata a Los Angeles, California, dai genitori Richard e Rosalie Caballero. Si \u00e8 laureata presso l'Universit\u00e0 di Berkeley nel 1980.\nPrincipalmente conosciuta per il ruolo di B'Elanna Torres interpretato nella serie Star Trek Voyager, \u00e8 apparsa in molti programmi e film per la TV, compresi telefilm come \"Baywatch\" e \"Matlock\".\nCarriera.\nRecitazione, direzione e produzione.\nIl primo ruolo da attrice professionista di Roxann Dawson \u00e8 stato nella produzione di Broadway \"A Chorus Line\". Ha continuato a lavorare in teatro durante gli anni '80 e '90, ottenendo occasionalmente dei ruoli in film minori e in televisione.\nNel 1994, Dawson ottenne il ruolo della ingegnera mezza umana/mezza Klingon B'Elanna Torres in Star Trek: Voyager, ruolo che ha ricoperto per tutte le sette stagioni dello show. Mentre lavorava sul set di Voyager, Dawson debutt\u00f2 come regista nell'episodio \"Riddles\", andato in onda negli Stati Uniti nel novembre del 1999. Successivamente diresse la seconda parte del episodio in due parti \"Workforce\" e 10 episodi di Star Trek: Enterprise. Nel 2002 ha dato voce al Computer della Stazione di riparazione in \"Dead Stop\", uno degli episodi da lei diretti di Star Trek: Enterprise.\nTra le sue apparizioni televisive si contano: The Hat Squad, Infermiere a Los Angeles, Baywatch, The Closer, Matlock, Due come noi, The Untouchables, Da un giornon all'altro, Senza Traccia, The Lyon's Den, The Division, la versione U.S. di Coupling e la serie Seven Days.\nHa diretto episodi di Streghe, The O.C., Close to Home - Giustizia ad ogni costo, Lost, Heroes, Hawthorne - Angeli in corsia, The Closer, Cold Case, Caprica (prodotta dal veterano di Star Trek Ronald D. Moore), The Mentalist and Treme. Nel 2010, ha diretto \"Una testimonianza difficile\", episodio della seconda stagione di Lie to Me e \"Intercettazioni\", episodio della seconda stagione di The Good Wife. Nel 2013, ha diretto \"Destini incrociati\", episodio di Touch andato in onda in Italia il 10 Giugno, e \"A occhi chiusi\", episodio della prima stagione di Agents of S.H.I.E.L.D..\nNel 2014 ha diretto \"L'incubo infinito\", episodio della seconda stagione di Revolution e \"Fobia\", episodio di Stalker. Per la stagione 2015 della serie originale degli Amazon Studios Bosch, ha diretto l'episodio 6, \"Natale in famiglia\". Ha diretto i primi episodi di Mercy Street. Nel 2016, ha anche diretto gli episodi \"Broussard\" e \"Zero Day\" della prima stagione della serie tv Colony. Ha anche diretto l'episodio \"Ibridi\" di The Americans. Ha diretto poi l'ottavo episodio della quinta stagione di House of Cards, \"Capitolo 60\".\nDawson \u00e8 stata produttrice di Scandal, Crossing Jordan e Cold Case.\nScrittura.\nDawson ha sceneggiato due spettacoli: Desire to Fall e Passage Through the Heart, che hanno debuttato nel 1997 all'University of Minnesota Duluth.[9][10]\nTra il 2000 e il 2001, Dawson ha scritto a quattro mani con Daniel Graham una trilogia di romanzi di fantascienza: Entering Tenebrea (ISBN 0-671-03607-6), Tenebrea's Hope (ISBN 0-671-03609-2) e Tenebrea Rising (ISBN 0-671-03611-4).[9]"}
{"id": "1076236", "revid": "33689", "url": "https://it.wikipedia.org/wiki?curid=1076236", "title": "J.C. Denton", "text": ""}
{"id": "1076243", "revid": "1573940", "url": "https://it.wikipedia.org/wiki?curid=1076243", "title": "Macaca mulatta", "text": "Il macaco rhesus o reso o bunder (Macaca mulatta; ) \u00e8 un primate della famiglia dei Cercopitecidi, diffuso in Asia centrale, meridionale e sud-orientale.\nDescrizione.\nLa specie \u00e8 caratterizzata da un modesto grado di dimorfismo sessuale.\nI maschi adulti misurano, in media, 53 centimetri e pesano 7,7 chilogrammi, mentre le femmine sono pi\u00f9 piccole (in media 47 centimetri di lunghezza e 5,3 chilogrammi di peso). La coda \u00e8 lunga 20-23 centimetri.\nIl colore della pelliccia comprende varie sfumature dal grigio al marrone. La faccia \u00e8 tipicamente glabra e di colore roseo.\nBiologia.\n\"M. mulatta\" \u00e8 una specie diurna, con abitudini sia arboricole che terricole. Esemplari della specie sono stati visti spesso tuffarsi in acqua, rivelandosi abili nuotatori.\nSebbene la maggior parte delle nostre conoscenze sul comportamento del \"Macaca mulatta\" provenga dalla osservazione di colonie indiane, alcune interessanti informazioni si debbono agli studi condotti su una colonia introdotta dal \"Caribbean Primate Research Center\" della Universit\u00e0 di Porto Rico sull'isola di Cayo Santiago. Sull'isola non esistono predatori e la presenza umana \u00e8 limitata a pochi partecipanti ai programmi di ricerca, cui \u00e8 concesso di raggiungere l'isola su piccole imbarcazioni.\nLa colonia di Cayo Santiago \u00e8 stata studiata per quasi 70 anni ed ha fornito una notevole mole di informazioni sul comportamento di questi primati.\nAlimentazione.\nSono animali onnivori la cui dieta comprende una ampia variet\u00e0 di vegetali e piccoli invertebrati. La loro tendenza a concentrarsi in vicinanza delle aree abitate dagli umani ha influenzato notevolmente le loro abitudini alimentari. Nelle zone rurali praticano frequentemente razzie nei campi coltivati, cibandosi di foglie e frutti destinati alla alimentazione umana, mentre nelle zone altamente popolate non \u00e8 infrequente che si nutrano di tutto quanto riescono a trovare tra i rifiuti urbani.. In India numerose colonie di macachi si concentrano intorno ai templi religiosi, ove divengono oggetto di devozione da parte dei fedeli, che offrono loro pane, banane, arachidi, semi, altri frutti e vegetali ma anche dolci e gelati.Le colonie che vivono in aree meno antropizzate basano la loro dieta su frutti, fiori, foglie, semi, resine vegetali, germogli, radici, corteccia, funghi e anche termiti, cavallette, formiche, coleotteri nonch\u00e9 uova di uccelli.\nNella colonia di macachi di Cayo Santiago (vedi sopra) \u00e8 frequente osservare esemplari che si nutrono di terra (geofagia): secondo alcuni studiosi ci\u00f2 \u00e8 legato alla composizione minerale del suolo, che viene sfruttata per \"curare\" le parassitosi intestinali.\nSocialit\u00e0.\nCome altre specie del genere \"Macaca\", \"M. mulatta\" vive in colonie numerose, da 20 a 180 individui, organizzate secondo una struttura matriarcale, all'apice della quale si trova una femmina \"alfa\". Le femmine sono in genere in rapporto numerico di 4:1 con i maschi. Mentre i rapporti tra le femmine sono piuttosto pacifici, i maschi esibiscono spesso comportamenti aggressivi. La cura dei piccoli e la sorveglianza del territorio sono gestite in comune da tutta la colonia. I territori delle differenti colonie spesso parzialmente si sovrappongono e ci\u00f2 porta a frequenti contatti tra i differenti gruppi, che sono caratterizzati da un certo grado di interazione.\nTrascorrono le ore pi\u00f9 fresche del mattino alla ricerca del cibo mentre il resto della loro giornata \u00e8 dedicata al riposo, al \"grooming\" ed al gioco.\nRiproduzione.\nLe femmine raggiungono la maturit\u00e0 sessuale verso i tre anni di et\u00e0, i maschi verso i quattro. Le femmine hanno cicli di fertilit\u00e0 di 28 giorni, come gli umani. L'accoppiamento non \u00e8 confinato ad una specifica stagione. La gestazione dura da 135 a 194 giorni.\nSecondo i biologi dell'universit\u00e0 di Cambridge, Massachusetts, i macachi rhesus (sia maschi che femmine) attirano gli esemplari del sesso opposto in base al colore del viso. Pi\u00f9 esso \u00e8 di un rosso acceso pi\u00f9 attirano altri macachi. \nL'aspettativa di vita media di un esemplare in cattivit\u00e0 \u00e8 di circa 15-20 anni per i maschi e 20-25 anni per le femmine. In natura raramente superano i 15 anni di vita.\nDistribuzione e habitat.\n\"M. mulatta\" ha la pi\u00f9 ampia distribuzione di un primate dopo quello dell'uomo.\u00c8 diffuso nel nord dell'Afghanistan, nell'India settentrionale, nel Nepal, nel Bangladesh, in Bhutan, Laos, Myanmar, Thailandia, Vietnam e nel sud della Cina.\n\u00c8 presente in un'ampia gamma di habitat, che vanno dalle zone semi-desertiche alle dense foreste tropicali, dal livello del mare sino ai 2.500 metri di altitudine. Un discreto numero di sotto-popolazioni si sono adattate a vivere in contesti urbani, creando talora problemi alle popolazioni umane.\nTassonomia.\nNe sono state descritte diverse sottospecie:\nSecondo altri Autori le differenze molecolari tra le varie sub-popolazioni non sono sufficienti a definire l'esistenza di vere e proprie sottospecie.\nConservazione.\n\"M. mulatta\" \u00e8 considerata una specie a basso rischio di estinzione in base ai criteri della \"IUCN red list\".\nRuolo nella ricerca scientifica.\nIl Macaco Rhesus \u00e8 stato intensivamente utilizzato nella ricerca medica e biologica.\nNell\u2019esperimento condotto da Harlow il Macaco Rhesus \u00e8 separato dalla propria mamma biologica. A sostituirla sono stati dei fantocci o apparecchi dalle sembianze materne creati in laboratorio: uno ricoperto con della pelliccia, l'altro in metallo e munito di biberon contenente latte. Il primo avrebbe dovuto rappresentare il calore materno, il secondo il nutrimento. Si \u00e8 proceduto inserendo i due fantocci nella gabbia della scimmia. All\u2019inizio Harlow ha osservato come questa istintivamente si fosse scaraventata sulla mamma-sostituto nutriente per prendere il latte; nutritasi e sentiti degli strani rumori provenienti dall'esterno, si \u00e8 invece notato come la scimmia preferisse a quella la mamma- sostituto con pelliccia. Il macaco, infatti, la stringeva a s\u00e9, avvertendo la necessit\u00e0 del contatto fisico che il fantoccio munito di biberon non gli avrebbe potuto garantire. In un secondo momento, Harlow ha inserito nella gabbia un terzo strumento, un apparecchio pensato per spaventare l\u2019animale. Avvertito il pericolo, il Macaco \u00e8 tornato ad abbracciare la mamma- sostituto con pelliccia, di nuovo preferita all\u2019altra perch\u00e9 in grado di trasmettere calore e protezione. In un terzo momento, separata dai due fantocci, Harlow ha spostato la scimmia in una stanza piena di oggetti. Da sola, anzich\u00e9 esplorare l\u2019ambiente circostante, si \u00e8 accinta a stringere una coperta, l\u2019unico oggetto che in quel momento potesse ricordarle il contatto fisico materno. Non appena reinseriti i due fantocci, il Macaco ha di nuovo dimostrato di preferire alla mamma- sostituto nutriente la mamma-sostituto con pelliccia che, non appena intravista, \u00e8 stata stretta ed abbracciata. Questo ha significato che, anche in un nuovo contesto portatore di timore misto a curiosit\u00e0, il Macaco possa dimenticare il bisogno primario di cibo, sostituito da quello di protezione. \u00c8 il sentirsi protetta che spinge, poi, la scimmia ad esplorare l\u2019ambiente che prima aveva trascurato. Bowlby, negli anni a venire, rifacendosi agli esperimenti di Harlow, utilizzer\u00e0 questi dati per delineare la propria teoria sull\u2019attaccamento. "}
{"id": "1076247", "revid": "712828", "url": "https://it.wikipedia.org/wiki?curid=1076247", "title": "Tokugawa Iemitsu", "text": "Figlio di Tokugawa Hidetada, fu il terzo sh\u014dgun dello shogunato Tokugawa.\nInfanzia.\nDella sua infanzia si sa poco; era il primo figlio maschio di Hidetada ed ebbe una sorella maggiore (Senhime), un fratello (Tadanaga) e una sorella minore (Masako). Sua madre (Oeyo) e suo padre sembrarono a lungo favorire Tadanaga, e tra i due fratelli nacque una profonda rivalit\u00e0.\nGoverno claustrale di Hidetada.\nNel 1623, comunque, Hidetada abdic\u00f2 in favore di Iemitsu. Hidetada continu\u00f2 ad amministrare lo stato attraverso il governo del chiostro, perci\u00f2 la carica di Iemitsu fu a lungo solo nominale, ma il gesto del padre eliminava il rischio di guerre di successione tra i figli; Tadanaga venne invece nominato daimy\u014d di Suruga, Totomi e Kai.\nLo \"scandalo della veste viola\".\nNel 1627 Iemitsu e Hidetada si recarono in visita dall'Imperatore Go-Mizunoo a trovare Masako, che nel 1620 aveva sposato l'Imperatore; il fidanzamento era stato gi\u00e0 una volta in crisi quando era venuta alla luce una precedente relazione di Go-Mizunoo con una principessa imperiale. \nDurante la visita degli sh\u014dgun si verific\u00f2 lo ; la \"veste viola\" era un indumento onorifico che gli imperatori concedevano ad esponenti particolarmente in vista del clero buddhista, e il governo shogunale aveva vietato nuove concessioni per due anni, nel tentativo di ridurre la stretta relazione tra la comunit\u00e0 religiosa e la corte imperiale. Tuttavia, in questo periodo Go-Mizunoo lo aveva concesso a pi\u00f9 di dieci monaci, ma senza la volont\u00e0 di sfidare apertamente il governo: probabilmente per incuria, o perch\u00e9 i funzionari imperiali non credevano che lo shogunato avrebbe reagito per una piccola infrazione. \nGli sh\u014dgun invece reagirono violentemente, invalidando le concessioni e pretendendo le scuse dell'imperatore. Durante l'incontro, all'apice della tensione, Iemitsu introdusse a corte la propria bambinaia, che non apparteneva all'aristocrazia e dunque violava uno storico tab\u00f9. L'imperatore, umiliato, abdic\u00f2 in favore della figlia che aveva avuto con Masako (e dunque nipote di Iemitsu) che divenne l'Imperatrice Meish\u014d. I due sh\u014dgun si trovarono cos\u00ec strettamente imparentati con l'imperatrice regnante.\nSh\u014dgun a tutti gli effetti.\nNel 1632 Hidetada mor\u00ec, e Iemitsu ebbe maggiore libert\u00e0 di azione. Temendo ancora un tentativo di ribellione del fratello minore, nel 1631 lo fece mettere agli arresti a K\u014dfu per l'uccisione di un vassallo e altri atti di violenza. Nel 1633 Tadanaga comp\u00ec seppuku e l'autorit\u00e0 di Iemitsu divenne finalmente indiscussa.\nHidetada aveva lasciato dei daimy\u014d anziani e fedeli come consiglieri di Iemitsu, ma dopo la morte di Hidetada lo sh\u014dgun se ne sbarazz\u00f2; al loro posto mise alcuni suoi amici d'infanzia, con il cui aiuto diede il via a una serie di riforme volte a centralizzare l'amministrazione statale. L'opera di centralizzazione gli cre\u00f2 diversi oppositori tra i daimy\u014d, ma riusc\u00ec a rimuovere i suoi nemici dai loro incarichi senza innescare rivolte da parte loro.\nUna rivolta popolare scoppi\u00f2 invece a Shimabara, vicino Nagasaki, tra il 1637 e il 1638 (rivolta di Shimabara); il motivo della rivolta furono le politiche repressive dello shogunato nei confronti del Cristianesimo, che nell'area aveva numerosi adepti. La rivolta, animata principalmente da contadini, venne soppressa nel sangue, e ad essa seguirono esecuzioni sommarie dei sospetti sostenitori. Nel 1641 Iemitsu var\u00f2 un decreto, che successivamente divenne noto come \"sakoku\" (\"Paese blindato\"), con il quale proib\u00ec ogni forma di contatto tra la popolazione giapponese e gli stranieri; uniche eccezioni divennero il porto di Nagasaki, attraverso il quale transitavano le merci olandesi, e il regno di Ryu Kyu, passato sotto il controllo dei daimy\u014d di Satsuma nel 1609, attraverso il quale entravano in Giappone le merci cinesi.\nNel 1643 l'imperatrice Meish\u014d abdic\u00f2, e le succedette il fratellastro Go-K\u014dmy\u014d, che critic\u00f2 aspramente lo shogunato e i suoi modi violenti di gestire la politica; tuttavia, il potere imperiale non era ormai in grado di mettere i daimy\u014d contro lo sh\u014dgun, e le sue critiche non furono raccolte.\nIemitsu mor\u00ec a 47 anni; gli succedette il figlio Ietsuna, di soli 10 anni.\nNella cultura di massa.\nTokugawa Iemitsu compare come antagonista, in un episodio della seconda stagione della serie televisiva \"Legends of Tomorrow\"."}
{"id": "1076250", "revid": "1543377", "url": "https://it.wikipedia.org/wiki?curid=1076250", "title": "Contea di Pondera", "text": "La contea di Pondera (in inglese Pondera County) \u00e8 una contea del Montana. Il suo capoluogo amministrativo \u00e8 Conrad.\nGeografia fisica.\nLa contea ha un'area di 4.247 km\u00b2 di cui lo 0,92% \u00e8 coperto d'acqua. Confina con le seguenti contee:\nSociet\u00e0.\nEvoluzione demografica.\nLa composizione riguardo al genere \u00e8 divisa in 53,2% di femmine e 46,8% di maschi con un'et\u00e0 media che \u00e8 di 40 anni."}
{"id": "1076252", "revid": "767487", "url": "https://it.wikipedia.org/wiki?curid=1076252", "title": "Groove Coverage", "text": "Groove Coverage \u00e8 un gruppo musicale euro-trance tedesco. Il gruppo dei Groove Coverage \u00e8 composto da Axel Konrad, DJ Novus, Melanie Munch meglio conosciuta come Mell (cantante solista) e Verena Rehm (ex cantante negli stage, cantante di supporto e occasionalmente cantante solista). La band ha avuto hits in tutto il mondo, specialmente in Germania e nelle radio del Nord America in particolare con la canzone \u201cPoison\u201d. Hanno prodotto popolari remix di varie canzoni, tra cui \"Love is an Angel\" di Sylver,\u201dCome With Me\" di Special D e \"Ass Up!\" di Baracuda. I producer della band sono Ole Wierk (conosciuto anche con gli alias Dj Volume e Dj Valium in alcune sue produzioni al di fuori dei Groove Coverage) e Lou Bega, i quali raramente hanno scritto i testi delle canzoni.\nI Groove Coverage hanno prodotto 3 album ufficiali in Germania, Covergirl (2002), 7 Years and 50 Days (2004) and 21st Century (2006). Hanno inoltre pubblicato un Best of album nel 2005 e una speciale versione canadese SPG Music intitolata \"Groove Coverage\" che inclideva tutto il loro greatest hits in Canada. Negli Stati Uniti hanno pubblicato un album intitolato \"Groove Coverage: Greatest Hits\".\nVarie canzoni della band sono cover o rivisitazioni di altre canzoni. I Groove Coverage hanno pubblicato un cover di \u201cMoonlight Shadow\" di Mike Oldfield, e una cover dance della canzone \"Poison\" di Alice Cooper. Nel loro ultimo album \"21st Century\" hanno pubblicato una cover di \"21st Century Digital Boy\" dei Bad Religion intitolata \"21st Century Digital Girl\". \nQuesto usando lo stesso formato di base delle versioni precedenti ma cambiando il testo della canzone per compensare la differenza nel soggetto della canzone.\nIl gruppo ha estratto tre singoli, prima del loro ultimo album \"21st Century\":\nPrima della distribuzione del primo singolo, una traccia dal titolo \u201cOn The Radio\u201d \u00e8 stata fatta trapelare in internet sulle piattaforme di file sharing in varie versioni. Questa canzone non era la traccia con lo stesso nome contenuta nel album. Questo \u00e8 stato un tentativo di ostacolare la condivisione di file del singolo attuale, per \"avvelenamento\" delle reti immettendo un brano diverso con lo stesso nome.\nIl richiamo della traccia appare nell'album con il nome \u201cLet It Be\u201d.\nIl 14 agosto 2007 il gruppo ha annunciato nel loro sito che un nuovo singolo e un nuovo album sarebbero stati pubblicati presto. Anche il video musicale del nuovo singolo sarebbe stato lanciato il 3 ottobre. Il 23 ottobre 2007 la band ha commercializzato il loro primo Greatest Hits album in Germania, con tutte le loro hits, il nuovo singolo \u201cBecause I Love You\u201d, due nuove tracce e un remix bonus.\nIl 9 giugno 2008 i Groove Coverage hanno annunciato nel loro sito ufficiale che era in produzione un nuovo singolo."}
{"id": "1076253", "revid": "1516566", "url": "https://it.wikipedia.org/wiki?curid=1076253", "title": "Armoriale dei comuni del Cher", "text": "Questa pagina contiene le armi (stemma e blasonatura) dei comuni della Cher."}
{"id": "1076254", "revid": "1305772", "url": "https://it.wikipedia.org/wiki?curid=1076254", "title": "San Riccardo", "text": ""}
{"id": "1076255", "revid": "6789", "url": "https://it.wikipedia.org/wiki?curid=1076255", "title": "Vertumnus", "text": ""}
{"id": "1076256", "revid": "6789", "url": "https://it.wikipedia.org/wiki?curid=1076256", "title": "Fides", "text": ""}
{"id": "1076257", "revid": "6789", "url": "https://it.wikipedia.org/wiki?curid=1076257", "title": "Juturna", "text": ""}
{"id": "1076258", "revid": "6789", "url": "https://it.wikipedia.org/wiki?curid=1076258", "title": "Larenta", "text": ""}
{"id": "1076263", "revid": "1869172", "url": "https://it.wikipedia.org/wiki?curid=1076263", "title": "San Silvestro (disambigua)", "text": ""}
{"id": "1076268", "revid": "486946", "url": "https://it.wikipedia.org/wiki?curid=1076268", "title": "Utah D-League", "text": ""}
{"id": "1076270", "revid": "7077", "url": "https://it.wikipedia.org/wiki?curid=1076270", "title": "Guerra d'Indipendenza del Messico", "text": ""}
{"id": "1076273", "revid": "29863", "url": "https://it.wikipedia.org/wiki?curid=1076273", "title": "Taking back sunday", "text": ""}
{"id": "1076274", "revid": "58512", "url": "https://it.wikipedia.org/wiki?curid=1076274", "title": "Accelerazione secolare Luna", "text": ""}
{"id": "1076276", "revid": "36426", "url": "https://it.wikipedia.org/wiki?curid=1076276", "title": "Vicolo del Bigozzi", "text": "Vicolo del Bigozzi (detto anche talvolta \"dei Bigozzi\") si trova a Firenze nel quartiere Romito.\nStoria e descrizione.\nAlla fine del Quattrocento, nell'area occupata da Vicolo del Bigozzi c'era il muro merlato dell'antica Villa del Vescovo dove mor\u00ec Sant'Antonino Pierozzi e, nella vicina Via Luigi Lanzi, la torre mozzata di questa villa.\nNella basilica di San Marco c'\u00e8 l'affresco di Domenico Cresti detto il Passignano che rappresenta i funerali di Sant'Antonino Pierozzi, relativo alla villa di Montughi. In questo affresco \u00e8 mostrato il palazzo che si estendeva fra via Vittorio Emanuele II, via Luigi Lanzi, dove c'erano le cucine e le rimesse della villa e vicolo dei Bigozzi, dove si trovavano i locali di studio e i dormitori.\nFino al 1930 circa, nella zona c'erano i campi, dal Mugnone a via Vittorio Emanuele II ed arrivavano fino al Ponte Rosso da una parte e a Rifredi dall'altra. Nei campi, lavorati in affitto e a mezzadria, c'erano le case dei contadini, vecchie abitazioni rifatte su parti dell'antica villa del Vescovo e si trovavano nell'ex podere della Curia Arcivescovile, il \"Podere Sant'Antonino\". I coloni che coltivavano quei terreni erano i Guidi, i Cerretelli, i Cantini, ma i pi\u00f9 conosciuti erano i Bigozzi e ad essi la gente faceva riferimento, quando dalla stradina andava alle case coloniche (dove poi fu costruita la Chiesa dell'Immacolata). Il nome della stradina dapprima fu via Paoletti, poi divenne Vicolo dei Bigozzi per ricordare questa famiglia. Il vecchio nome fu dato alla strada su cui sorge la chiesa.\nAlla fine degli anni venti e ai primi del 1930 (circa), si iniziarono a costruire altre case e strade, cos\u00ec i terreni scomparvero.\nFerdinando Bigozzi fu l'ultimo degli antichi coloni da cui la strada prende il nome, egli mor\u00ec nel 1967 all'et\u00e0 di ottantanove anni."}
{"id": "1076277", "revid": "260676", "url": "https://it.wikipedia.org/wiki?curid=1076277", "title": "Giona (torrente)", "text": "Il Giona \u00e8 un torrente che nasce dal Monte Tamaro, nel Canton Ticino in Svizzera nella Valle della Grassa di Dentro, a pi\u00f9 di 1800 metri s.l.m.. \nPercorso.\nDopo circa 2\u00a0km entra in territorio italiano, a quota 665 metri s.l.m. in provincia di Varese, nel comune di Veddasca. \nAttraversando una stretta gola, correndo lungo la Val Veddasca, possiede una pendenza media del 4,5% nei suoi 10,2\u00a0km di lunghezza, sfocia nel Lago Maggiore a quota 193 metri s.l.m. nel comune di Maccagno, all'altezza del Parco Giona. \nAttraversa i comuni di Indemini in Svizzera e di Veddasca, Curiglia con Monteviasco, Dumenza e Maccagno in Italia.\nDurante il suo percorso tra le montagne coperte di boschi, riceve numerosi torrenti che contribuiscono ad aumentarne la portata mentre l'elevata pendenza dell'alveo rende le sue acque turbolente caratterizzate da un substrato di massi e ghiaia. Alcuni di questi torrenti sono il Laveree, il Ri, il Viascola o Viaschina e il Crana.\nLa relativa abbondanza di portata solida, quindi, va a costituire vasti depositi alluvionali alla foce.\nLa sua fauna ittica.\nIl torrente Giona riveste particolare importanza dal punto di vista ittico per la qualit\u00e0 del suo habitat fluviale che ospita prevalentemente Salmonidi, Ciprinidi e Cottidi, in particolare trota fario, temolo, cavedano, vairone e scazzone.\nSfruttamento idrico.\nParte della portata del torrente viene sfruttata a fini idroelettrici, con due derivazioni. Il secondo impianto, in particolare, deve alimentare una centrale idroelettrica per la produzione annua di 3.500.000\u00a0kWh, con una tubazione in acciaio del diametro di 1,2 metri. L'impianto utilizza un dislivello di 40 metri per una portata media stimata di 3 metri cubi al secondo.\nInquinamento.\nLa qualit\u00e0 delle sue acque \u00e8 moderatamente alterata dall'esistenza di inquinamento organico."}
{"id": "1076280", "revid": "4106", "url": "https://it.wikipedia.org/wiki?curid=1076280", "title": "Giona (fiume)", "text": ""}
{"id": "1076281", "revid": "92723", "url": "https://it.wikipedia.org/wiki?curid=1076281", "title": "Capo dell'Armi", "text": "Capo dell'Armi (o \"Capo d'Armi\") \u00e8 un promontorio sito a Lazzaro, frazione di Motta San Giovanni, in provincia di Reggio Calabria. Costituisce il limite sud-orientale dello Stretto di Messina.\nMorfologia del territorio.\nUna rupe rocciosa che si eleva sul mar Jonio caratterizza il territorio, la cui aspra morfologia \u00e8 in netto contrasto con quella pi\u00f9 dolce del territorio adiacente. La rupe si erge ripida dalle acque del mare fino a superare i 134\u00a0m s.l.m. con una parete a strapiombo, la cui unica soluzione di continuit\u00e0 \u00e8 costituita dalla Strada statale 106 Jonica, scavata proprio all'interno della roccia.\nCaratteristica peculiare del promontorio roccioso sono le sue cave di pietra reggina (nota anche come \"pietra di Lazz\u00e0ro\").\nSulla scogliera sorge il faro che sancisce il limite sud-orientale dello Stretto di Messina e rappresenta la prima luce all'ingresso del Canale di Sicilia.\nStoria.\nIn epoca greca il promontorio di \"Capo dell'Armi\" veniva chiamato \"Leukopetra Akroterion\" (in greco \u039b\u03b5\u03c5\u03ba\u03bf\u03c0\u03ad\u03c4\u03c1\u03b1 \u1f00\u03ba\u03c1\u03c9\u03c4\u03ae\u03c1\u03b9\u03bf\u03bd), cio\u00e8: \"promontorio di pietra bianca\". In epoca romana era chiamato \"Leucopetra Promontorium\". Scrisse il geografo greco Strabone:\nIl promontorio \u00e8 archeologicamente rilevante grazie al rinvenimento di numerose tracce della presenza dei primi cristiani. Nella zona di Capo dell'Armi vennero rinvenute: un'iscrizione sepolcrale della Lettera ai Romani () di San Paolo, di et\u00e0 protocristiana; un mattone con graffito cristiano; un corredo di oreficeria; una necropoli protocristiana. Verso la fine del XIX secolo (comunque prima del 1882) a Capo dell'Armi furono ritrovate quattro \"ghiande missili\" testimonianza dell'attivit\u00e0 condotta da Quinto Salvidieno Rufo Salvio nello Stretto di Messina, in occasione della guerra navale fra Ottaviano e Sesto Pompeo del 42 a.C..\nNei pressi di Capo dell'Armi vennero anche alla luce i resti di una villa romana appartenuta probabilmente al patrizio Publio Valerio e menzionata anche da Cicerone. Fu ritrovata anche una stele con inscrizioni latine di epoca imperiale.\nDurante la seconda guerra mondiale, nella zona prospiciente il Capo dell'Armi affondarono tre navi italiane. Esse erano: la \"Dalmatia\" (affondata il 25 gennaio 1942 dal sommergibile inglese \"Ultimatum\"); la \"Laura\" (affondata il 3 luglio 1941 dal sommergibile inglese \"Upholder\"); la \"Ninetto\" (affondata il 5 aprile 1942 dal sommergibile inglese \"Una\").\nIl faro.\nAttivato nel 1867 e rinnovato nel 1959, il faro di Capo dell'Armi \u00e8 costituito da una torre bianca ottagonale su un fabbricato a 2 piani. La lanterna del faro \u00e8 costituita da lenti di Fresnel le quali ruotano intorno a una lampada di 1000 watt.\nCollegamenti esterni.\nAlcune foto del faro di Capo dell'Armi tratte dal sito dell'Associazione Radioamatori Italiani"}
{"id": "1076282", "revid": "74801", "url": "https://it.wikipedia.org/wiki?curid=1076282", "title": "Schwangau", "text": "Schwangau \u00e8 un comune della Germania, sito in Baviera nei pressi di F\u00fcssen.\nIl nome \u00e8 costituito dall'unione tra le parole tedesche \"Schwan\" (Cigno) e \"Gau\" (contea, territorio, zona), di modo da poter essere tradotto come \"contea del cigno\".\nPrincipali attrazioni del paese sono il Castello di Hohenschwangau e il Castello di Neuschwanstein, situati sulle alture della frazione Hohenschwangau.\nCaratteristiche.\nPunto d'inizio della Romantische Stra\u00dfe, si trova al centro di pi\u00f9 gruppi montuosi: le Alpi bavaresi, le Alpi della Lechtal e le Alpi dell'Allg\u00e4u; numerosi sono anche i laghi che caratterizzano questa zona."}
{"id": "1076288", "revid": "486946", "url": "https://it.wikipedia.org/wiki?curid=1076288", "title": "Walter De' Silva", "text": ""}
{"id": "1076290", "revid": "32658", "url": "https://it.wikipedia.org/wiki?curid=1076290", "title": "Capo delle Armi", "text": ""}
{"id": "1076291", "revid": "32658", "url": "https://it.wikipedia.org/wiki?curid=1076291", "title": "Capo d'Armi", "text": ""}
{"id": "1076292", "revid": "32658", "url": "https://it.wikipedia.org/wiki?curid=1076292", "title": "Leucopetra", "text": ""}
{"id": "1076293", "revid": "1573940", "url": "https://it.wikipedia.org/wiki?curid=1076293", "title": "Nei gong", "text": "Nei gong \u00e8 una parola cinese (\u5167\u529f) che in italiano significa interno (nei) lavoro (gong) ed indica un insieme di tecniche e metodi delle arti marziali cinesi che condizionano il corpo e la mente del praticante per prepararlo al combattimento. In particolare, si prefiggono di sviluppare i Tre Tesori, Jing, Qi e Shen fino a conseguire la forma fisica e lo stato di coscienza rilassato ma vigile necessari per mettere in grado l'atleta di applicare le tecniche apprese con la pratica delle forme e del tui shou.\nCon il \"nei gong\" si lavora sul ciclo dell'alchimia interna: \nallenando specificatamente gli aspetti interni del corpo umano quali yi nian (intenzione), qi xi (respirazione), zhang fu (organi), xue mai (circolazione sanguigna) e jingluo (meridiani), allo scopo di potenziare il nei zhang (forza interna).\nPerseguire lo sviluppo e la buona salute degli organi interni trova una interpretazione positiva anche nella cultura e nella scienza occidentali: \na tutto vantaggio delle capacit\u00e0 di combattimento dell'atleta.\nDiversi sono gli esercizi per sviluppare ed aumentare il proprio \"nei gong\". In generale sono tutti quelli che lavorano sul dan tian (per es. gli otto esercizi di Baduanjin) e la stessa pratica delle \"forme\" e del \"tui shou\". Molte di queste tecniche sono rimaste a lungo segrete e tante sono sicuramente andate perdute perch\u00e9 in passato i maestri erano soliti insegnarle ai propri allievi prediletti e solo in punto di morte. "}
{"id": "1076294", "revid": "671029", "url": "https://it.wikipedia.org/wiki?curid=1076294", "title": "Armoriale dei comuni della Corr\u00e8ze", "text": "Armi (stemma e blasonatura) dei comuni della Corr\u00e8ze."}
{"id": "1076297", "revid": "37401", "url": "https://it.wikipedia.org/wiki?curid=1076297", "title": "Frase idiomatica", "text": "Una frase idiomatica (detta anche idiomatismo o, meno tecnicamente, modo di dire) \u00e8 una locuzione di significato peculiare proprio di una specifica lingua, la cui traduzione letterale in altre lingue pu\u00f2 non aver senso logico e che per questo richiede, per essere compresa, una traduzione logicamente estesa. In altre parole, \u00e8 una frase che non pu\u00f2 trarre il suo significato dalla combinazione lessicale delle parti del discorso, bens\u00ec dall'interpretazione che i parlanti sono abituati a trarne.\nCon le polirematiche, le frasi idiomatiche condividono la caratteristica di rappresentare una singola unit\u00e0 di significato attraverso due o pi\u00f9 parole.\nSecondo il professor John Saeed, si tratta di parole che, collocate insieme, si sono fissate a lungo termine in un'espressione fossilizzata.\nLa traduzione degli idiotismi.\nIn genere gli idiotismi sono assai difficili da tradurre in altre lingue e la traduzione logica richiede l'uso di lunghe perifrasi. Ci\u00f2 perch\u00e9 queste espressioni sono spesso associate a figure retoriche e perch\u00e9, per lo pi\u00f9, contraddicono il principio di composizionalit\u00e0 che la semantica attribuisce alle lingue, secondo il quale il significato di una frase \u00e8 il risultato di una composizione dei significati delle parole che la compongono.\nUn esempio di traduzione logica applicata a un idiotismo pu\u00f2 essere:"}
{"id": "1076298", "revid": "53508", "url": "https://it.wikipedia.org/wiki?curid=1076298", "title": "Pietro Querini", "text": "Biografia.\nPatrizio veneziano (N.H.) della potente famiglia Querini e dunque membro di diritto del Maggior Consiglio della Serenissima. Fu Signore, nell'isola di Candia (Creta), dei feudi di Castel di Temini e Dafnes, famosi per la produzione del vino Malvasia, che egli commerciava specialmente con le Fiandre.\nIl viaggio della \"Querina\".\nIl 25 aprile 1431 Pietro salp\u00f2 da Candia verso le Fiandre a bordo della caracca \"Querina\" con un carico di 800 barili di Malvasia, spezie, cotone, cera, allume di rocca e altre mercanzie di valore, pari a circa 500 tonnellate. L'equipaggio era composto da sessantotto uomini di diverse nazionalit\u00e0. Suoi luogotenenti erano Nicol\u00f2 de Michele, patrizio veneto, e Cristofalo Fioravante, comito.\nIl 14 settembre, superato Cabo Fisterra, vennero sorpresi da ripetute tempeste e furono spinti sempre pi\u00f9 verso ovest, al largo dell'Irlanda: si ruppe il timone e la nave rest\u00f2 disalberata, andando alla deriva per diverse settimane, trasportata dalla Corrente del Golfo. Il 17 dicembre l'equipaggio decise di abbandonare il relitto semiaffondato e si divise: 18 si imbarcarono su uno schifo (sorta di scialuppa) e 47 su una seconda lancia pi\u00f9 grande, comprendente i tre ufficiali. Della prima imbarcazione non si ebbe pi\u00f9 alcuna notizia, ma la lancia pi\u00f9 grande and\u00f2 a lungo alla deriva fra razionamenti di viveri e morti continue, toccando fortunosamente terra il 14 gennaio 1432 nell'isola deserta di Sand\u00f8y, vicino a R\u00f8st nell'arcipelago norvegese delle Lofoten, con 16 marinai superstiti.\nIl soccorso a R\u00f8st.\nIl Querini e i suoi compagni vissero per undici giorni bivaccati sulla costa nutrendosi di patelle e accendendo fuochi per scaldarsi. Questi furono avvistati dai pescatori dell'isola di R\u00f8st, la pi\u00f9 vicina, che andarono in loro aiuto e li ospitarono nelle loro case. La popolazione dell'isola di R\u00f8st, che i veneziani chiamarono Rustene, circa 120 abitanti, era dedita alla pesca e all'essiccazione del merluzzo. I veneziani rimasero circa quattro mesi nell'isola, e Querini scrisse una dettagliata relazione per il Senato, oggi conservata nella Biblioteca Apostolica Vaticana:\nQui i marinai trascorsero circa quattro mesi, ospitati dalla comunit\u00e0 di pescatori, persone \u2013 come scriveva il Querini, estremamente gentili e socievoli:\nMa Pietro Querini non temeva scandali poich\u00e9, come scrisse sul suo diario:\nIl 15 maggio 1432 il Querini venne aiutato dai pescatori a ripartire verso Venezia; portando con s\u00e9 stoccafissi seccati. Durante il viaggio di ritorno pass\u00f2 per Trondheim, Vadstena e Londra, dove fu ospite dell'allora potente comunit\u00e0 veneziana che risiedeva sul Tamigi.\nDa l\u00ec, dopo 24 giorni di cavallo, il \"capitano da mar\" giunse finalmente a Venezia il 12 ottobre 1432.\nVi import\u00f2 la idea dello stoccafisso, che godette subito di un grande successo e che i veneziani impararono ad apprezzare, sia per la sua bont\u00e0 gastronomica che per le sue caratteristiche di cibo a lunga conservazione molto utile sia nei viaggi di mare che di terra, oltre che per la caratteristica di essere un \"cibo magro\", cos\u00ec da divenire uno dei piatti consigliati negli oltre 200 giorni di magro, fissati, assieme ai cibi, il 4 dicembre 1563, data della XXV e ultima sessione del concilio di Trento.\nMolto importante, nella relazione di viaggio, che scrisse successivamente per il Senato, \u00e8 la descrizione della vita dei pescatori norvegesi e della tecnica di conservazione del merluzzo che, una volta essiccato, diventa stoccafisso.\nIl famoso umanista del cinquecento Giovan Battista Ramusio, autore del volume \"Delle navigationi et viaggi\", che raccoglieva i pi\u00f9 importanti viaggi compiuti dall'antichit\u00e0 classica fino alla sua epoca, dedic\u00f2 un capitolo al Querini, iniziando cos\u00ec: \nGli abitanti di R\u00f8st da allora hanno sempre nutrito una grande riconoscenza verso Pietro Querini, tanto che nel cinquecentesimo anniversario del naufragio hanno eretto un cippo in suo onore nell'isola di Sand\u00f8y con l'impegno e alla presenza dell'allora Ambasciatore d'Italia, Conte Alberto de Marsanich. A R\u00f8st un isolotto \u00e8 stata chiamata \"isola di Sandrigo\", in ricordo della cittadina in provincia di Vicenza dove si tiene annualmente la Festa del baccal\u00e0, il piatto tradizionale della cucina vicentina a base di stoccafisso proveniente dalle isole Lofoten. Per converso, a Sandrigo una piazza \u00e8 stata dedicata a R\u00f8st.\nNel 2017 \u00e8 stato istituito il Parco Letterario Pietro Querini (litteraturpark p\u00e5 R\u00f8st) con il Comune di R\u00f8st e il sostegno dell'Ambasciata d'Italia. Il Parco ha iniziato la sua attivit\u00e0 nel 2018.\nRiferimenti culturali.\nLa storia del Querini ha ispirato tanti scrittori ed altri artisti:"}
{"id": "1076301", "revid": "1955814", "url": "https://it.wikipedia.org/wiki?curid=1076301", "title": "Lenza (torrente)", "text": "Il Lenza \u00e8 un torrente della provincia di Varese, affluente del Ticino. Nasce nelle zone umide di Cadrezzate e scorre in direzione nord-sud confluendo nel Ticino a Sesto Calende, poco prima del ponte. Attraversa i comuni di Cadrezzate e Sesto Calende.\nLa fauna ittica comprende la trota fario, il vairone, la lampreda padana, il ghiozzo padano, il persico sole, la sanguinerola, l'alborella, l'anguilla e il cavedano."}
{"id": "1076302", "revid": "4106", "url": "https://it.wikipedia.org/wiki?curid=1076302", "title": "Persico sole", "text": ""}
{"id": "1076305", "revid": "179980", "url": "https://it.wikipedia.org/wiki?curid=1076305", "title": "V\u00e9lez S\u00e1rsfield", "text": ""}
{"id": "1076308", "revid": "76069", "url": "https://it.wikipedia.org/wiki?curid=1076308", "title": "Dancing at the Harvest Moon", "text": ""}
{"id": "1076309", "revid": "933835", "url": "https://it.wikipedia.org/wiki?curid=1076309", "title": "Giulia minore (nipote di Augusto)", "text": "Famiglia.\nGiulia era la seconda figlia di Marco Vipsanio Agrippa e di Giulia maggiore. La madre era la figlia di Augusto e della sua seconda moglie Scribonia.\nEbbe come fratelli Gaio Vipsanio Agrippa (noto come Gaio Cesare in quanto poi adottato da Augusto), Lucio Vipsanio Agrippa (noto come Lucio Cesare dopo la sua adozione da parte di Augusto), Giulia Vipsania Agrippina (meglio nota come Agrippina maggiore, moglie di Germanico e madre di Caligola) e Marco Vipsanio Agrippa Postumo. Vipsania Agrippina, moglie di Tiberio e poi di Gaio Asinio Gallo, era sua sorellastra, in quanto figlia di un precedente matrimonio di Agrippa.\nVita.\nAugusto diede una educazione morigerata alla propria nipote, come pure alle altre donne della sua famiglia. Fece loro insegnare come lavorare la lana, una delle attivit\u00e0 tipiche delle matrone romane, e fece tenere un diario di tutte le cose che facevano o dicevano, impedendo loro di incontrare stranieri.\nSpos\u00f2 Lucio Emilio Paolo, console per l'anno 1, che era figlio di Cornelia Scipione, figlia di un precedente matrimonio di sua nonna materna Scribonia e dunque sorellastra della madre Giulia maggiore. La coppia ebbe due figli: Marco Emilio Lepido ed Emilia Lepida, la moglie di Druso Cesare figlio di Germanico. Paolo e Giulia costruirono una vasta e sontuosa villa di campagna, ma Augusto, che odiava tali forme di ostentazione, la fece radere al suolo.\nEbbe una relazione adulterina con Decimo Giunio Silano, per la quale venne esiliata (anno 9) dal nonno Augusto sull'isola di \"Tremerus\" (le moderne Isole Tremiti). Questo stesso adulterio fu, secondo alcuni, anche la causa della \"relegatio\" cui fu condannato il poeta Ovidio. Un figlio che nacque dopo il suo arrivo nel luogo di esilio venne dichiarato illegittimo per volere dell'imperatore, e condannato all\"'expositio\". \nGiulia rimase sull'isola per il resto della sua vita, vivendo grazie ai contributi concessile dall'imperatrice Livia Drusilla. Quando mor\u00ec, nel 28 o 29, venne seppellita sull'isola, in quanto, come gi\u00e0 successo alla madre, venne proibito da Tiberio di conservare le sue ceneri nella tomba di famiglia, il Mausoleo di Augusto."}
{"id": "1076310", "revid": "118031", "url": "https://it.wikipedia.org/wiki?curid=1076310", "title": "Premio O.Henry", "text": ""}
{"id": "1076311", "revid": "118031", "url": "https://it.wikipedia.org/wiki?curid=1076311", "title": "O. Henry Award", "text": ""}
{"id": "1076314", "revid": "124043790", "url": "https://it.wikipedia.org/wiki?curid=1076314", "title": "Ode al vento dell'Ovest", "text": "Ode al vento dell'Ovest (\"Ode to the West Wind\"), a volte tradotto come Ode al vento di Ponente oppure Ode al vento occidentale, \u00e8 un'ode di Percy Bysshe Shelley pubblicata nel 1820.\nAnalisi.\nL\"'Ode al vento dell'Ovest\", come si pu\u00f2 ben facilmente dedurre dal titolo, risponde alla forma poetica dell'ode: si tratta di una tipologia di componimento lirico che ha importanti precedenti in Pindaro, Orazio e John Dryden. Questi tre poeti, sebbene vissuti in epoche ben diverse, si sono tutti serviti dell'ode per esprimere e celebrare i propri sentimenti con uno stile elevato e un registro linguistico formale. Shelley decise di conciliare queste caratteristiche con la sensibilit\u00e0 della nascente stagione romantica e con il suo animo anarchico e rivoluzionario.\nDal punto di vista metrico l\"'Ode al vento dell'Ovest\" \u00e8 composto da settanta versi ripartiti in cinque stanze di pentametri giambici in terzine (schema ABA, BCB, CDC, DED, \u2026) con un distico finale a rima baciata. Trasparente, in tal senso, \u00e8 l'omaggio che Shelley volle fare al metro impiegato da Dante Alighieri nella sua \"Commedia\": l'ode, pur essendo pubblicata nel 1820, fu d'altronde composta nel 1819 nel parco delle Cascine di Firenze, citt\u00e0 dove il culto dantesco \u00e8 mantenuto pi\u00f9 vivo. Shelley descrisse la situazione che port\u00f2 alla gestazione del poema in questi termini:\nContenutistica.\nL'\"Ode al vento dell'Ovest\" si apre con un'invocazione diretta al vento, fenomeno atmosferico che \u00e8 al contempo distruttivo e vivificante (\"destroyer and preserver\", v. 14). In un accumulo inesauribile di immagini, Shelley - nelle forme proprie dell'ode - descrive le varie azioni compiute dal vento, \u00abalito dell'autunno\u00bb (\"breath of Autumn's being\", v. 1): esso, infatti, spoglia gli alberi delle loro foglie e le trascina via, ma trasporta anche i semi che, dando vita a nuovi germogli, faranno rinascere la Natura con il sopraggiungere della primavera, \u00abrisorgendo\u00bb dalle loro tombe, ovvero la terra. \u00c8 in questo senso che Shelley concepisce il vento come un'energica forza spirituale che, pur devastando la Natura, ne perpetua l'esistenza favorendo l'impollinazione. La stanza si conclude con un lapidario \u00abAscolta!\u00bb, con il quale Shelley si rivolge al vento con la speranza che accolga le sue richieste e le esaudisca: quest'esclamazione \u00e8 ripetuta anche nei distici finali delle due strofe successive.\nNella seconda strofa Shelley prosegue la sua invocazione al vento, approfondita qui con una metafora desunta dal repertorio mitologico greco. Il vento, infatti, riflette un'energia impetuosa, irresistibile, che esplode soprattutto nelle nuvole, paragonate dal poeta alla chioma scomposta di una Menade, ovvero di una donna seguace dei riti orgiastici di Dioniso (divinit\u00e0 dell'Olimpo tradizionalmente associata al vino, all'estasi e alla liberazione dei sensi). Il tema della morte, gi\u00e0 affrontato nella strofa precedente, qui viene amplificato con il confronto tra le \u00aburla\u00bb del vento al \u00ablamento dell\u2019anno che muore\u00bb. Il vento, in particolare, partecipa direttamente al ciclo di vita e di morte che regola gli accadimenti terrestri, salendo verso il cielo e formando la \u00abcupola di un vasto monumento sepolcrale\u00bb che esploder\u00e0 in una distruzione apocalittica di pioggia, grandine e fuoco.\nSino a qui il componimento presenta una sintassi volutamente disordinata, che quasi vuole imitare il caos apportato dalla potenza del vento. Nella terza strofa, invece, il ritmo rallenta, e diventa pi\u00f9 moderato. Shelley, infatti, non si preoccupa pi\u00f9 di descrivere la forza del vento e gli effetti devastanti e allo stesso tempo affascinanti che provoca, bens\u00ec narra del momento in cui avviene l'incontro col mare. All'inizio il vento risveglia dolcemente il \u00abMediterraneo azzurro\u00bb (\"blue Mediterranean\", v. 30) dalla sua calma trasognata dell'estate, per poi percorrere le \u00abindomiti superfici dell'Atlantico\u00bb (\"Atlantic's lever powers\", v. 37) mostrandone le selve sottomarine. Con questa descrizione fortemente impressionistica Shelley ci restituisce l'immagine di un vento che, come una forza destinata a durare per lunghissimo tempo, supera lo spazio e si distende nei millenni.\nDopo aver riassunto gli effetti che il vento provoca sulla terra, sul cielo e sul mare, nella quarta strofa Shelley gli confida di sentirsi oppresso da una vita triste, inerte, \u00abprosaica\u00bb rispetto al mondo ideale della poesia. Egli, tuttavia, \u00e8 consapevole di essere \u00absenza paura, e rapido, e orgoglioso\u00bb (\"tameless, and swift, and proud\", v. 56), ed \u00e8 per questo motivo che leva al vento la sua appassionata preghiera, chiedendogli di condividere il suo spirito impetuoso, indomito e trascinante. In questo intimo risveglio di energie vitali, Shelley rivela di voler diventare il vento stesso, perch\u00e9 d'altronde \u00e8 proprio lui la forza che fa vibrare l'ispirazione poetica. Negli ultimi tre versi Shelley annuncia all'umanit\u00e0 che il vento, come la poesia, \u00e8 la \u00abtromba della profezia\u00bb che desta la terra addormentata dal suo torpore e preannuncia per essa una primavera non lontana."}
{"id": "1076316", "revid": "599013", "url": "https://it.wikipedia.org/wiki?curid=1076316", "title": "Charlotte Aiss\u00e9", "text": ""}
{"id": "1076321", "revid": "125933376", "url": "https://it.wikipedia.org/wiki?curid=1076321", "title": "Gianfranco Bellini", "text": "Era celebre in particolare per essere stato il doppiatore del computer HAL 9000 in \"\" e dell'attore David Doyle nella serie televisiva \"Charlie's Angels\".\nBiografia.\nFiglio degli attori Nino Bellini e Celeste Aida Zanchi, inizi\u00f2 a recitare a dodici anni nel 1936, accanto alla madre, nel film \"I due sergenti\" di Enrico Guazzoni, per interpretare, l'anno successivo, \"Il signor Max\" di Mario Camerini, al fianco di Vittorio De Sica, con il nome di Gianfranco Zanchi, poich\u00e9 nella met\u00e0 degli anni trenta la madre si separ\u00f2 da Nino Bellini - il quale and\u00f2 a vivere negli Stati Uniti d'America - e prese momentaneamente il cognome materno. A quattordici anni esord\u00ec davanti al microfono prestando la voce ad un bambino nel film \"L'equipaggio\" e da allora si dedic\u00f2 quasi interamente al doppiaggio.\nNel corso della sua carriera, ha prestato la sua voce al personaggio di Bambi adulto (nel primo doppiaggio del 1948) e a quello di uno scoiattolo (nell'edizione successiva del 1968) nel classico Disney \"Bambi\". Ha inoltre doppiato molti celebri attori internazionali, tra cui: Donald O'Connor nella serie di film di \"Francis, il mulo parlante\" (1950); Claude Jarman Jr. in \"Rio Bravo\" (1950); Earl Holliman in \"Sfida all'O.K. Corral\" (1957); Sabu ne \"Il ladro di Bagdad\" (1940); Tony Randall ne \"Il letto racconta...\" (1959); Mickey Rooney e Anthony Perkins in un altro paio di film. \u00c8 stato inoltre la voce di Peter Lorre in \"M - Il mostro di D\u00fcsseldorf\", film del 1931, ma uscito in Italia nel 1960.\nIl suo doppiaggio pi\u00f9 celebre fu quello di \"\" (1968), in cui prest\u00f2 la voce al computer HAL 9000. La sua interpretazione fredda e asettica fu particolarmente apprezzata dal regista, Stanley Kubrick.\nPer la Disney doppi\u00f2 ancora: Roger Radcliff in \"La carica dei cento e uno\" (1961), la volpe in \"Mary Poppins\" (1964), Comare volpe ne \"I racconti dello zio Tom\" (edizione del 1973), il presidente in \"Bianca e Bernie nella terra dei canguri\" (1990) e il libraio in \"La bella e la bestia\" (1991).\nIn televisione interpret\u00f2 anche Sebastiano nella serie animata \"Heidi\" (1978). Di Bellini \u00e8 anche la voce di George Roper (Brian Murphy), nelle serie britanniche \"Un uomo in casa\" e \"George e Mildred\", e successivamente di Stanley Roper (Norman Fell) nella sitcom americana \"Tre cuori in affitto\".\nTra i suoi ultimi doppiaggi si ricorda la voce del personaggio di Marvin Acme, interpretato da Stubby Kaye, in \"Chi ha incastrato Roger Rabbit\" di Robert Zemeckis (1988).\nBellini appare in una puntata dello sceneggiato Rai di fantascienza \"Gamma\" (1975) nel ruolo di uno scienziato svedese, per riconfermarsi negli anni ottanta e novanta in degli spot pubblicitari, tra cui quello di un personal computer e di un lubrificante per auto, tra i primi realizzati con computer grafica.\nIl 31 maggio 2003 ha ricevuto un Premio alla carriera al primo Festival del Doppiaggio Voci nell'Ombra di Francavilla al Mare.\n\u00c8 morto a Roma dopo una lunga malattia il 9 agosto 2006, all'et\u00e0 di 82 anni. Era nonno dei doppiatori Davide ed Elena Perino. "}
{"id": "1076325", "revid": "86599", "url": "https://it.wikipedia.org/wiki?curid=1076325", "title": "Gruppo Nordico", "text": "Il Gruppo Nordico \u00e8 un insieme di satelliti naturali irregolari del pianeta Saturno che seguono orbite simili, con un semiasse maggiore compreso tra 12 e 24 milioni di km, un'inclinazione orbitale compresa tra 136\u00b0 e 175\u00b0 ed un'eccentricit\u00e0 compresa tra 0,13 e 0,77.\nA differenza del Gruppo Inuit e Gruppo Gallico, i parametri orbitali dei membri del gruppo sono molto diversi; il gruppo nordico pu\u00f2 in verit\u00e0 essere considerato come l'unione di vari sottogruppi con parametri orbitali e fisici omogenei. Ad esempio, i satelliti con inclinazione orbitale prossima ai 174\u00b0 possono essere suddivisi almeno in due sottogruppi: otto di essi formano il sottogruppo Skathi, con distanze dal pianeta comprese tra 15 e 20 milioni di km e inclinazioni tra 147\u00b0 e 158\u00b0; Narvi forma, assieme a Bestla, un sottogruppo separato.\nIl diagramma riportato mostra il gruppo nordico in relazione con gli altri satelliti irregolari di Saturno. L'eccentricit\u00e0 delle orbite \u00e8 rappresentata dai segmenti gialli (che si estendono dal perielio all'afelio) con l'inclinazione rappresentata sull'asse Y.\nI membri di questo gruppo sono (in ordine crescente di distanza da Saturno):\nPer i satelliti naturali appartenenti questo gruppo, l'Unione Astronomica Internazionale ha riservato dei nomi tratti dalla mitologia norrena (principalmente giganti). Febe costituisce una eccezione, essendo stato scoperto molto prima degli altri."}
{"id": "1076326", "revid": "32658", "url": "https://it.wikipedia.org/wiki?curid=1076326", "title": "Stretto di Scilla", "text": ""}
{"id": "1076330", "revid": "538375", "url": "https://it.wikipedia.org/wiki?curid=1076330", "title": "Serbia Bianca", "text": "La Serbia Bianca, conosciuta anche come \"Bojka\" (in serbo: \"\u0411\u043e\u0458\u043a\u0430\"), Sorba o Sorabia, \u00e8 l'area compresa fra i bacini dell'Elba e della Saale, oggi corrispondente alla parte occidentale della regione storica della Lusazia, situata fra Germania orientale, Polonia e Boemia.\nQuest'area identifica l'ipotetica zona abitata nell'Alto Medioevo dai Serbi, una popolazione Slava Occidentale non cristianizzata giunta qui verso il V secolo dalla Slesia e dalla Boemia, forse frutto della commistione fra Milceni o Sorbi Superiori e Lusaziani o Sorbi Inferiori. Un'altra teoria \u00e8 che questi \"proto-Serbi\" siano di origine sarmatica e che, giungendo dal Caucaso, si siano solo successivamente fusi con gli Slavi incontrati in quest'area.\nGovernatore dei Serbi, insediatisi in Serbia Bianca fu, fino al 626, Dervan (\"Drvan\"). Egli, dopo un lungo periodo di sottomissione ai Franchi, si pose sotto la guida del sovrano degli Slavi Samo, dopo che quest'ultimo ebbe sconfitto Dagoberto I a Wogastisburg.\nGuidati da un Visconte sconosciuto (\"knez\"), fra il 610 ed il 641, molti Serbi Bianchi si stabilirono in Tessaglia, su invito dell'Imperatore d'Oriente Eraclio, come premio per aver vinto gli Avari (o, pi\u00f9 probabilmente, per difendere meglio Costantinopoli dagli attacchi di questi ultimi). Successivamente, migrarono verso le attuali Serbia, Bosnia, Erzegovina e Montenegro.\nAd est della Serbia Bianca si trovava, nei pressi dell'odierna Galizia, nei dintorni di Cracovia ed in parte della Slesia, la regione conosciuta come Croazia Bianca, o \"Crobazia\", abitata a sua volta dai Croati bianchi, che in larga parte immigrarono nei Balcani con i Serbi Bianchi.\nOggi l'area della Serbia Bianca \u00e8 individuata nella Sorbia o Sorabia (in sorbo o sorabo: \"Serbja\") ed \u00e8 tuttora abitata dai Sorbi o Sorabi (detti anche \"Serbi di Lusazia\", \"Sorbi Lusaziani\", \"Serbi di Luzice\"), probabilmente i discendenti di quei Serbi Bianchi che non lasciarono l'area nel VII secolo."}
{"id": "1076332", "revid": "1305772", "url": "https://it.wikipedia.org/wiki?curid=1076332", "title": "Discografia dei Sex Pistols", "text": "La discografia dei Sex Pistols, gruppo punk rock britannico, comprende un album in studio, diversi singoli e numerose raccolte, sia ufficiali che bootleg."}
{"id": "1076333", "revid": "123701166", "url": "https://it.wikipedia.org/wiki?curid=1076333", "title": "Pendolo di Newton", "text": "Il pendolo di Newton \u00e8 un particolare pendolo, composto di varie sferette (di solito cinque), che viene tipicamente usato per illustrare le leggi di conservazione della quantit\u00e0 di moto e dell'energia, proprie della meccanica newtoniana.\nDescrizione.\nIl pendolo di Newton \u00e8 costituito da un insieme di sferette metalliche di massa uguale sospese con fili a due aste di metallo orizzontali e parallele. Le sferette, a riposo, si toccano, sono alla stessa altezza e sono equidistanti dalle aste. Al museo del Bal\u00ec si possono trovare queste sfere appese al soffitto.\nStoria.\nIl pendolo di Newton, che oggi \u00e8 usato come giocattolo o per esperimenti fisici dimostrativi di livello di scuola elementare e media, contribu\u00ec a chiarire le leggi dell'urto elastico prima che i principi della dinamica fossero enunciati. Vale la pena notare che anche in questo caso la famosa legge dell'eponimia di Stigler non viene violata: Newton infatti non ebbe alcun ruolo nell'ideazione di questo apparecchio, che fu costruito da Robert Hooke (con tre sfere) e fu da lui usato per esperimenti dimostrativi in riunioni della Royal Society del novembre 1666.\nFunzionamento.\nSe si lascia cadere una o pi\u00f9 sferette contro le altre, quella situata all'estremit\u00e0 opposta si mette in moto con la stessa velocit\u00e0, mentre quella lanciata si ferma e le intermedie non si muovono. Se le sferette sono pi\u00f9 di tre e se ne lasciano cadere due, si metteranno in moto le due situate all'estremit\u00e0 opposta, e cos\u00ec via.\nTeoria.\nAssumendo (come \u00e8 vero con buona approssimazione per i modelli in commercio) che l'urto sia completamente o parzialmente elastico, le sferette dopo l'urto debbono avere la stessa energia cinetica, oltre che la stessa quantit\u00e0 di moto, che avevano prima dell'urto. \u00c8 facile verificare che il moto osservato (nell'approssimazione con cui tale moto \u00e8 descritto al punto precedente) soddisfa tali condizioni. D'altra parte le due leggi di conservazione non determinano da sole le (almeno tre) velocit\u00e0 finali. Per dedurre teoricamente il comportamento osservato occorrono quindi anche altre considerazioni, di solito trascurate nell'uso didattico dell'esperimento.\nNel caso di due sole sferette, partendo dalle equazioni che descrivono le rispettive velocit\u00e0 di due particelle prima e dopo un urto elastico monodimensionale, si ha\nformula_1\ndove formula_2 e formula_3 sono le rispettive masse delle sfere coinvolte nell'urto e gli indici formula_4 ed formula_5 nelle velocit\u00e0 significano rispettivamente iniziale (prima dell'urto) e finale (dopo l'urto).\nNel caso in esame si pone\nformula_6\nottenendo\nformula_7\nRisultato in linea con ci\u00f2 che mostra la verifica sperimentale.\nCon il passare del tempo, l'attrito con l'aria dissipa progressivamente l'energia impartita inizialmente alle sferette. Di conseguenza, l'ampiezza dell'oscillazione dei pendoli diminuisce progressivamente fino a portare all'arresto del moto delle sfere.\nCuriosit\u00e0.\nI Dream Theater hanno utilizzato il pendolo di Newton come copertina e illustrazione del loro album del 2005 Octavarium. "}
{"id": "1076336", "revid": "436907", "url": "https://it.wikipedia.org/wiki?curid=1076336", "title": "Pasaporte - Lo mejor de", "text": "Pasaporte - Lo mejor de \u00e8 un album discografico di Jovanotti del 2001."}
{"id": "1076337", "revid": "76069", "url": "https://it.wikipedia.org/wiki?curid=1076337", "title": "Thoughtcrimes", "text": ""}
{"id": "1076340", "revid": "484362", "url": "https://it.wikipedia.org/wiki?curid=1076340", "title": "Betty la fea", "text": "Betty la fea (titolo originale: \"Yo soy Betty, la fea\") \u00e8 una telenovela colombiana prodotta tra il 1999 e 2000 e trasmessa in prima visione originale su RCN Televisi\u00f3n.\nNel 2010, questa opera audiovisiva \u00e8 entrata nel Guinness World Record per essere stata trasmessa da oltre 100 paesi e tradotta in 15 lingue, oltre ad aver ispirato 22 adattamenti, tra cui la serie televisiva statunitense \"Ugly Betty\".\nNel 2019, la seconda versione statunitense della telenovela intitolata \"Betty en NY\" \u00e8 stata prodotta e trasmessa da Telemundo.\nDistribuzione.\nLa telenovela, ideata da Fernando Gait\u00e1n e diretta da Mario Ribero, \u00e8 composta da 169 puntate ed \u00e8 stata trasmessa in Colombia in un formato di 335 puntate dalla durata di mezz'ora, mentre la versione internazionale \u00e8 in un formato di 169 dalla durata di 45 minuti circa; la RCN Televisi\u00f3n, per evitare di far perdere ai telespettatori un solo episodio, decise di trasmetterla anche in radio. La trasmissione originale della telenovela \u00e8 avvenuta dall'ottobre 1999 all'8 maggio 2001.\nLa telenovela \u00e8 stata esportata in tutti i paesi latinoamericani e in alcuni paesi europei; in Italia \u00e8 stata trasmessa per la prima volta sul canale satellitare Happy Channel, di propriet\u00e0 Mediaset, e subito dopo anche da numerose emittenti regionali italiane che acquistarono i diritti per la trasmissione terrestre, tra le quali Teleroma 56, Telenorba (che produsse un'intervista agli attori protagonisti della serie), TV Centro Marche, Videocalabria e Antenna Sicilia; successivamente, anche l'emittente satellitare Lady Channel trasmise la serie, mentre a livello nazionale \u00e8 stata diffusa, in Italia, tra il 2012 e il 2013 su Vero Capri, mentre dal 17 giugno 2013, in seguito all'acquisizione dei diritti da parte della Rai, venne riproposta dal canale tematico Rai Premium.\nLa telenovela \u00e8 stata diffusa con il titolo italiano \"Betty la... cozza\" solamente nella sua diffusione a pagamento su Happy Channel; in tutte le altre ritrasmissioni, il titolo dell'edizione italiana era \"Betty la fea\", pi\u00f9 fedele all'originale.\nIl successo della serie originale colombiana, che \u00e8 valso numerosi premi sia alla stessa serie che agli attori principali, ha dato origine a numerosi adattamenti realizzati in altri paesi (Messico, Brasile, India, Israele, Germania, Grecia, Paesi Bassi, Spagna e Stati Uniti d'America). Proprio da questa serie \u00e8 stato tratto il suo pi\u00f9 celebre adattamento, \"Ugly Betty\". Grazie a questi numerosi rifacimenti, l'opera \u00e8 entrata nel Guinness World Record nel 2010 come \"la telenovela di maggior successo di tutti i tempi\".\nPersonaggi e interpreti.\nProtagonisti\nRivali e nemici di Betty\nLa banda delle racchie\nI pi\u00f9 legati a Betty\nI pi\u00f9 legati ad Armando\nIl resto dell'Ecomoda\nNella telenovela comparvero molti personaggi molto popolari tra i telespettatori colombiani che interpretavano s\u00e9 stessi. Innanzitutto Mario Duarte, un famoso cantante rock e attore colombiano che interpreta uno dei co-protagonisti, Nicola Mora, il miglior amico di Betty, e in un episodio brevemente anche se stesso (in una sfilata all'Ecomoda, dove canta un suo brano). Tra le guest star vi furono anche la modella Adriana Arboleda, il cantante Franco De Vita, la conduttrice cilena Cecilia Bolocco, e molti altri personaggi della televisione e della moda colombiana.\nTrama.\nBeatrice Pinzon Solano \u00e8 una ragazza molto intelligente, laureata con il massimo dei voti in Economia e soprannominata, dai ragazzi del suo quartiere, \"la cozza\" per la sua scarsa avvenenza. Dopo molto colloqui, Betty trova lavoro come segretaria del presidente presso l'azienda di moda \"Ecomoda\". Qui incontra le sue nuove migliori amiche: la banda delle racchie, composta da Anna Maria, Berta, Ines, Sofia, Sandra, Mariana ed il fattorino Freddy.\nLa vita non \u00e8 semplice all'interno dell'azienda: all'inizio, Betty viene presa in giro dal consiglio direttivo a causa del suo aspetto. L'unico a prendere le sue difese \u00e8 il suo capo, Armando Mendoza, che capisce ben presto le doti professionali di Beatrice. Armando \u00e8 un imperterrito dongiovanni, in procinto di sposarsi con la sua fidanzata storica: Marcella Valencia. La miglior amica di Marcella, Patrizia Fernandez, snob e con enormi problemi economici, costretta a fare assieme a Betty il lavoro di segretaria del presidente, diventer\u00e0 ben presto la sua peggior nemica.\nLe vicende tragicomiche si svolgono per la maggior parte all'interno dell'azienda, dove tra l'altro Betty aiuta il suo capo falsificando anche il resoconto. Armando e il suo fidato amico Mario decidono di far sedurre Betty da Armando: infatti lei ne \u00e8 perdutamente innamorata, ma in seguito Armando si innamorer\u00e0 di Betty.\nAd aggiungere un pizzico di pepe alla storia, ci pensano il famoso stilista Ugo Lombardi, grandissimo rivale delle racchie, e Daniele Valencia, fratello di Marcella, che non \u00e8 stato eletto presidente a causa di Marcella che ha dato il suo voto a favore di Armando e per questo lo odia.\nBetty abita ancora a casa con i genitori, Giulia e Hermes, che la trattano ancora come una bambina. Il padre infatti, non riesce a capacitarsi del fatto che la figlia sia ormai adulta e vorrebbe proteggerla come se fosse ancora la sua bambina, per questo le impedisce di uscire con i ragazzi. L'unico uomo che ha il permesso di entrare in casa, \u00e8 l'amico d'infanzia di Betty, Nicola Mora, un ragazzo poco attraente ma molto simpatico.\nPersonaggio fondamentale per la rivalsa di Betty, \u00e8 Caterina Angel, che l'aiuter\u00e0 a migliorare la sua immagine e a credere in s\u00e9 stessa a Cartagena, dove per la prima volta Betty si trover\u00e0 davanti ad un pretendente molto attraente, Michel. Tra mille vicissitudini, Betty e Armando riusciranno a coronare la loro storia d'amore.\nOpere derivate.\nAdattamento teatrale.\nNel 2017 \u00e8 stato realizzato un adattamento teatrale della telenovela, nel quale i medesimi attori hanno proposto la storia originale al teatro de Bellas Artes di Bogot\u00e0, dal 30 marzo al 28 maggio."}
{"id": "1076341", "revid": "1856513", "url": "https://it.wikipedia.org/wiki?curid=1076341", "title": "PAL Perm Airlines", "text": "La PAL o Perm Airlines (ex-Perm Avia, ex-Aeroflot-Perm) (in russo: \u041f\u0415\u0420\u041c\u0421\u041a\u0418\u0415 \u0410\u0412\u0418\u0410\u041b\u0418\u041d\u0418\u0418 \u0433\u043e\u0441. \u0430\u0432\u0438\u0430\u043f\u0440\u0435\u0434\u043f\u0440\u0438\u044f\u0442\u0438\u0435) era una compagnia aerea russa con base tecnica all'Aeroporto di Perm'-Bol'\u0161oe Savino, con sede a Perm' in Russia. La sua licenza di volo \u00e8 stata revocata nel 2009\nStoria.\nL'aviazione civile a Perm' ufficialmente \u00e8 arrivata nel 1940 con la creazione della 207-ma divisione dell'Aviazione. La storia della aviazione a Perm' ha le radici pi\u00f9 profonde. Il 20 giugno 1911 il poeta ed il pilota Vasilij Kamenskij con un aereo Bl\u00e9riot XI ha effettuato il primo volo a Perm' decollando dall'ippodromo vicino alla Soldatskaja Sloboda ed ha effettuato i voli sorvolando il fiume Kama decollando dalla spiaggia sabbiosa. Il 12 agosto 1933 \u00e8 stato creato Aeroclub di Perm'. Nel 1936 da Sverdlovsk (oggi Ekaterinburg) sono arrivati i primi Polikarpov Po-2. I primi voli di linea sono stati aperti da Perm' nel 1940 dall'aerodromo Gorodskie Gorki. Il 6 dicembre 1957 \u00e8 stato aperto l'aeroporto di Bacharevka. Negli anni cinquanta la compagnia aerea contava 250 persone e 34 aerei. Il 15 febbraio l'Aeroporto di Perm'-Bol'\u0161oe Savino \u00e8 stato ufficialmente aperto. Il primo volo dall'aeroporto di Savino \u00e8 stato il volo Sverdlovsk-Perm'-Mosca operato con un Ilyushin Il-18.\nStrategia.\nLa PAL Perm Airlines disponeva di licenza per i voli domestici ed internazionali in tutti gli aeroporti del mondo (esclusi USA). Il principale hub della compagnia aerea russa era a Perm', nella regione russa di Prikam'e."}
{"id": "1076342", "revid": "287204", "url": "https://it.wikipedia.org/wiki?curid=1076342", "title": "Phylloxeridae", "text": "Le fillossere (\"Phylloxeridae\") sono insetti della superfamiglia degli Aphidoidea (ordine Rhynchota, Homoptera Sternorrhyncha). Si tratta di insetti esclusivamente fitomizi che rientrano nel raggruppamento degli afidi \"sensu lato\". Spesso, con il nome di \"fillossera\", si fa riferimento alla specie pi\u00f9 famosa, la Fillossera della vite (\"Daktulosphaira vitifoliae\"), ma la denominazione generica comprende l'intera famiglia.\nAffinit\u00e0 con gli altri Afidi.\nPur essendo affini agli afidi propriamente detti (Aphididae), le fillossere differiscono fondamentalmente per alcuni caratteri morfologici e fisiologici, che le contraddistinguono, insieme agli Adelgidae, dalla pi\u00f9 vasta famiglia degli Aphididae. I caratteri differenziali pi\u00f9 marcati sono i seguenti:\nDescrizione.\nIn generale, i fillosseridi sono afidi di piccole dimensioni, con il corpo tozzo e affusolato posteriormente, atteri o alati, con un notevole polimorfismo intraspecifico; alcune specie presentano fino a 20 forme diverse.\nIl capo e il torace sono sviluppati quanto l'addome, perci\u00f2 questi insetti presentano alla vista dorsale una forma ellittico-oblunga, in genere con la maggiore larghezza in corrispondenza del mesotorace.\nLe antenne sono composte da 3-4 articoli e sono provviste di rhinari in corrispondenza dell'ultimo articolo (forme attere) o degli ultimi due (forme alate).\nL'apparato boccale \u00e8 di tipo pungente-succhiante involuto, per l'assenza del rostro e non funzionante negli anfigonici.\nLe ali sono interamente membranose e, a differenza degli Afididi, sono ripiegate orizzontalmente sull'addome.\nAltre differenze riguardano lo sviluppo delle nervature, che nelle fillossere \u00e8 pi\u00f9 semplificata. Nell'ala anteriore compare la nervatura longitudinale, parallela al margine costale, e da essa si diramano posteriormente tre soli rami: quello anteriore \u00e8 interpretato come media (M), i due posteriori come rami della cubito (C1 e C2). A differenza degli Afididi, nei quali i due rami della cubito sono nettamente distinti, nelle fillossere sono fusi alla base in un ramo comune. Le ali posteriori sono provviste della sola nervatura longitudinale, senza diramazioni posteriori.\nL'addome \u00e8 relativamente meno sviluppato; mancano l'ano e i sifoni e la parte terminale dell'apparato digerente \u00e8 involuta.\nBiologia.\nI fillosseridi sono esclusivamente ovipari, perci\u00f2 depongono uova anche in occorrenza della riproduzione partenogenetica. Il ciclo \u00e8 in genere monoico e si svolge sempre su una pianta arborea; a differenza degli Adelgidi, associati esclusivamente alle Conifere, le fillossere sono associate esclusivamente a latifoglie.\nLa maggior parte delle specie \u00e8 d'interesse forestale e il livello di dannosit\u00e0 \u00e8 in genere modesto negli ecosistemi forestali equilibrati. Le specie d'interesse agrario sono poche e fra queste emergono la Fillossera del pero (\"Aphanostigma piri\") e la tristemente nota Fillossera della vite (\"Daktulosphaira vitifoliae\"). In merito a quest'ultima specie, che nel XIX secolo si rese responsabile della quasi totale distruzione dei vigneti europei, va precisato che opportuni accorgimenti agronomici hanno drasticamente ridimensionato la sua importanza economica, al punto che oggi \u00e8 considerata una delle avversit\u00e0 minori della vite.\nDistribuzione.\nLa famiglia era originariamente rappresentata solo nell'emisfero boreale, ma alcune specie si sono nel tempo introdotte in altre regioni zoogeografiche.\nSistematica.\nL'inquadramento sistematico della famiglia \u00e8 controverso. Una vecchia classificazione includeva gli Adelgidi e le Fillossere nella sezione \"Aphidoidea Ovipara\" distinguendole dalla famiglia degli Aphididae (\"Aphidoidea Vivi-ovipara\"). Attualmente ricorrono due schemi differenti:\nLa famiglia, nel complesso, comprende 75 specie ripartite fra 10 generi. La suddivisione interna \u00e8 tuttavia ancora incerta. Alcune fonti suddividono la famiglia in due sottofamiglie:\nQuesta suddivisione trova tuttavia un limitato riscontro in letteratura."}
{"id": "1076345", "revid": "2149966", "url": "https://it.wikipedia.org/wiki?curid=1076345", "title": "Ritratto di Innocenzo X", "text": "Papa Innocenzo X \u00e8 un dipinto a olio su tela (140x120 cm) realizzato nel 1650 dal pittore Diego Vel\u00e1zquez.\nConservato nella Galleria Doria Pamphilj di Roma, raffigura il papa Innocenzo X, al secolo Giovanni Battista Pamphili (1574-1655). Il pittore irlandese Francis Bacon ne ha dipinta una copia variata nei suoi \"Screaming Popes\".\nStoria.\nIl ritratto venne dipinto durante il secondo viaggio di Vel\u00e1zquez in Italia, tra il 1649 ed il 1651. Le vesti utilizzate dal pontefice sono in lino leggero, e quindi potrebbe far situare il ritratto in estate, probabilmente nel 1650. \u00c8 scritto nel foglio che il pontefice tiene nella mano sinistra \u00aballa Sant\u00e0 di N.ro Sign.re / Innocentiox/ per Diego de Silva / Vel\u00e0zsquez de la Camera di S. M.t\u00e0 Catt.ca\u00bb. Sotto, viene riportata la data di esecuzione 1650.\nVi sono due versioni sul perch\u00e9 Vel\u00e1zquez dipinse il ritratto. Secondo la prima, mentre era in visita in Vaticano, Vel\u00e1zquez, gi\u00e0 rinomato pittore, ottenne udienza col papa Innocenzo X e si offr\u00ec di dipingere un ritratto per il pontefice, ma Innocenzo X ne dubit\u00f2, non conoscendo la fama di Vel\u00e1zquez. Il papa chiese a Vel\u00e1quez di mostrargli prima alcune delle proprie abilit\u00e0 ed egli gli mostr\u00f2 un ritratto che aveva appena concluso, il ritratto del suo servitore, Juan de Pareja (oggi al Metropolitan Museum di New York). Una volta che il pontefice ebbe veduto il ritratto di Juan de Pareja, egli permise al Vel\u00e1zquez di dipingere il suo ritratto.\nIl racconto prosegue nel sottolineare che quando il papa vide il ritratto terminato, esclam\u00f2: \"Troppo vero!\", per la grande qualit\u00e0 del ritratto. Gli esperti ad ogni modo dubitano della veridicit\u00e0 di questa storia e suggeriscono invece che il papa abbia commissionato il ritratto a Vel\u00e1zquez dal momento che egli aveva gi\u00e0 dipinto diversi dignitari della corte pontificia, tra cui il barbiere pontificio.\nDopo l'esecuzione, il ritratto rimase propriet\u00e0 privata della famiglia di Innocenzo, i Pamphilj, che la esposero alla Galleria Doria-Pamphilj dove tutt'oggi si trova. Il pezzo rimase perlopi\u00f9 per\u00f2 nascosto al grande pubblico e noto solo a pochi intenditori come lo storico francese Hippolyte Taine, che lo consider\u00f2 \"il capolavoro tra tutti i ritratti\" e disse \"una volta visto, \u00e8 impossibile dimenticarlo\".\nIl mercante d'arte Ren\u00e9 Gimpel annot\u00f2 nel suo diario (1923): \u00abMorgan offrirebbe un milione di dollari per quel ritratto. Vel\u00e1zquez si trov\u00f2 di fronte un italiano e l'artista, che bene conosceva i costumi del paese, senza esitare intinse il suo pennello nel rosso, il colore del vino... Il volto \u00e8 un turbinio di carne, sangue e vita; gli occhi sono alla ricerca di qualcosa\u00bb."}
{"id": "1076348", "revid": "15756", "url": "https://it.wikipedia.org/wiki?curid=1076348", "title": "Aleksandr Michajlovi\u010d Ljapunov", "text": "Il suo nome viene traslitterato anche come \"Lyapunov\", \"Liapunov\" o \"Ljapunow\".\nGiovinezza.\nLjapunov nacque a Jaroslavl', Impero russo. Suo padre Michail Vasil'evi\u010d Ljapunov (1820-1868) \u00e8 stato un noto astronomo, direttore del liceo Pavel Grigor'evi\u010d Demidov di Jaroslavl', attivo per diversi anni presso l'osservatorio dell'Universit\u00e0 di Kazan. Nel 1854, a seguito dell'allontanamento di Nikolaj Loba\u010devskij da quella Universit\u00e0, il padre decise di dare le dimissioni dall'osservatorio, trasferendosi con la sua famiglia in una propriet\u00e0 della moglie nella provincia di Simbirsk (l'attuale Oblast' di Ul'janovsk). Qui si dedic\u00f2 all'istruzione dei suoi due figli Aleksandr e Sergej, futuro compositore (1859-1924), utilizzando suoi libri scritti in russo, tedesco e francese e riguardanti diverse discipline quali matematica, astronomia, filosofia, storia, etnografia, economia politica e letteratura.\nDopo l'improvvisa morte del padre, Aleksandr fu istruito dallo zio R. M. Se\u010denov, fratello del fisiologo Ivan Se\u010denov, insieme a sua figlia Natal'ja Rafailovna, che in seguito Aleksandr spos\u00f2 all'et\u00e0 di 29 anni. Nel 1870 Ljapunov si trasfer\u00ec con la sua famiglia a Ni\u017enij Novgorod (la citt\u00e0 chiamata \"Gor'kij\" dal 1932 al 1990), dove cominci\u00f2 a frequentare subito il terzo anno del ginnasio, portando a termine tale percorso di formazione in modo eccellente nel 1876.\nStudi universitari.\nIn seguito Ljapunov inizi\u00f2 gli studi universitari presso la facolt\u00e0 Fisico-Matematica dell'Universit\u00e0 di Stato di San Pietroburgo, dove conobbe Andrej Markov. Inizialmente segu\u00ec le lezioni di Dmitrij Mendeleev sulla chimica, ma dopo un mese si trasfer\u00ec al dipartimento di matematica, pur continuando a dimostrare interesse per la chimica.\nI suoi docenti di matematica sono stati \u010ceby\u0161\u00ebv (Chebyshev) ed i suoi collaboratori Aleksandr Nikolaevi\u010d Korkin e Egor Ivanovi\u010d Zolotar\u00ebv. Ljapunov scrisse il suo primo trattato scientifico sotto la guida di D. K. Bobylev, professore di meccanica.\nDurante il quarto anno fu premiato con una medaglia d'oro per un trattato sull'idrostatica, il quale risult\u00f2 essere una premessa al suo primo testo scientifico pubblicato, \"Sull'equilibrio dei corpi solidi immersi in un fluido all'interno di un vaso\" \"(\u041e \u0440\u0430\u0432\u043d\u043e\u0432\u0435\u0441\u0438\u0438 \u0442\u044f\u0436\u0435\u043b\u044b\u0445 \u0442\u0435\u043b \u0432 \u0442\u044f\u0436\u0435\u043b\u044b\u0445 \u0436\u0438\u0434\u043a\u043e\u0441\u0442\u044f\u0445, \u0441\u043e\u0434\u0435\u0440\u0436\u0430\u0449\u0438\u0445\u0441\u044f \u0432 \u0441\u043e\u0441\u0443\u0434\u0435 \u043e\u043f\u0440\u0435\u0434\u0435\u043b\u0435\u043d\u043d\u043e\u0439 \u0444\u043e\u0440\u043c\u044b)\" e \"Sul potenziale della pressione idrostatica\" \"(\u041e \u043f\u043e\u0442\u0435\u043d\u0446\u0438\u0430\u043b\u0435 \u0433\u0438\u0434\u0440\u043e\u0441\u0442\u0430\u0442\u0438\u0447\u0435\u0441\u043a\u0438\u0445 \u0434\u0430\u0432\u043b\u0435\u043d\u0438\u0439)\". In entrambi i trattati, scritti prima di concludere gli studi universitari, sono presenti nuovi metodi e dimostrazioni rigorose di teoremi sull'idrostatica fino allora incompleti.\nNel 1880 Ljapunov ottenne la laurea e rimase all'Universit\u00e0 di San Pietroburgo a svolgere l'attivit\u00e0 di ricercatore e per conseguire una laurea in matematica applicata; questa \u00e8 stata ottenuta discutendo la tesi \"Sulla stabilit\u00e0 delle forme ellittiche in equilibrio di un fluido di rotazione\" \"(\u041e\u0431 \u0443\u0441\u0442\u043e\u0439\u0447\u0438\u0432\u043e\u0441\u0442\u0438 \u044d\u043b\u043b\u0438\u043f\u0441\u043e\u0438\u0434\u0430\u043b\u044c\u043d\u044b\u0445 \u0444\u043e\u0440\u043c \u0440\u0430\u0432\u043d\u043e\u0432\u0435\u0441\u0438\u044f \u0432\u0440\u0430\u0449\u0430\u044e\u0449\u0435\u0439\u0441\u044f \u0436\u0438\u0434\u043a\u043e\u0441\u0442\u0438)\". A seguito dell'interesse di Pafnutij \u010ceby\u0161\u00ebv per il lavoro da lui svolto, molti studiosi di matematica, meccanica, fisica e astronomia di tutto il mondo si interessarono vivamente ai suoi lavori.\nInsegnamento e ricerche.\nNel 1885 Ljapunov inizi\u00f2 a tenere lezioni di meccanica all'Universit\u00e0 di Char'kov, occupando la cattedra lasciata da V. G. Im\u0161eneckij, il quale era stato scelto come membro dell'Accademia russa delle scienze. L'attivit\u00e0 svolta da Ljapunov \u00e8 ben riassunta da un commento fatto da Vladimir Andreevi\u010d Steklov, suo studente e collaboratore, il quale raccont\u00f2 di un suo intervento effettuato in una conferenza sulla meccanica in cui affascin\u00f2 i presenti con le sue nuove teorie, sconosciute anche a lui stesso che aveva comunque frequentato diverse lezioni sulla meccanica negli anni precedenti all'iscrizione all'Universit\u00e0 di Char'kov.\nQuesto commento vuole sottolineare l'interesse mostrato dagli studenti che assistettero alle sue lezioni e, di conseguenza, il rispetto e la stima di cui Ljapunov godette fin dall'inizio del suo insegnamento a Char'kov, nonostante la sua giovane et\u00e0. Ljapunov tenne lezioni, oltre che sulla meccanica, anche sugli integrali di equazioni differenziali e sulle teorie probabilistiche. Queste lezioni non furono mai pubblicate e rimasero trascritte solo negli appunti dei suoi studenti. Nell'ambito della meccanica egli tenne lezioni sopra sei tematiche: la cinematica, la dinamica di un corpo puntiforme, la dinamica di un sistema di corpi puntiformi, la teoria delle forze di attrazione, la teoria della deformazione dei corpi solidi e l'idrostatica. Tra il 1887 e 1893 egli ha tenuto anche lezioni di Meccanica razionale presso il Politecnico di Char'kov. Nel 1892 ultim\u00f2 il dottorato di ricerca discutendo una tesi sul \"Problema generale della stabilit\u00e0 di movimento\", la cui importanza \u00e8 stata messa in risalto da recenti articoli scritti per celebrare il centenario della pubblicazione di questo fondamentale contributo.\nDopo aver conseguito il dottorato, Ljapunov si dedic\u00f2 a tempo pieno alla professione di docente e ricercatore presso l'Universit\u00e0 di Char'kov. Come gi\u00e0 detto, i suoi lavori nel campo delle equazioni differenziali, della teoria del potenziale e della stabilit\u00e0 dei sistemi costituirono un risultato fondamentale per i successivi sviluppi della fisica matematica. Relativamente alle teorie probabilistiche egli ha generalizzato i risultati conseguiti da \u010ceby\u0161\u00ebv e da Markov, oltre a fornire una dimostrazione del teorema del limite centrale ancora oggi adottata. Il 2 dicembre 1900 Ljapunov fu eletto membro dell'Accademia russa delle Scienze e all'interno di questo organismo svolse il ruolo di responsabile per la matematica applicata a partire dal 6 ottobre 1901.\nCon le sue ricerche sulla meccanica celeste egli ha aperto una nuova pagina nella storia della scienza globale, evidenziando le carenze di alcune teorie di scienziati stranieri. Nel 1908 ha partecipato al quarto congresso dei matematici a Roma. Alla fine del giugno del 1917 si trasfer\u00ec a Odessa con la moglie, gravemente malata, presso suo fratello Boris. Le condizioni della moglie, oltre alla sua parziale cecit\u00e0 ed al suo non buono stato di salute, contribuirono a far vivere Ljapunov in un costante stato di ansia. Ci\u00f2 nonostante egli non rinunci\u00f2 a tenere la sua ultima conferenza sui corpi celesti su invito del Dipartimento di matematica e fisica a Odessa. Il 31 ottobre 1918 sua moglie mor\u00ec e lo stesso giorno Ljapunov si spar\u00f2, restando incosciente fino al decesso il successivo 3 novembre."}
{"id": "1076351", "revid": "1812835", "url": "https://it.wikipedia.org/wiki?curid=1076351", "title": "Tessitura (musica)", "text": "In musica la tessitura identifica un particolare campo di frequenze o di timbri propri di uno strumento musicale. Nella notazione musicale, inoltre, la tessitura \u00e8 l'insieme delle note che sono racchiuse da una chiave.\nNel canto.\nIl termine pu\u00f2 essere riferito anche al canto per indicare la zona del pentagramma in cui, all'interno di un pezzo musicale e in relazione a un registro vocale, si concentra la maggior parte delle note da eseguire. La tessitura non deve essere confusa con l'estensione, che indica invece tutto l'arco del pentagramma di cui viene richiesta l'esecuzione relativamente a un pezzo o a una categoria vocale, e, all'interno di questa, la capacit\u00e0 del singolo cantante. Due pezzi con la medesima estensione possono avere tessiture pi\u00f9 o meno acute a seconda della zona in cui \u00e8 concentrata la maggior parte delle note, che risulta determinante ai fini dei risultati dell'esecuzione. Al riguardo \u00e8 da notare che un cantante pu\u00f2 trovarsi pi\u00f9 a suo agio nel sostenere una tessitura acuta di un altro con un'estensione maggiore. Tito Schipa, ad esempio, il prototipo dei tenori leggeri del '900, era un cantante relativamente limitato sul piano dell'estensione nella parte estrema del registro (non era mai stato in grado di raggiungere il do4), ma sosteneva al meglio le tessiture che ne occupavano tutta la zona comunque alta, dal do3 al si3 bemolle, nella quale la sua voce risultava particolarmente vivida e lucente."}
{"id": "1076354", "revid": "339392", "url": "https://it.wikipedia.org/wiki?curid=1076354", "title": "Lista di distribuzioni Linux", "text": ""}
{"id": "1076355", "revid": "1305772", "url": "https://it.wikipedia.org/wiki?curid=1076355", "title": "IFLA", "text": "La sigla IFLA pu\u00f2 indicare diverse organizzazioni:"}
{"id": "1076357", "revid": "729019", "url": "https://it.wikipedia.org/wiki?curid=1076357", "title": "Legge dell'eponimia di Stigler", "text": "La legge dell'eponimia di Stigler descrive alcuni aspetti del processo di scoperta scientifica e, in forma estremamente concisa e semplificata, afferma:\nLa legge \u00e8 stata enunciata da Stephen Stigler, professore di statistica all'Universit\u00e0 di Chicago, .\nEsempi.\n\u00c8 facile darne innumerevoli esempi di applicazione. Ad esempio la \"legge di Snell\" della rifrazione era nota a Ibn Sahl nel X secolo, il \"disco di Newton\" \u00e8 descritto gi\u00e0 da Claudio Tolomeo secoli prima, Robert Hooke ha scoperto, tra l'altro, la ruota di Savart, gli anelli di Newton, e la legge di Boyle, ma non il \"giunto universale di Hooke\", che, prima di essere chiamato \"giunto di Cardano\", risaliva all'antichit\u00e0; la \"formula di Cardano\" per la soluzione delle equazioni di terzo grado, d'altra parte, prima che a Cardano, era nota a Tartaglia, ma non era neppure sua, e cos\u00ec via. Le scoperte tendono ad essere attribuite il pi\u00f9 delle volte a pochi personaggi che svolgono un ruolo analogo a quello degli eroi eponimi dell'antichit\u00e0: Isaac Newton e Cartesio sono tra questi.\nLa stessa legge di Stigler \u00e8 un esempio della propria tesi: la sua scoperta \u00e8 infatti attribuita da Stigler a Robert Merton."}
{"id": "1076362", "revid": "43530", "url": "https://it.wikipedia.org/wiki?curid=1076362", "title": "Proteine di membrana", "text": ""}
{"id": "1076369", "revid": "17654", "url": "https://it.wikipedia.org/wiki?curid=1076369", "title": "Ode to the West Wind", "text": ""}
{"id": "1076371", "revid": "92723", "url": "https://it.wikipedia.org/wiki?curid=1076371", "title": "Andr\u00e9s Torres Queiruga", "text": "Ha compiuto i suoi studi nel Seminario di Santiago di Compostela, poi presso l'Universit\u00e0 Pontificia \"Comillas\" e, dopo l'ordinazione presbiterale, ha trascorso vari anni tra Roma e la Germania preparando la sua tesi dottorale sul teologo compostellano Amor Ruibal. Dopo aver insegnato teologia fondamentale all'Istituto Teologico Compostellano, ora \u00e8 professore ordinario di filosofia della religione presso l'Universit\u00e0 di Santiago di Compostela.\nTorres Queiruga \u00e8 uno dei fondatori di \"Encrucillada, Revista Galega de Pensamento Cristi\u00e1n\", una pubblicazione creata nel 1977 che rivendica l'uso della lingua galiziana nella Chiesa. Nello stesso tempo ha coordinato l'\u00e9quipe di specialisti che ha partecipato alla traduzione della Bibbia in galiziano e ha pubblicato diversi saggi ed articoli, tra cui si distinguono \"Recupera-la salvaci\u00f3n\" (1977), opera che ha ricevuto il \"Premio da Cr\u00edtica\" nel 1978, \"Nova aproximaci\u00f3n a unha filosof\u00eda da saudade\" (1981), testo del suo discorso di ingresso nella Real Academia Galega, \"O inferno a revisi\u00f3n\" (1995) e \"Repensar a resurrecci\u00f3n\", (2003).\nDa diversi anni \u00e8 membro del comitato scientifico della prestigiosa rivista teologica internazionale Concilium.\nOpere.\nIn Italia, le opere di Andr\u00e9s Torres Queiruga tradotte e pubblicate sono:"}
{"id": "1076373", "revid": "767487", "url": "https://it.wikipedia.org/wiki?curid=1076373", "title": "William Ansah Sessarakoo", "text": "Non si conoscono le date di nascita e morte: \u00e8 documentato dal 1736 al 1749.\nBiografia.\nPrincipe di Anomabu. Il padre, noto come John Corrente, era un commerciante di schiavi."}
{"id": "1076375", "revid": "110157", "url": "https://it.wikipedia.org/wiki?curid=1076375", "title": "Steven John Lalas", "text": "Di origini greche, \u00e8 ex dipendente del Dipartimento di Stato degli Stati Uniti d'America dove era addetto al settore delle telecomunicazioni e che in tale veste aveva lavorato presso varie rappresentanze diplomatiche statunitensi all'estero tra cui Smirne, Belgrado (1984-1985), Istanbul (1985-1989), Taipei (1989), Atene (dal 1990 fino al 28 aprile 1993).\nIl 3 maggio 1993 fu arrestato in Virginia con l'accusa di aver trasmesso informazioni riservate di carattere militare ad agenti dei Servizi segreti greci.\nL'Arresto.\nIl governo degli Stati Uniti si era accorto che alti ufficiali greci erano a conoscenza di tutti i suoi piani d'intervento nella Jugoslavia e cominci\u00f2 a preoccuparsi molto quando cap\u00ec che gli ufficiali greci passavano queste informazioni direttamente ai serbo-bosniaci. Secondo la versione ufficiale Steven Lalas fu individuato per un caso fortuito, quando l'allora sottosegretario agli Esteri greco Virginia Tsouderou aggiorn\u00f2 il suo ambasciatore a Washington con particolari sulla crisi iugoslava di cui solo gli americani erano a conoscenza. Molti per\u00f2 non credono a questa versione e sostengono che Steven Lalas fu tradito o dai suoi stessi referenti o da un esponente del governo di Costantino Mitsotakis dietro pressione degli Americani. Comunque sia, John Quattrocchi, agente FBI che indagava sul caso, non procedette all'arresto immediato della talpa ma la lasci\u00f2 fare, provvedendo ad installare all'interno dell'ambasciata americana di Atene un sistema di telecamere nascoste che fatalmente ritrassero Steven Lalas nell'atto di raccogliere documenti altrimenti destinati al macero e di registrare conversazioni telefoniche cablate. Dopo aver ottenuto le prove lo inviarono con la scusa di un trasferimento lavorativo negli USA dove invece venne arrestato.\nIl processo.\nAl processo Lalas afferm\u00f2 di essere stato reclutato da ufficiali dei servizi segreti greci nel 1991 con la minaccia che, se non avesse collaborato, avrebbero fatto del male ai suoi familiari. In realt\u00e0 fu appurato che egli collaborava con agenti segreti Greci fin dal lontano 1977 quando era sergente di leva presso il quartiere NATO di Smirne.\nSi calcola che dal 1977 al 1993 l'uomo abbia passato ai Servizi segreti greci almeno 700 documenti riservati, inclusi i piani americani di pronto intervento militare nella Jugoslavia oltre a valutazioni di uomini politici americani sulla politica greca nell'ambito della crisi balcanica.\nSteven Lalas cominci\u00f2 la sua carriera di spia dapprima rubacchiando rapporti provenienti dal Dipartimento della Difesa degli Stati Uniti e in particolare della Defense Intelligence Agency ma in seguito raffin\u00f2 alquanto la sua tecnica riuscendo a registrare conversazioni cablate tra l'ambasciatore statunitense ad Atene ed esponenti della Casa Bianca. Riusc\u00ec anche ad entrare in possesso delle schede di agenti CIA che operavano in Grecia sul fronte dell'antiterrorismo.\nNel giugno del 1993 Lalas ammise le sue colpevolezze e il 16 settembre fu condannato senza appello a 14 anni di reclusione nelle prigioni federali. Il Pubblico Ministero si era astenuto dal chiedere una condanna pi\u00f9 pesante in cambio della disponibilit\u00e0 dell'accusato a rivelare con esattezza quali documenti avesse estorto e a chi li avesse consegnati.\nGli arresti domiciliari.\nL'8 luglio 2005 Steven Lalas fu messo agli arresti domiciliari e gli veniva negato il diritto all'espatrio per i successivi 5 anni.\nIl 16 giugno 2006 il ministro della giustizia greco Anastasios Papaligouras, su richiesta dell'avvocato di Lalas, indirizzava una lettera al procuratore capo degli Stati Uniti, Alberto Gonzales affinch\u00e9 fosse concessa a Steven Lalas la possibilit\u00e0 di scontare il resto della sua pena in Grecia, appellandosi a motivi umanitari: la moglie di Steven Lalas, Maria Maindanou, risiede con i due figli in Grecia, a Chrysoupoli, (\"prefettura di Kavala\") e per guadagnarsi da vivere fa la cameriera."}
{"id": "1076381", "revid": "339392", "url": "https://it.wikipedia.org/wiki?curid=1076381", "title": "Anal worship", "text": ""}
{"id": "1076387", "revid": "1776051", "url": "https://it.wikipedia.org/wiki?curid=1076387", "title": "Oreste Bonomelli", "text": "Nel 1912 fond\u00f2 e diresse il periodico quindicinale \"Il Monte Orfano\", pubblicato a Rovato, di cui fu anche il principale redattore.\nAlle elezioni amministrative del 1920 fu a capo del Partito Socialista Italiano locale.\nFu internato nel campo di concentramento del Collegio Gentile di Fabriano. Liberato, fu tra i protagonisti della resistenza locale come capo del comitato di epurazione e redattore del giornale \"La Riscossa\" (ottobre 1943 - luglio 1944).\nFu membro dell'assemblea costituente, eletto tra le file del PSI, nonch\u00e9 deputato della Repubblica Italiana.\nPoeta dilettante, scrisse il carme \"Agli Eroi e Martiri fabrianesi caduti per la Libert\u00e0\"."}
{"id": "1076389", "revid": "125115812", "url": "https://it.wikipedia.org/wiki?curid=1076389", "title": "Marlene Charell", "text": "Dal 1962 fino al 1968 riscosse molto successo come showgirl al cabaret Les Folies Berg\u00e8re di Parigi, per poi diventare la primadonna del Lido de Paris dal 1968 al 1970.\nDivenne in seguito nota in diversi paesi come Stati Uniti (soprattutto grazie alla partecipazione allo show Casino de Paris a Las Vegas), Francia, Canada, Inghilterra, Italia (dove ha partecipato al G. B. Show con Gino Bramieri), Austria e Svizzera.\n\u00c8 poi diventata una celebre presentatrice televisiva, conducendo tra l'altro l'Eurovision Song Contest nell'edizione 1983 che si svolgeva a Monaco di Baviera.\nMarlene Charell \u00e8 anche molto attiva in campo sociale e fornisce attivo sostegno ad organizzazioni umanitarie."}
{"id": "1076392", "revid": "373458", "url": "https://it.wikipedia.org/wiki?curid=1076392", "title": "Medioevale", "text": ""}
{"id": "1076393", "revid": "28592", "url": "https://it.wikipedia.org/wiki?curid=1076393", "title": "Feudalit\u00e0", "text": ""}
{"id": "1076400", "revid": "729019", "url": "https://it.wikipedia.org/wiki?curid=1076400", "title": "Jonathan Edwards (teologo)", "text": "Biografia.\nDopo un'infanzia dove manifesta straordinarie qualit\u00e0 intellettuali (a tredici anni aveva una buona conoscenza di latino, greco ed ebraico e scriveva saggi di filosofia) entra all'Universit\u00e0 Yale nel 1716. Durante quel periodo sviluppa un interesse ed un apprezzamento sempre pi\u00f9 forte per la persona e l'opera di Cristo, approfondendo il messaggio biblico sulla redenzione e la salvezza. Svolge per breve tempo ministero pastorale a New York, ma viene ben presto chiamato ad insegnare nella stessa Universit\u00e0 Yale.\nNel 1724 diventa pastore della chiesa di Northampton nel Massachusetts, collega di suo nonno (pure pastore), fino alla morte di quest'ultimo nel 1729. Sotto l'influenza della potente predicazione dell'Edwards, nel 1734-1735 avviene nel New England quello che sar\u00e0 ricordato come il grande risveglio della fede evangelica, come pure un risveglio ancora pi\u00f9 esteso nel 1740-1741. Edwards diventa amico del pure noto predicatore George Whitefield che allora svolgeva in America un ministero itinerante di predicazione.\nDopo molti disaccordi con famiglie prominenti della comunit\u00e0 evangelica in cui serviva, e prolungate controversie sulla questione dell'ammissione alla Santa Cena di persone non convertite, \u00e8 licenziato dal suo posto di pastore nel 1750 (sebbene continuasse curiosamente a predicare in attesa che si trovasse un sostituto adatto). Diventa poi, nel 1751 pastore della chiesa della citt\u00e0 di frontiera di Stockbridge e missionario cristiano fra i nativi d'America.\nViene eletto presidente dell'appena fondata Universit\u00e0 di Princeton nel 1757, ma era riluttante ad accettare questa carica a causa del suo desiderio di continuare a scrivere. Finalmente, cedendo alle pressioni, accoglie l'incarico nel 1758. Un mese pi\u00f9 tardi muore per l'effetto di un'iniezione contro il vaiolo.\nCaratteristiche del suo pensiero.\nEdwards si poneva in modo convinto nella tradizione del Calvinismo del New England e dei teologi di Westminster. Gli sforzi posteriori tesi a dimostrare che egli se ne fosse allontanato non sono convincenti. L'influenza sul suo pensiero di John Locke \u00e8 limitata alla sua antropologia ed \u00e8 chiara nella sua opera: \"The freedom of the will\" (il libero arbitrio, o, letteralmente, la libert\u00e0 del volere). Per il suo impegno a sostenere la dottrina della salvezza per grazia mediante la fede, egli era turbato per quelli che considerava un pericoloso sviluppo della teologia delle chiese del New England sulla linea dell'Arminianesimo, del Socinianesimo e per gli eccessi del risveglio. Questo lo porta a scrivere sul libero arbitrio in prospettiva calvinista e sull'emozionalismo religioso nell'opera \"I sentimenti religiosi\".\nCome in Agostino, in Edwards un alto spirito intellettuale e speculativo si unisce ad un'intensa spiritualit\u00e0 cristocentrica. La stessa mente che sviluppava la rigorosa logica dei suoi saggi filosofici lo portava a \"abbandonarsi completamente e a tutto investire con l'intera anima nel Signore Ges\u00f9 Cristo, a confidare in Lui ed a consacrare me stesso a Lui\". Edwards non conosce la separazione fra \"testa\" e \"cuore\" che spesso affligge le chiese cristiane.\nL'influenza di Edwards \u00e8 stata e rimane molto vasta. Alcuni fra i suoi successori in America, pur facendo appello ad Edwards, sviluppano la cosiddetta teologia del New England, in una direzione che certamente egli avrebbe disapprovato.\nEdwards aveva un vasto giro di corrispondenti che compensavano, in qualche modo, il suo isolamento culturale. I suoi scritti influenzano grandemente, fra gli altri, Thomas Chalmers, Andrew Fuller e Robert Hall."}
{"id": "1076414", "revid": "767487", "url": "https://it.wikipedia.org/wiki?curid=1076414", "title": "Fabio Calzavara", "text": "Biografia.\nSocio Fondatore della Liga Veneta (1980), fu componente del Consiglio direttivo dell'Unione Europea Federalista di Zurigo dal 1982 al 1986. Successivamente divenne consigliere nazionale veneto dell'Associazione Liberi Imprenditori Autonomisti (1993-1994) e quindi dei Liberi Imprenditori Federalisti Europei (1995-1997).\nNel 1996 venne eletto deputato per la Lega Nord nel collegio uninominale di Feltre col 43,6% dei voti. Durante la \nlegislatura ricopr\u00ec i ruoli di capogruppo della III Commissione Affari Esteri della Camera dei deputati e di componente della prima Grande Commissione Interparlamentare Russia-Italia (1997-2001); fu inoltre uno dei creatori della \u201cFondazione per il supporto alla Piccola e Media Impresa\u201d, con sede a Mosca (1998). Nel 2003-2004 divenne consulente indipendente, accreditato al Parlamento Europeo ed alla Commissione di Bruxelles.\nFu inoltre eletto consigliere comunale a Mel (1985-1990) e consigliere provinciale a Treviso (1985-1990).\nNel dicembre 2000, nonostante l'embargo imposto all'Iraq, partecip\u00f2 al primo volo umanitario Parigi-Bagdad, organizzato dall'abb\u00e9 Pierre e da padre Jean-Marie Benjamin, con altre 118 personalit\u00e0 del mondo della politica (parlamentari, deputati, senatori, ambasciatori), della cultura, delle religioni, di organizzazioni internazionali, ONG, artisti e giornalisti provenienti da Francia, Italia, Svizzera, Paesi Bassi ed Inghilterra.\nAlle successive elezioni politiche del 2001 venne escluso dalle liste della Lega Nord e torn\u00f2 alla vita civile.\nDal 2005 si stabil\u00ec definitivamente a Mosca dove \u00e8 deceduto per infarto la mattina del 28 maggio 2019 all'et\u00e0 di 68 anni."}
{"id": "1076419", "revid": "107859838", "url": "https://it.wikipedia.org/wiki?curid=1076419", "title": "Arnaut de Mareuil", "text": "Biografia.\nIl suo nome indica che era originario di Mareuil-sur-Belle (Dordogna) nel P\u00e9rigord. Si dice che fosse un \u00abchierico\u00bb, nato in una famiglia povera; si stabil\u00ec nelle corti di Tolosa e poi di B\u00e9ziers. Sembra che amasse la contessa Adelaide di Burlais (\"Azalais de Toulouse\"), figlia di Raimondo V di Tolosa, sposata a Ruggero II d'Alb\u00ec (\"Roger II Trencavel\"), e le 25 (o forse 29) poesie di Arnaut rimasteci possono essere considerate una sequenza che racconta il suo amore. Alfonso II d'Aragona fu suo rivale per quanto riguarda gli affetti di Adelaide, e secondo il \"raz\u00f3\" di una delle poesie di Arnaut, il re geloso la persuase di rompere l'amicizia con Arnaut. Lui fugg\u00ec a Montpellier, dove trov\u00f2 la protezione del conte Guglielmo VIII.\nBiografia antica.\n\"Arnautz de Maruoill si fo de l'evescat de Peiregors, d'un chastel que a nom Maruoill, e fon clergues de paubra generation. E car no podia viure per las soas letras, el s'en anet per lo mon. E sabia ben trobar e s'entendia be. Et astre et aventura lo condus en la cort de la la comtessa de Burlatz, qu'era filla del pro comte Raimon, muiller del vescomte de Bezers, que avia nom Taillafer. Aquel N'Arnautz si era avinenz hom de la persona e cantava trop ben e lesia romans. E la comtessa si\u00b7l fasia gran ben e gran honor. Et aquest s'enamora d'ella e si fasia cansos de la comtessa, mas non las ausava dire ad ella ni a negun per nom qu'el las agues faitas, anz disia q'autre las fasia. Mas si avenc c'amors lo forsa tant qu'el fetz una canson, la qual comensa: \u00abLa franca captenenssa\u00bb. Et en aquesta canson el li descobri l'amor qu'el li avia. E la comtessa no\u00b7l esquiva, anz entendet sos precs e los receup e los grazi. E garni lo de grans arnes e fetz li gran honor e det li baudesa de trobar d'ella; e venc honratz hom de cort. E si fetz mantas bonas chansos de la comtessa, las quals cansos mostren que n'ac de grans bens e de grans mals.\"\nOpere.\nOltre alle poesie cortesi, sono sopravvissuti un poemetto didattico dedicato al re d'Aragona, ricco di note di costume interessanti che riguardano le qualit\u00e0 ed i valori della vita di societ\u00e0; cinque epistole d'amore, genere di cui fu uno dei maggiori rappresentanti.\nArnaut de Mareuil era meno famoso del suo contemporaneo Arnaut Daniel, ma si dice che lo superasse per la elegante semplicit\u00e0 delle forme e per la delicatezza dei sentimenti."}
{"id": "1076430", "revid": "10728", "url": "https://it.wikipedia.org/wiki?curid=1076430", "title": "Arnaldo di Mareuil", "text": ""}
{"id": "1076468", "revid": "2167671", "url": "https://it.wikipedia.org/wiki?curid=1076468", "title": "Tito Vanzetti", "text": "Biografia.\nNacque a Venezia nel 1809 da Lorenzo e Caterina Huszar.\nDopo i suoi primi studi nella citt\u00e0 natale; dopo il ginnasio a Padova, si laure\u00f2 all'Universit\u00e0 di Padova in chirurgia nel 1832 e medicina nel 1833. Frequent\u00f2 quindi la prestigiosa scuola biennale di perfezionamento all'Universit\u00e0 di Vienna, riservata ai migliori allievi dell'Impero austriaco.\nTornato a Padova si dedic\u00f2 alla chirurgia, diventando allievo di Bartolomeo Signoroni.\nNel 1835 si rec\u00f2 in Russia come medico della famiglia del generale Lev Nary\u0161kin, poi del generale Michail Voroncov diventando in poco tempo celebre tanto che lo stesso Zar Nicola gli fece dono di un prezioso anello. Nel 1838 divenne professore di Clinica chirurgica all'Universit\u00e0 di Charkiv. In Russia, dove esegu\u00ec nel 1848 il primo intervento di ovariectomia, oper\u00f2 fino al 1852. Nel 1849 visit\u00f2 le pi\u00f9 importanti cliniche chirurgiche universitarie di Germania, Francia e Gran Bretagna.\nInfine nel 1853 divenne professore di Clinica chirurgica nell'Universit\u00e0 di Padova dove rimase fino alla morte nel 1888. A Padova fu preside della Facolt\u00e0 di medicina dal 1860 al 1866 e Magnifico Rettore nel 1864.\nNel 1866, dopo l'annessione del Veneto all'Italia fu tra i 17 professori dell'Universit\u00e0 di Padova rimossi dall'insegnamento per le loro simpatie verso l'Impero austriaco, ma l'anno successivo fu reintegrato data la sua fama.\nVanzetti fu un operatore abile e ardito. Particolarmente versato nella chirurgia delle vie urinarie, esegu\u00ec numerose cistotomie e litotrissie. A lui si deve il metodo della compressione digitale indiretta nella cura degli aneurismi, l'introduzione del laccio di gomma nell'emostasi e la fasciatura rigida con bende incollate nella terapia ortopedica precorrendo l'uso delle fasciature gessate.\nFu socio di importanti accademie e societ\u00e0 scientifiche italiane e internazionali."}
{"id": "1076484", "revid": "1305772", "url": "https://it.wikipedia.org/wiki?curid=1076484", "title": "1000 (disambigua)", "text": ""}
{"id": "1076486", "revid": "228587", "url": "https://it.wikipedia.org/wiki?curid=1076486", "title": "Malchow", "text": ""}
{"id": "1076488", "revid": "339392", "url": "https://it.wikipedia.org/wiki?curid=1076488", "title": "Larissa (Grecia)", "text": ""}
{"id": "1076489", "revid": "339392", "url": "https://it.wikipedia.org/wiki?curid=1076489", "title": "Sensore CCD", "text": ""}
{"id": "1076496", "revid": "14691", "url": "https://it.wikipedia.org/wiki?curid=1076496", "title": "Felis caracal", "text": ""}
{"id": "1076498", "revid": "1305772", "url": "https://it.wikipedia.org/wiki?curid=1076498", "title": "Crepidine", "text": "La crep\u00ecdine (\u03ba\u03c1\u03b7\u03c0\u03af\u03c2) \u00e8 un elemento architettonico dell'architettura classica.\nIn maniera generica indica il basamento o lo zoccolo di un edificio (si pensi ad esempio a un tempio greco). Si pu\u00f2 avere una crepidine sotto un altare, un piedistallo o anche il semplice gradino di un marciapiede pu\u00f2 essere chiamato crepidine.\nPi\u00f9 precisamente, nell'architettura greca antica, la crepidine indica i tre (o pi\u00f9) piani, solitamente in pietra, che nel loro complesso formano una \"gradinata\" che porta all'ingresso del tempio. La superficie sulla quale poggiano le colonne e le pareti della cella viene chiamata crepidoma o stilobate o piano stilobatale.\nCome per altri termini relativi all'architettura antica, ci sono molte dissonanze tra gli studiosi: secondo alcuni \u00e8 indicata con il termine \"crepidoma\" tutta la gradinata di accesso al tempio, che altri, come prima scritto, chiamano crepidine, definendo invece quest'ultimo come \"zoccolo\"."}
{"id": "1076501", "revid": "492781", "url": "https://it.wikipedia.org/wiki?curid=1076501", "title": "Borsa di studio", "text": "Una borsa di studio \u00e8 un finanziamento agli studi che viene concesso a studenti che non dispongano di adeguato sostegno economico.\nLa disciplina \u00e8 diversa nei vari Stati del mondo.\nDescrizione generale.\nPossono essere previsti particolari requisiti, come un buon rendimento scolastico a fronte di una insufficienza nel sostentamento economico familiare,\noppure come premio per particolari risultati in particolari materie e possono rientrare nel novero delle agevolazioni in tema di diritto allo studio. Pu\u00f2 essere erogato da privati, da fondazioni pubbliche, o anche sotto forma di riduzione delle tasse di iscrizione, da parte degli enti che gestiscono le universit\u00e0 o le scuole.\nI tipi di borse di studio che esistono nel mondo sono molto varie, e possono dunque essere basate sui seguenti fattori (o loro combinazioni):\nNel mondo.\nItalia.\nLe borse di studio istituzionali in Italia vengono erogate dal Ministero dell'Istruzione e da quello dell'Universit\u00e0 e della Ricerca, e dalle Regioni.\nl Lo Stato trasferisce alle Regioni gli importi stanziati al Fondo Integrativo Statale per la Concessione di Borse di Studio. Per la concessione delle borse di studio le Regioni utilizzano prioritariamente le risorse proprie, quelle derivanti dal gettito\ndella tassa regionale per il diritto allo studio e quelle del Fondo di cui sopra.\nPer il 2013 il Fondo ha ricevuto 90 milioni di euro con Legge 135/12 (art. 23, comma 4) e poi altri 50 milioni con la Legge 228/12 (art. 1, comma 273) pi\u00f9 altre risorse per un totale di 152,5 milioni di euro. A ci\u00f2 si aggiungono 60 milioni di euro derivanti dalle Regioni ed altri 220 milioni dalla tassa per il diritto allo studio, che portano ad un ammontare di circa 440 milioni di euro."}
{"id": "1076511", "revid": "1431409", "url": "https://it.wikipedia.org/wiki?curid=1076511", "title": "Samuel West", "text": "Biografia.\nFiglio d'arte di Timothy West e Prunella Scales, nel 1993 ha ottenuto la candidatura ai \"BAFTA\" come \"miglior attore non protagonista\" per il suo ruolo nel film \"Casa Howard\", nel quale recitava anche la madre."}
{"id": "1076516", "revid": "599013", "url": "https://it.wikipedia.org/wiki?curid=1076516", "title": "Crep\u00ecdine", "text": ""}
{"id": "1076518", "revid": "1439131", "url": "https://it.wikipedia.org/wiki?curid=1076518", "title": "Zagato", "text": "La Zagato \u00e8 un'azienda italiana che realizza carrozzerie per automobili.\nStoria.\nVenne fondata a Milano da Ugo Zagato, nel 1919, con l'intento di trasferire nel settore automobilistico le nozioni di tecnologia aeronautica apprese durante il periodo bellico, quando aveva lavorato per la Fabbrica Aeroplani Ing. O. Pomilio.\nLa prima realizzazione fu una carrozzeria che richiamava la forma di una carlinga d'aereo, applicata all'autotelaio con longheroni in legno di una Fiat 501.\nLe carrozzerie Zagato si distinsero subito per il design avanzato, la leggerezza e l'eccellente aerodinamica. La grande intuizione di Ugo Zagato, gi\u00e0 nella prima met\u00e0 degli anni venti, fu di abbandonare l'uso di strutture in legno, sostituendole con sagomate ed essenziali armature in acciaio, sormontate da leggere carrozzerie in alluminio.\nDai suoi studi uscirono versioni speciali di modelli di serie di varie case automobilistiche, sia italiane come Lancia, Maserati ed Alfa Romeo ma anche estere come la Aston Martin.\nLa notoriet\u00e0 arriv\u00f2 con le Alfa Romeo carrozzate negli anni trenta, come la 6C 1500 Compressore del 1929, la 6C 1750 Gran Sport (1932) e la 8C 2300.\nDopo la seconda guerra mondiale l'attivit\u00e0 riprese con la cosiddetta serie \"Panoramica\" (1946), progettata da Vieri Rapi sulla base di un progetto per la Isotta Fraschini Monterosa. Le Panoramica (costruite su meccanica Fiat 500 e 1100, ma anche su base Ferrari 166 e Maserati A6 1500) erano berlinette a due posti caratterizzate dall'ampia vetrata (con vetri supplementari sopra il parabrezza).\nL'attivit\u00e0 Zagato ebbe un vero boom negli anni cinquanta e sessanta, specialmente nel campo delle Gran Turismo: Maserati, Lancia, Aston Martin, Abarth, senza tralasciare il \"vecchio amore\" Alfa Romeo, vennero vestite con linee filanti e aerodinamiche (caratteristica delle auto della carrozzeria milanese era il tetto a \"doppia bolla\").\nDagli anni '70 la Zagato, sotto la guida di Elio Zagato, figlio del fondatore Ugo, con il ridursi delle commesse da parte delle grandi Case automobilistiche, inizi\u00f2 a interessarsi anche al design industriale.\nIn tempi pi\u00f9 recenti l'azienda \u00e8 passata sotto la direzione di Andrea Zagato (nipote del fondatore) e ha la sua nuova sede a Rho, nell'hinterland milanese: il suo stabilimento occupa un'area di 23.000 metri quadrati, di cui 11.000 coperti.\nIl 25 settembre 2008, l'azienda ha rilasciato un comunicato affermante un'alleanza con l'azienda indiana Autoline Industries (azienda fornitrice di alcune parti di veicoli alla Tata Motors). In verit\u00e0 sembrava trattarsi di una trattativa di acquisizione da parte dell'azienda indiana del 49% dell'azienda milanese. L'accordo era stato firmato con l'intesa di dar corpo al marchio italiano, mettendo a disposizione da parte della Autoline i propri 10 stabilimenti di produzione e ricerca in territorio indiano e statunitense e un supporto di circa 300 progettisti.\nTra le operazioni pi\u00f9 recenti della Zagato vi \u00e8 il disegno per ATM Milano (Premio Compasso d'oro 2001) dell'Eurotram su base Bombardier Flexity Outlook. Si \u00e8 anche presentata al salone dell'auto di Ginevra nel 2007 con il concept \"Diatto Ottov\u00f9\". Nel 2010 festeggia il centenario Alfa Romeo (e i 90 anni di collaborazione con essa) presentando l'Alfa Romeo TZ3 Corsa che vince il premio \"design concept award\" al Concorso d'eleganza Villa d'Este; un anno dopo inizia la produzione in piccola serie della TZ 3 Stradale. Nel 2012 collabora con BMW per la realizzazione della concept BMW Zagato Coup\u00e9, realizzata su base Z4 e presentata a Villa d'Este. Nel 2015 viene presentata al Salone dell'Automobile di Francoforte la Thunder Power Sedan, una vettura elettrica realizzata dalla taiwanese Thunder che stringe un accordo con la Zagato per lo sviluppo del design sia degli esterni che degli interni, la collaborazione tra le due aziende prevede anche un futuro crossover SUV elettrico.\nLe vetture.\nAlcune delle auto costruite dalla carrozzeria milanese:"}
{"id": "1076519", "revid": "92723", "url": "https://it.wikipedia.org/wiki?curid=1076519", "title": "Vy\u0161\u010da Liha 1995-1996", "text": "L'edizione 1995-96 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Tymerlan Husejnov (\u010cornomorec' Odessa), con 20 reti."}
{"id": "1076521", "revid": "21079", "url": "https://it.wikipedia.org/wiki?curid=1076521", "title": "Poliedri composti", "text": ""}
{"id": "1076523", "revid": "830939", "url": "https://it.wikipedia.org/wiki?curid=1076523", "title": "Aleksandr Valer'evi\u010d Chalifman", "text": "\u00c8 noto per essere diventato il campione del mondo FIDE nel 1999, vincendo il torneo ad eliminazione diretta di Las Vegas (che termin\u00f2 il 18 agosto). Ha perso il titolo l'anno successivo, quando Viswanathan Anand lo elimin\u00f2 nei quarti di finale del Campionato del mondo FIDE del 2000 a Nuova Delhi.\nIl torneo termin\u00f2 il 28 dicembre, per cui il suo \"regno\" come campione dur\u00f2 un anno, quattro mesi e dieci giorni.\nHa raggiunto il proprio record di punteggio Elo nella lista FIDE di ottobre 2001, con 2.702 punti, numero 13 del mondo e 5 tra i giocatori russi.\nBiografia.\nNato a San Pietroburgo nel 1966, impar\u00f2 all'et\u00e0 di sei anni le regole del gioco da suo padre, la sua carriera decoll\u00f2 quando nel 1986 ottenne il titolo di Maestro Internazionale vincendo il campionato Europeo juniores di Groningen, pochi anni dopo nel 1990 la consacrazione a Grande Maestro nel super open di New York.\nNell'edizione 1991/92 del super torneo di Reggio Emilia (edizione poi vinta dal futuro Campione del Mondo Viswanathan Anand), Chalifman sconfigge Anatoli Karpov in una complicatissima partita spagnola e nello scontro diretto contro il Campione del Mondo Kasparov gli impone facilmente il pareggio con il nero.\nSiamo in presenza di un giocatore in grado di occupare stabilmente i primi posti della classifica mondiale, eppure a differenza di molti suoi colleghi Chalifman viene invitato meno spesso nei grandi super tornei dovendosi accontentare di giocare spesso nei tornei open. Nel 1996 vince il campionato Russo, ma il riscatto di Aleksandr avviene durante il campionato del mondo ad eliminazione diretta di Las Vegas del 1999, in questa occasione Chalifman non partiva come favorito ed il lotto dei partecipanti era veramente impressionante, tanto per fare alcuni nomi: Kramnik, Gelfand, Adams, Ivanchuk, Kamsky, Topalov, Short, Judit Polgar Akopian etc.. Chalifman si sbarazza di molti pericolosi rivali , eliminando tra gli altri Kamsky, Judit Polgar e Boris Gelfand e acquisendo il diritto di giocarsi la finalissima contro Akopian con in palio il titolo di Campione del Mondo. Il match si concluse con la vittoria di Aleksandr Chalifman per 3,5 a 2,5 . \nPoco dopo, nel 2000, al torneo chiuso quadrangolare di Hoogeveen, Aleksandr sbaraglia tutti con lo stratosferico punteggio di 5,5 su 6 con ben due punti di vantaggio sul secondo classificato Jan Timman.\nDal 1992 al 2004 ha partecipato per la Russia a quattro Olimpiadi degli scacchi, ottenendo 3 medaglie d'oro e una d'argento di squadra e due medaglie individuali (una d'argento e una di bronzo), vincendo 10 partite, 22 patte e 2 sconfitte .\nTra gli altri successi di Chalifman ricordiamo il campionato russo del 1996.\nA gennaio 2018 \u00e8 allenatore del Grande Maestro russo Vladimir Fedoseev.\nPartite.\nAlcune partite memorabili di Alexandr Chalifman, trascritte in notazione algebrica . \n\"Alexander Khalifman - Vassily Ivanchuk (Minsk, 1986)\"\n\"Alexander Khalifman - Anatoly Karpov (Reggio Emilia, 1991)\"\n\"Michael Adams - Alexander Khalifman (Las Palmas, 1993)\"\n\"Alexander Khalifman - Peter Svidler (Tilburg, 1994)\"\n\"Alexander Khalifman - Boris Gelfand (Las Vegas, 1999)\"\n\"Judit Polgar - Alexander Khalifman (Hoogeveen, 2000)\""}
{"id": "1076531", "revid": "287204", "url": "https://it.wikipedia.org/wiki?curid=1076531", "title": "Euthynteria", "text": "Leuthynter\u00eca (\u03b5\u03cd\u03b8\u03c5\u03bd\u03c4\u03b5\u03c1\u03af\u03b1) \u00e8 un elemento classico del basamento dei templi greci.\nUn basamento privo di gradini viene definito crepidine, mentre, se composto da gradini, crepidoma; di questi gradini \u00e8 importante il pi\u00f9 alto, quello sul quale poggiano le colonne, che viene detto stilobate (o toichobate se vi poggiano pareti senza colonne); il piano di appoggio di questi gradini, che poggia direttamente sulle fondamenta, \u00e8 l'euthynteria.\nI blocchi dell'euthynteria sono disposti affiancati orizzontalmente in modo da creare un piano uniforme sul quale innalzare il tempio. Nell'architettura greca \u00e8 importante dove cadano i giunti rispetto alla struttura generale: in genere inscrivono la base delle colonne, oppure sono coperti al centro da una colonna stessa, in ogni caso difficilmente si trovano disposti casualmente.\nL'euthynteria non a vista \u00e8 composta da blocchi di pietra non pregiata.\nVoci correlate.\nVoce generale\nVoci specifiche"}
{"id": "1076532", "revid": "3115", "url": "https://it.wikipedia.org/wiki?curid=1076532", "title": "Centro studi sulle nuove religioni", "text": "Il Centro studi sulle nuove religioni, in acronimo CESNUR, \u00e8 un centro di ricerca sul pluralismo religioso e sulle minoranze religiose con sede a Torino, fondato nel 1988 da Massimo Introvigne.\nAttivit\u00e0.\nIl CESNUR si occupa di osservare e valutare la nascita e l'espansione dei movimenti religiosi e, pi\u00f9 in generale, del pluralismo religioso in Italia e nel mondo. L'attivit\u00e0 forse pi\u00f9 nota del CESNUR \u00e8 il convegno internazionale annuale, che organizza dal 1988 e che ogni anno si tiene in una sede diversa, quasi sempre universitaria: nel 2006 la Universit\u00e0 statale di San Diego, in California; nel 2007 l'Universit\u00e0 Michel de Montaigne Bordeaux 3; nel 2008 (per la terza volta) la London School of Economics, nel 2016 la Daejin University di Pocheon City, Corea del Sud, nel 2017 l'Universit\u00e0 di Gerusalemme.\nIl Centro ha pubblicato o patrocinato una sessantina di volumi in lingua italiana. Tra questi, il pi\u00f9 noto \u00e8 l\"'Enciclopedia delle religioni in Italia\" (Elle Di Ci, Leumann (Torino), 2001): la seconda edizione di questa opera \u00e8 uscita nel 2006 con il nuovo titolo, \"Le religioni in Italia\" e la terza, con il titolo originario, nel 2013; pu\u00f2 vantare di essere il manuale pi\u00f9 completo sulla materia.\nInoltre, il CESNUR gestisce un sito web, in cui pubblica articoli, riporta informazioni sulle proprie attivit\u00e0 e offre un repertorio enciclopedico online delle religioni e dei movimenti religiosi e spirituali presenti in Italia, e possiede una ricca biblioteca presso la propria sede in via Confienza, 19 a Torino. La biblioteca \u00e8 di propriet\u00e0 personale del dottor Massimo Introvigne, ma i volumi sono resi disponibili al pubblico per la consultazione.\nNegli anni 2000 il CESNUR ha diversificato la sua attivit\u00e0, occupandosi anche di fondamentalismo islamico e, pi\u00f9 in generale, di sociologia delle religioni e del pluralismo religioso.\nDal 2006 al 2008 \u00e8 stato impegnato in una ricerca sull'immigrazione cinese, cui hanno partecipato numerosi ricercatori dell'Universit\u00e0 di Torino, seguita da una ricerca sul buddhismo a Torino curata dalla stessa \u00e9quipe. Dal 2018, il CESNUR pubblica il magazine quotidiano online sulla religione in Cina \"Bitter Winter\".\nOrganizzazione.\nIl CESNUR \u00e8 retto da un comitato scientifico internazionale, di cui fanno parte:\nCritiche.\nUna critica viene mossa al centro riguardo ad una possibile mancanza di neutralit\u00e0 dovuta all'appartenenza presente o passata dei suoi vertici all'associazionismo cattolico e a partiti politici di destra. Il CESNUR afferma di essere \"indipendente da qualunque organizzazione religiosa o confessionale\", ma due dei suoi dirigenti italiani, lo stesso Introvigne e Pierluigi Zoccatelli, sono o sono stati membri di Alleanza Cattolica (di cui Introvigne \u00e8 stato fino al 2016 reggente nazionale vicario).\nIl direttore Introvigne \u00e8 inoltre un personaggio politicamente impegnato: \u00e8 stato membro fino al 2007 della Unione dei Democratici Cristiani e Democratici di Centro e uno dei fondatori del think tank Nova Res Publica, promosso nel 1999 da Silvio Berlusconi. Introvigne si \u00e8 sempre difeso dalle accuse di commistione tra affari politici e studi del centro distinguendo fra le posizioni personali sue e di altri collaboratori e le posizioni del CESNUR, rilevando come di questo facciano parte - anche nel gruppo dei fondatori e dei dirigenti - persone con idee politiche e religiose lontanissime dalle sue, che hanno dato vita al CESNUR non per perseguire un'agenda politica ma per scopi di ricerca scientifica."}
{"id": "1076533", "revid": "16066", "url": "https://it.wikipedia.org/wiki?curid=1076533", "title": "Tgcom", "text": ""}
{"id": "1076535", "revid": "16066", "url": "https://it.wikipedia.org/wiki?curid=1076535", "title": "La gazzetta del mezzogiorno", "text": ""}
{"id": "1076537", "revid": "181699", "url": "https://it.wikipedia.org/wiki?curid=1076537", "title": "Romstar", "text": "Romstar Incorporated \u00e8 stata una societ\u00e0 di distribuzione statunitense di videogiochi arcade. Fondata a Torrance in California, nel 1984, rimase in attivit\u00e0 fino al 1992.\nDal 1984 al 1987 fu il distributore per il Nord America dei videogiochi della SNK. Successivamente furono sue clienti grandi software house come Capcom, Toaplan, Seta e Taito. Ha anche sviluppato, tramite terzi, alcuni giochi per la piattaforma NES della Nintendo."}
{"id": "1076539", "revid": "36426", "url": "https://it.wikipedia.org/wiki?curid=1076539", "title": "Epistilio", "text": ""}
{"id": "1076543", "revid": "38009017", "url": "https://it.wikipedia.org/wiki?curid=1076543", "title": "Red book", "text": ""}
{"id": "1076544", "revid": "89842197", "url": "https://it.wikipedia.org/wiki?curid=1076544", "title": "Razionalit\u00e0 olimpica", "text": ""}
{"id": "1076546", "revid": "307923", "url": "https://it.wikipedia.org/wiki?curid=1076546", "title": "Cinocefalo (disambigua)", "text": "I termini cinocefalo e il suo equivalente in latino \"cynocephalus\", vengono utilizzati il primo come nome comune (fra altri) e il secondo per formare il nome scientifico di alcuni animali."}
{"id": "1076548", "revid": "934700", "url": "https://it.wikipedia.org/wiki?curid=1076548", "title": "Stereobate", "text": "La stereobate (\u03c3\u03c4\u03b5\u03c1\u03b5\u03bf\u03b2\u03ac\u03c4\u03b7\u03c2 composto da \u03c3\u03c4\u03b5\u03c1\u03b5\u03cc\u03c2 \"solido\" - nel senso di tridimensionale - e \u03b2\u03ac\u03c3\u03b9\u03c2 \"base\") \u00e8 un elemento architettonico dell'architettura classica.\nViene usato da Vitruvio nel III libro del \"De architectura\" in un passo sulle fondazioni dei templi greci e il suo significato \u00e8 controverso.\nPer alcuni indica i gradini del basamento (crepidoma) di un tempio, forse da intendere anche come privi di decorazioni e modanature. Secondo altri indica il pilastro di fondazione che corrisponde a ciascuna colonna. Per altri \u00e8 la piattaforma stessa su cui sorge l'edificio (la crep\u00ecdine)."}
{"id": "1076549", "revid": "3330", "url": "https://it.wikipedia.org/wiki?curid=1076549", "title": "Santuario della Beata Vergine di Loreto (Graglia)", "text": ""}
{"id": "1076554", "revid": "36426", "url": "https://it.wikipedia.org/wiki?curid=1076554", "title": "Isodoma", "text": ""}
{"id": "1076556", "revid": "256896", "url": "https://it.wikipedia.org/wiki?curid=1076556", "title": "Cesnur", "text": ""}
{"id": "1076558", "revid": "1305772", "url": "https://it.wikipedia.org/wiki?curid=1076558", "title": "Ruffini", "text": ""}
{"id": "1076560", "revid": "1543377", "url": "https://it.wikipedia.org/wiki?curid=1076560", "title": "Graziano Romani", "text": "Nel corso della sua carriera artistica ha alternato produzioni in italiano e in inglese, passando per varie formazioni fino alla svolta solista.\nLa sua voce \u00e8 stata definita da Paolo Vites come \"la miglior voce rock italiana, degna di uno 'shouter' del profondo sud degli States con la pelle nera\".\nBiografia.\nGli inizi assieme ai \"Rocking Chairs\".\nNasce artisticamente nel 1981, fondando i Rocking Chairs, gruppo fortemente influenzato dal rock americano e con cui ha pubblicato quattro album.\nLa registrazione tra New York e Nashville degli ultimi due album del gruppo offre a Graziano la possibilit\u00e0 di duettare con artisti americani come Elliott Murphy, Willie Nile, Ashley Cleveland e Robert Gordon.\nNel 1991 si conclude il progetto Rocking Chairs e Graziano prepara nuovi brani con testi in italiano, che preludono ad un nuovo percorso artistico solista.\nPrime esperienze soliste.\nIl 1992 inizia la collaborazione con il produttore Claudio Dentes (noto come Otar Bolivecic), produttore storico degli Elio e le Storie Tese), che nel 1993 conduce alla pubblicazione dell'album solista dal titolo \"Graziano Romani\" in cui canta per la prima volta in italiano, registrato in studio con Cesareo, Faso e Feiez di Elio e le Storie Tese e con la co-produzione di Massimo Riva, che collabora alla stesura dei brani \"Adios\", \"Da che parte stai\", \"C'\u00e8 bisogno di un sogno\", \"Polaroid\" e \"Mescalero\".\nNel 1994 Graziano partecipa coi Mescalero, nome preso dall'omonima trib\u00f9 Apache del gruppo linguistico athapasco che era solita fare uso a fini alimentari dell'agave utahensis (Mescal), alla diretta Rai del concerto del primo Maggio a Roma in Piazza San Giovanni, aprendo la manifestazione con le sue \"Adios\" e \"Da che parte stai\". Inizia un lungo tour nazionale assieme ai Mescalero, in cui propone un repertorio di canzoni proprie in italiano assieme a cover dei brani che lo hanno maggiormente influenzato.\nLo stesso anno la WEA d\u00e0 alle stampe \"Innocenti Evasioni 2\", disco tributo alle canzoni di Lucio Battisti, dove partecipa interpretando il brano \"L'aquila\". Nel 1995 interpreta la canzone \"Looking For Someone\" nel doppio album \"The River of Constant Change\", disco-tributo ai Genesis.\nSuccessivamente, nel mese di dicembre, assume le vesti del Cantante Misterioso e realizza, assieme a Elio e le Storie Tese (il Complesso Misterioso), il singolo natalizio \"Christmas with the Yours\": un progetto a sfondo benefico, i proventi delle cui vendite vengono devoluti alle associazioni LILA e ANLAIDS.\nIl 21 dicembre presso il Teatro Smeraldo di Milano, interpreta il ruolo di Simone nel musical Jesus Christ Superstar per la regia di Massimo Romeo Piparo, cantando come solista il brano \"Simon Zealotes\".\nCon i Megajam 5 e i Souldrivers.\nLa nascita della Dinamo Rock (nazionale cantanti rock) e la sua adesione porta Graziano Romani ad entrare in contatto con i musicisti Max Cottafavi (chitarrista dei Clan Destino), Briegel (bassista dei Ritmo Tribale) e Lor e Wilko dei Rats. Si formano cos\u00ec i Megajam 5. Nel 1997 la band realizza l'album omonimo \"Megajam 5\", in cui trovano spazio cover di storici pezzi rock assieme a \"Loose End\", inedita canzone di Springsteen.\nNel 1998 Graziano fonda di Souldrivers, la formazione comprende Max Cottafavi, Elisa Minari (ex bassista dei Nomadi) e Gigi Cavalli Cocchi. Registrano la cover \"Sweet Dreams\" dei Jethro Tull, per l'album-tributo \"Song for Jethro\", ed hanno modo di duettare con Ian Anderson, in occasione di un concerto presso il Teatro Magnani di Fidenza.\nIn seguito registrano un album, composto da cover e da quattro canzoni originali, scritte da Romani (\"Made Of Gold\", \"Soul Is Calling\", \"Turning Another Page\", \"Come In From The Rain\"), rimasto tuttora inedito, sebbene alcune delle canzoni autografe di Romani siano state pubblicate in altri suoi dischi.\nIn particolare, il brano \"Soul Is Calling\", pur non essendo mai stato pubblicato, \u00e8 stato eseguito numerose volte dal vivo ed \u00e8 stato utilizzato come pezzo di apertura, in versione acustica, del terzo \"Free Spirits Meeting\".\nAnni 2000.\nNel settembre 2000 viene inaugurato il sito internet ufficiale di Graziano Romani ed un nuovo fan club, fan chiamati \"Spiriti Liberi\" titolo del brano di apertura dell'album \"Tre colori\". L'anno successivo esce \"Soul Crusader\", un album-tributo a Springsteen, pubblicato per la propria neonata etichetta discografica Freedom Rain Records. Il successo di questo cd, d\u00e0 a Romani l'occasione di esibirsi in molti paesi europei per tutto il 2001. Lo stesso anno vede la pubblicazione dell'album in italiano \"Storie dalla Via Emilia\", una raccolta di brani inediti scritti tra il 1994 ed il 2001, oltre ad una personale versione del brano musicale \"Rimmel\" di Francesco De Gregori.\nNel corso del 2002, alcuni brani scritti per i Rocking Chairs e sino ad allora rimasti inediti, trovano spazio nell'album \"\", seguito da una breve reunion dei Rocking Chairs.\nNel mese di settembre esce il singolo \"C'\u00e8 solo l'Inter\", l'inno ufficiale della squadra omonima, registrato in collaborazione con Elio, presente nel disco in qualit\u00e0 di pianista, corista, chitarrista ritmico e coautore della title-track.\nIl suo brano \"I Will Be There Tonight\" (tratto dall'album \"No Sad Goodbyes\") viene utilizzato per lo spot tv \"Lines Petalo Blu\" dell'agenzia pubblicitaria Armando Testa.\nIl 2003 vede l'uscita mondiale di un nuovo album-tributo a Springsteen: \"Light of Day\", in cui l'autore reinterpreta la ballata \"The Promise\". Sul finire dell'anno pubblica l'album \"Up in Dreamland\", con 11 canzoni autografe e due cover: \"Frankie\" di Bruce Springsteen e \"Mother of Violence\" di Peter Gabriel.\nIl 7 agosto 2004 si tiene al Parco Secchia di Casalgrande la 1\u00aa edizione del \"Free Spirits Meeting - Raduno Ufficiale degli Spiriti Liberi\", un raduno dedicato ai vari fan di Graziano Romani.\nNell'ottobre di quell'anno esce \"Painting Over Rust\". Vi partecipano i musicisti Elliott Murphy (duetto vocale in \"Get Together Soon\"); Mel Previte (chitarrista in \"King Of The Brokenhearted\" e \"In The Quest For A Good Time\") ed il cantautore David Scholl (duetto vocale in \"Faithless Times\").\n\u00c8 del gennaio 2006 la pubblicazione di \"Confessions Boulevard\", che vede la partecipazione di ospiti come l'americano Dirk Hamilton che duetta nei brani \"Come In From The Rain\" e \"Made Of Gold\" ed il rocker Brando che duetta nel brano \"Bittersweet Feeling\".\nIn ottobre registra la sua versione del brano di Bob Dylan \"Don't Fall Apart On Me Tonight\", per un disco-tributo. Lo stesso mese vede l'ingresso di Cristiano Maramotti (ex chitarrista di Piero Pel\u00f9 e dei Gang) nella band che accompagna Romani durante i suoi concerti. Maramotti si esibisce durante la \"tranche\" finale del 'Confessions Boulevard Tour', conclusosi a Pavia il 3 febbraio 2007.\nIl 13 marzo 2007 pubblica il nuovo album \"Tre colori\", da cui esclude il brano \"Vicino al cuore\", ritenendolo non in linea con il concept dell'album, sostituito dal brano \"Solerosso\". L'album vede la presenza, di vari ospiti tra cui Elio, i Modena City Ramblers ed i Gang ed \u00e8 stato registrato presso il Blu Velvet Studio di Alberto Solieri e il mastering presso i californiani The Plant Studios. Il titolo \"Tre colori\" si ispira al fatto che Reggio Emilia, citt\u00e0 natale di Romani, identifica il luogo in cui nel 1797 venne adottata la prima bandiera italiana. Il \"Tre colori Tour 2007-2008\" ha inizio il 31 marzo 2007.\nIl 12 giugno 2007 viene inaugurato il Tour Diary, un blog curato direttamente da Graziano Romani e dai membri della sua band per raccontare in tempo reale tutto ci\u00f2 che ruota attorno all'attivit\u00e0 musicale dell'artista emiliano. Verso la met\u00e0 del mese di giugno 2007 registra assieme alla sua attuale band la propria versione del brano \"Confesso\" del cantautore livornese Piero Ciampi, utilizzando, forse per la prima volta nella sua carriera, anche il theremin. Col sopraggiungere di settembre, il tastierista Chris Gianfranceschi lascia la band.\nIl 5 settembre 2007 viene diffuso \"L'amore che dai\", primo singolo estratto dall'album, registrato in occasione del concerto tenutosi al Parco Secchia di Casalgrande il 4 agosto 2007.\nTra luglio e settembre 2007 partecipa in qualit\u00e0 di ospite speciale ad alcune date dell'Emozioni fortissime tour degli Elio e le Storie Tese. In queste occasioni, Graziano apre i concerti con alcuni pezzi tratti dal suo repertorio ed eseguiti in versione acustica, per poi esibirsi assieme al gruppo nella canzone \"Christmas with the Yours\". Gli interventi di Romani vengono pubblicati all'interno dei CD Brul\u00e9 delle serate a cui prende parte.\nIl 15 settembre 2007 prende parte assieme agli Elio e le Storie Tese all'MTV DAY in Piazza Duomo a Milano. Durante la festa per i dieci anni di MTV, Graziano interpreta il brano \"Christmas with the Yours\".\nIl 19 settembre 2007 viene proclamato vincitore del Premio Ciampi\" XIII edizione 2007 per la categoria \"Miglior cover Piero Ciampi\", grazie alla reinterpretazione del brano \"Confesso\". Il pezzo era stato originariamente pubblicato da Piero Ciampi all'interno dell'album \"Piero Litaliano\", su musiche composte da Gian Franco Reverberi.\nNel mese di marzo 2008 Graziano Romani incide il brano dal titolo \"Darkwood\", ispirato alle gesta del personaggio a fumetti Zagor, creato da Guido Nolitta (alias Sergio Bonelli) e Gallieno Ferri. La canzone prende spunto da alcune strofe pubblicate, rispettivamente, nel numero 197 (\"Zagor si scatena\" - settembre 1977) e nello speciale nr. 7 (\"La leggenda di Wandering Fitzy\" - aprile 1995) di Zagor. L'autore ha poi integrato il testo aggiungendo un'ulteriore strofa e l'inciso e musicando il tutto, creando cos\u00ec un pezzo dal tipico sapore folk-ballad irlandese. Il brano \u00e8 stato pubblicato su un CD-Single stampato in sole 75 copie numerate, distribuite esclusivamente ai partecipanti del primo raduno dei fan di Zagor, tenutosi a Roma il 17 maggio 2008, con in aggiunta una versione acustica del brano.\nI partecipanti del Forum ZTN, tra i quali figurano molti autori della Sergio Bonelli Editore, hanno eletto la canzone \"Darkwood\" come colonna sonora di Zagor.\nIl 2 agosto, in occasione del quinto Raduno Ufficiale degli Spiriti Liberi, viene distribuito il cd \"Graziano Romani Revisited\", 16 tracce in cui vari artisti italiani ed internazionali reinterpretano alcuni dei suoi pi\u00f9 importanti brani. L'album, nato dietro iniziativa dello Staff del Fan Club di Graziano Romani, \u00e8 stato offerto gratuitamente ai soli iscritti al Fan Club dell'artista emiliano.\nLo stesso giorno vengono messe in vendita le prime copie di \"Between Trains\", nuovo album dell'artista in cui egli reinterpreta alla sua maniera alcune tra le canzoni che, come riportato nel booklet dell'album, \"[..] \"mi hanno influenzato, eccitato, mi hanno aiutato a crescere, mi hanno stimolato e meravigliato, mi hanno commosso e divertito, ed assolutamente mi hanno fatto sentire bene\"\".\nTra gli artisti \"reinterpretati\" figurano Bob Dylan (\"Don't Fall Apart On Me Tonight\"), Van Morrison, Jimmy Webb, Dennis Wilson. L'uscita \u00e8 accompagnata da un videoclip ispirato alla title-track, originariamente scritta da Robbie Robertson per il film di Martin Scorsese \"Re per una notte\", segue il \"Between Trains Tour\".\nIl 20 settembre Graziano partecipa al \"Dusk Day 2008\" presso il Teatro Mancinelli di Orvieto. Tra gli ospiti della manifestazione, il chitarrista dei Genesis Steve Hackett. Il 29 settembre Ashley Hutchings (membro dei Fairport Convention, The Albion Band e Rainbow Chasers) pubblica l'album \"My Land Is Your Land\", in cui Romani interpreta il brano \"You Are What You Eat\".\nL'8 dicembre esce il singolo \"Falling Snow\", inciso assieme a vari artisti reggiani pi\u00f9 e meno noti riuniti sotto un'unica sigla, \"ARS IN RE\". Graziano vi interpreta un paio di strofe nella title-track \"Falling Snow\", oltre a duettare con Giacomo \"Jack\" Baldelli nella canzone di Bob Dylan dal titolo \"Ring Them Bells\". Il ricavato dell'iniziativa viene devoluto all'associazione \"Augusto per la Vita\", fondata in ricordo dello scomparso leader dei Nomadi.\nSul finire di maggio 2009 pubblica il suo primo libro dal titolo \"\". Un'opera biografica scritta assieme a Moreno Burattini sulla vita e le opere del creatore grafico di Zagor, Gallieno Ferri. Nel mese di giugno Luca Venturelli diventa il chitarrista ufficiale della band, in sostituzione di Cristiano Maramotti.\nIl 1\u00ba agosto, in occasione del sesto Raduno Ufficiale degli Spiriti Liberi, viene distribuito il secondo cd tributo a Romani dal titolo \"Graziano Romani Revisited Again\". L'album, nato dietro iniziativa dello Staff del Fan Club di Graziano Romani, viene offerto gratuitamente ai soli iscritti al Fan Club dell'artista emiliano.\nIl 30 ottobre, in occasione della mostra del fumetto Lucca Comics, viene presentato il concept-album \"Zagor King of Darkwood\", ispirato alle gesta dello Spirito con la Scure, la cui copertina \u00e8 opera del creatore grafico di Zagor, Gallieno Ferri. La pubblicazione viene celebrata con uno speciale show acustico offerto ai visitatori della kermesse lucchese, con la partecipazione della violinista fiorentina, Giulia Nuti. L'album viene stampato in due versioni: CD con fascicolo allegato, distribuito nelle edicole, e doppio LP in tiratura limitata di 1000 copie, venduto nei negozi di dischi e tramite mail-order.\nIl successivo 13 dicembre viene diffuso il videoclip del brano \"Wilding's Dream\", tratto dall'album.\nIl 15 dicembre Graziano Romani, nell'ambito del \"Premio Musicale Citt\u00e0 di Livorno\", viene insignito della targa \"Area Protetta\" per il suo lavoro in ambito artistico.\nAnni 2010.\nIl 31 ottobre 2010, in occasione della mostra del fumetto Lucca Comics, viene presentato il volume \"\", una biografia scritta da Graziano Romani, in coppia con Moreno Burattini, su uno dei \"classici\" disegnatori di Tex Willer.\nAssieme a vari musicisti emiliani partecipa al progetto musicale denominato Lassociazione, incidendo due brani due brani nel dialetto della montagna emiliana (\"\"Alla guerra\" e \"San Mat\u00e8\"\"), pubblicati nell'album \"Aforismi da Castagneto\".\nNel maggio 2011 pubblica il libro \"\", scritto a quattro mani assieme a Moreno Burattini. Il testo \u00e8 destinato a diventare una sorta di biografia definitiva di Sergio Bonelli/Guido Nolitta, a causa dell'improvvisa scomparsa dell'autore ed editore, avvenuta il 26 settembre 2011.\nIl 22 ottobre esce il libro \"Brucetellers\", un volume realizzato con altri artisti per raccogliere fondi in favore dell'Ospedale pediatrico Meyer di Firenze.\nNel successivo novembre pubblica l'album \"My Name Is Tex\", ispirato alle gesta di Tex Willer, lo storico fumetto creato da Gian Luigi Bonelli e Aurelio Galleppini che viene presentato in anteprima a Lucca Comics per poi venire distribuito in edicola assieme ad uno speciale albo da collezione. La title-track diviene inoltre anche un videoclip, nel quale si alternano 28 immagini tratte da varie copertine illustrate da Galep.\nSi trasforma in soggettista e sceneggiatore con la storia a fumetti \"Quien Sabe, Hombre?\", disegnata da Giovanni Ticci e pubblicata nel booklet dell'album, dove narra un ipotetico incontro tra il ranger Tex Willer e Guitar Jim, personaggio della testata Zagor. L'autore approfitta dei dialoghi tra i suddetti personaggi per ironizzare sulla possibilit\u00e0 di dedicare una canzone a Tex Willer ed autocitando due brani di propria composizione (\"Adios\" e \"Quien Sabe, Hombre?\").\n\"Guitar Jim: \u00abSai, Tex, sono convinto che un giorno la scriveranno anche per te, una canzone...\u00bb\"\n\"Tex: \u00abUna canzone sul sottoscritto? Mmm... Quien sabe, hombre? Adios!\u00bb\"\nNel 2012 per Panini Comics cura il volume \"L'arte di Galep\", biografia dedicata al creatore grafico di Tex, Aurelio Galleppini; contemporaneamente la Panini ristampa l'album \"My Name Is Tex\" in versione \"De-Luxe\". Per l'editore Renoir / Nona Arte traduce e cura l'edizione italiana della striscia degli anni cinquanta Sky Masters of the Space Force di Jack Kirby e Wally Wood. In occasione della riedizione Panini Comics dell'album \"Zagor King of Darkwood\", Romani torna ad assumere le vesti di soggettista e sceneggiatore con la storia dal titolo \"La strada per Darkwood\", su disegni di Gallieno Ferri pubblicata nel booklet del CD.\nNel 2013 incide \"Secret World\", brano di Peter Gabriel, pubblicata all'interno della raccolta \"FAMILY SNAPSHOT - A Tribute to Genesis Solo Careers\" della Mellow Records. Nel mese di giugno, per l'editore Renoir / Nona Arte esce il primo volume del \"Prince Valiant\" di Hal Foster, contenente le tavole domenicali del periodo 1937-1938, di cui cura le traduzioni. Collaborazione che si protrae negli anni a venire con la pubblicazione di 10 volumi.\nCura la colonna sonora ed \u00e8 parte del cast del film-documentario \"Noi, Zagor\" del regista Riccardo Jacopino, distribuito da Microcinema nelle sale cinematografiche italiane nei giorni 22 e 23 ottobre 2013.\nPer Panini Comics cura il volume \"L'arte di Ferri\", biografia dedicata al creatore grafico di Zagor, Gallieno Ferri: entrambe le opere vengono presentate durante la kermesse fumettistica Lucca Comics 2013.\nNel mese di maggio 2014 viene pubblicato l'album \"Yes I'm Mister No\" con l'editore Panini Comics, disco ispirato al personaggio Mister No, creato nel 1975 da Sergio Bonelli / Guido Nolitta che chiude la trilogia \"fumettistica\" . Il mese successivo esce il video del brano \"Soul Traveler (To Sergio)\", dedicato a Sergio Bonelli / Guido Nolitta e contenente varie fotografie dello scomparso autore, tratte dai suoi pi\u00f9 avventurosi viaggi.\nIl brano \"When Our Souls Ignite\" viene adottato come sigla dai Consorzi Tutela del Lambrusco.\nSi riunisce ai Rocking Chairs con la formazione a sei, composta dai membri originali della band. per una tour di dodici date, il \"Rocking Chairs Reunion Tour\", tenutesi nel corso del 2015 e precedute da una \"data zero\" presso il Teatro De Andr\u00e9 di Casalgrande il 13 dicembre 2014.Il\nNell'ottobre 2015 pubblica il doppio album dal vivo \"Vivo/Live\", inizio della collaborazione con l'etichetta Route 61 Music, testimonianza integrale di uno show tenutosi il 3 agosto 2013 presso il Parco Secchia di Villalunga di Casalgrande. Nell'album sono presenti i brani inediti \"\"L'attimo che fugge via\" e \"Vicino al cuore\", registrati durante il soundcheck pomeridiano, e \"Soul Is Calling\"\", eseguito nel corso dello show.\nPer l'editore Renoir/Nona Arte cura nel 2016 la traduzione e l'adattamento italiano di \"Bravo for Adventure\" di Alex Toth. Per Panini Comics pubblica l'album \"Diabolik, Genius of Crime\" ispirato al fumetto Diabolik, contenente, oltre ad una decina di brani autografi, la reinterpretazione di tre brani composti da Ennio Morricone per la colonna sonora del film \"Danger:Diabolik\".\nSempre per Panini Comics partecipa alla realizzazione dell'album delle figurine di Zagor, in collaborazione con Moreno Burattini, che ne cura i testi, e Walter Venturi, che disegna la storia inedita contenuta all'interno.\nNel mese di aprile 2017, in occasione del Records Store Day, pubblica il 45 giri \"Lift Me Up / When the Lights Go Out\" e la raccolta in doppio vinile \"Graziano Romani Sings Bruce Springsteen 1987-2017\", che riassume trent'anni di interpretazioni delle canzoni del \"Boss\".\nIl 19 maggio, a distanza di sedici anni dal primo volume, pubblica l'album \"Soul Crusader Again the Songs of Bruce Springsteen\", una raccolta di 12 nuove reinterpretazioni. Il tour che segue l'uscita del disco vede l'ingresso di una nuova formazione con la partecipazione del polistrumentista ed ex Rocking Chairs, Max Marmiroli.\nIn occasione di Lucca Comics 2017 viene presentato l'art book in grande formato \"L'arte di Giovanni Ticci\", un volume contenente illustrazioni inedite dello storico disegnatore di Tex Giovanni Ticci, pubblicato da Sergio Bonelli Editore e curato da Graziano e Christian Marra.\nIl mese di dicembre vede la distribuzione del cd a scopo benefico \"Core Nostro\", in favore della onlus GRADE di Reggio Emilia. Graziano vi interpreta un proprio inedito dal titolo \"Quasi libero\", completamente reinciso e riarrangiato per l'occasione, dove partecipano altri artisti come Massimo Zamboni, Lassociazione di Gigi Cavalli Cocchi, gli \u00dcstmam\u00f2, i Rio\nNel 2018 cura e traduce il volume \"Undersea Agent\", un personaggio \"sottomarino\" pubblicato negli anni sessanta dalla Tower Comics ed interamente scritto e disegnato da Gil Kane.\nIl brano \"Mondo Hotel\", composto dall'autore, \u00e8 il singolo di lancio del nuovo album di Timothy Cavicchini e Ostetrika Gamberini.\nIl 31 ottobre esce \"\", un album di duetti cui partecipano: Ritmo Tribale, i Gang, i Cheap Wine, Lassociazione, Edward Abbiati (gi\u00e0 conosciuto leader dei Lowlands), Cisco, Arianna Antinori, il violinista Michele Gazich, l'irlandese Andy White e l'americana Carolyne Mas.\nNel 2019 porta avanti la sua attivit\u00e0 di curatore e traduttore con la pubblicazione di nuovi volumi di Prince Valiant e l'edizione italiana di \"Francesco\". Si tratta di un'opera a fumetti, originariamente pubblicata negli anni ottanta dalla Marvel Comics, sulla vita di San Francesco, scritta da Mary Jo Duffy e disegnata da John Buscema.\nAnni 2020.\nA causa dei provvedimenti restrittivi conseguenti alla diffusione del virus COVID-19, l'attivit\u00e0 dal vivo di Graziano, al pari di quella di ogni altro artista, subisce un brusco arresto.\nViene altres\u00ec rimandata la pubblicazione dell'album \"Augusto, Omaggio alla voce dei Nomadi\", originariamente prevista per la primavera.\nNel giugno 2020 pubblica una propria versione di \"Canzone per un'amica\" omaggio a Francesco Guccini.\nIl mese successivo pubblica il singolo \"Ti voglio\", reinterpretazione della versione dei Nomadi del brano \"I Want You\" di Bob Dylan.\nDiscografia.\nAutore.\nPer Timothy Cavicchini &amp; Ostetrika Gamberini"}
{"id": "1076564", "revid": "834", "url": "https://it.wikipedia.org/wiki?curid=1076564", "title": "Trading With the Enemy Act", "text": ""}
{"id": "1076565", "revid": "287204", "url": "https://it.wikipedia.org/wiki?curid=1076565", "title": "Antonio Damato", "text": "Carriera.\nHa fatto parte degli arbitri a disposizione della Commissione Arbitri Nazionale di Serie A fino al 30 giugno 2018.\nVive e lavora a Barletta dove \u00e8 avvocato, ed alla cui sezione AIA appartiene.\nDopo 5 anni in Serie C, categoria in cui ha collezionato ben 70 presenze (relativamente alla serie C1) comprese due finali dei play-off nel 2006 (- e -) e a cui si deve aggiungere una finale dei play-off di serie C2 nel 2005. Nel 2006 viene promosso alla CAN A-B per decisione dell'allora designatore Claudio Pieri. Dopo alcune rilevanti partite in serie B, ha esordito in serie A il 10 dicembre 2006 nella partita - (1-0).\nVanta anche la partecipazione, assieme al collega Denis Salati, al torneo internazionale per club \"Manchester Cup 2005\", organizzato dalla Nike e dal Manchester United, svoltosi ad Hong Kong nel luglio 2005. Nel 2007 \u00e8 stato uno dei tre arbitri designati per il trofeo Tim: i tre arbitri erano Domenico Celi, Damato e Gervasoni (secondo anno in C.A.N., risultati i migliori esordienti del precedente campionato, al pari del veneto Daniele Orsato).\nNel 2009 bissa la sua partecipazione al trofeo Tim insieme a Paolo Valeri e Russo.\nNel 2011 viene ancora designato arbitro per il trofeo insieme a Antonio Giannoccaro.\nAl termine della stagione sportiva 2017-2018 ha diretto 193 partite in serie A, tra cui \"classiche\" del campionato come - e - della stagione 2009-2010, - della stagione 2010-2011, Roma-Milan della stagione 2011-2012, l'andata dello spareggio-promozione di serie B del 2010 tra Torino e Brescia, il derby di Milano del campionato 2015-2016.\nDal 1\u00ba gennaio 2010 \u00e8 arbitro internazionale insieme a Daniele Orsato.\nIl 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A.\nIn campo internazionale, nell'ottobre 2010 fa il suo esordio in una sfida tra nazionali maggiori, dirigendo Grecia-Lettonia, gara valida per le qualificazioni ad Euro 2012.\nNel luglio 2013 ha rappresentato la classe arbitrale italiana alla 27\u00aa edizione delle Universiadi in programma a Kazan' (Russia). Nella circostanza, si \u00e8 distinto per aver ricevuto ben quattro designazioni in 11 giorni: due partite della fase a gironi (Irlanda-Russia 2-1 e Brasile-Canada 1-1); un quarto di finale (Gran Bretagna-Ucraina 1-0) e la finalissima per la medaglia d'oro tra le selezioni di Francia e Gran Bretagna: la vittoria \u00e8 arrisa ai transalpini per 3 a 2 dopo i tempi supplementari.\nIl 15 febbraio 2014 per la 24\u00aa giornata del Campionato di Serie A dirige Fiorentina - Inter rendendosi protagonista di un arbitraggio che scatena non poche polemiche.\nIl 4 settembre 2014 \u00e8 designato dalla Commissione arbitrale FIFA come quarto uomo nella terna russa alla quale \u00e8 stata affidata la direzione dell'amichevole internazionale Italia-Paesi Bassi, allo Stadio San Nicola di Bari.\nLa stagione internazionale 2015-2016 lo vede gi\u00e0 impegnato il 16 luglio 2015 dirigendo la gara d'andata del secondo turno qualificativo di Europa League tra il PFC Beroe Stara Zagora (Bulgaria) e il Brondby IF (Danimarca).\nNel marzo del 2016 \u00e8 selezionato ufficialmente come arbitro di porta in vista dell'Europeo 2016, nella squadra arbitrale diretta da Rizzoli.\nIl 23 dicembre 2016 dirige per la prima volta in carriera la finale di Supercoppa Italiana, disputatasi nell'occasione tra Juventus e Milan a Doha in Qatar presso lo stadio Jassim Bin Hamad. Con lui, gli assistenti Riccardo Di Fiore e Alessandro Giallatini, gli addizionali Paolo Valeri e Carmine Russo, e il quarto ufficiale Marco Barbirati.\nDal 1\u00ba gennaio 2017 non figura pi\u00f9 tra gli arbitri internazionali, venendo avvicendato dall'AIA per scelta tecnica, in favore del pistoiese Massimiliano Irrati.\nIl 1\u00ba luglio 2017 viene derogato per continuare ad arbitrare in CAN A anche nella stagione 2017-2018.\nIl 9 maggio 2018 viene designato per la finale di Coppa Italia in programma all'Olimpico tra e .\nIl 30 giugno 2018 viene resa nota la sua dismissione dalla CAN A per raggiunti limiti di et\u00e0.\nIl 3 luglio 2018 viene nominato componente nella commissione della CAN PRO con a capo Antonio Giannoccaro. \nIl 6 luglio 2019 viene nominato responsabile della CAN PRO al posto di Antonio Giannoccaro nominato componente della CAN A."}
{"id": "1076566", "revid": "22414", "url": "https://it.wikipedia.org/wiki?curid=1076566", "title": "Colugo", "text": ""}
{"id": "1076569", "revid": "339392", "url": "https://it.wikipedia.org/wiki?curid=1076569", "title": "Dialetti pugliesi", "text": ""}
{"id": "1076570", "revid": "715388", "url": "https://it.wikipedia.org/wiki?curid=1076570", "title": "Giovanni Vincenzo Virginio", "text": "Biografia.\nSi laure\u00f2 in legge a Torino il 2 giugno 1772.\nIn collaborazione con un gruppo di studiosi, scienziati e ricercatori di stampo illuminista, tra i quali Sebastiano Giraud, Carlo Ignazio Giulio e Benedetto Bonvicino, contribu\u00ec alla fondazione della Societ\u00e0 Agraria, inaugurata il 24 maggio 1785, per Rescritto sovrano di Vittorio Amedeo III di Savoia, Re di Sardegna.\nInsigne filosofo e valente agronomo, rimase colpito dalle profonde carenze alimentari a cui era soggetta la povera gente durante le guerre e le carestie che flagellavano il Piemonte alla fine del XVIII secolo.\nConvinto delle qualit\u00e0 nutritive della patata (introdotta da poco in Piemonte come cibo commestibile dalle truppe napoleoniche), si occup\u00f2 attivamente della sua diffusione nella regione, arrivando addirittura a scriverne un trattato: \"Trattato della coltivazione delle patate o sia pomi di terra volgarmente detti tartiffle, dato in luce dall'avvocato Vincenzo Virginio, Socio ordinario della Reale Societ\u00e0 agraria di Torino e di altre Accademie, dedicato agli accurati Agricoltori del Piemonte\", pubblicato in Torino dalla Stamperia Reale (1799).\nAll'epoca infatti le notevoli propriet\u00e0 nutritive del tubero non erano note e la patata era un alimento snobbato dalla popolazione e considerato addirittura velenoso.\nTanta era la diffidenza nei confronti di questo vegetale, che le patate fecero il loro ingresso nei mercati di Torino, Susa, Savigliano e Cuneo, per la prima volta soltanto nel 1803, quando l'agronomo inizi\u00f2 a distribuirle gratuitamente, insegnando alle donne i metodi per cucinarle. \nConvinto della propria causa, fece un'ampia sperimentazione nel suo podere di Pinerolo e giunse a consumare tutte le proprie ricchezze, riducendosi in precarie condizioni economiche.\nPer tale motivo nel 1807 dovette trasferirsi nella citt\u00e0 di Zara in Dalmazia, accettando la cattedra di agraria nel locale liceo.\nRitornato a Torino senza pi\u00f9 alcun avere, grazie ad un decreto imperiale di Napoleone del 26 maggio 1812 (confermato poi anche dal re Vittorio Emanuele I nel 1820), gli venne riconosciuta una pensione annua per il servizio reso allo sviluppo dell'agricoltura in Piemonte.\nMor\u00ec ammalato e solo (la moglie, Maddalena Fabre, era morta qualche tempo prima), in condizioni d'indigenza, nell'ospizio dei S.S. Maurizio e Lazzaro a Torino."}
{"id": "1076571", "revid": "184755", "url": "https://it.wikipedia.org/wiki?curid=1076571", "title": "Modulo (architettura)", "text": "Un modulo architettonico \u00e8 una misura di grandezza o una unit\u00e0 che viene ripetuta pi\u00f9 volte in maniera da dare proporzioni equilibrate in uno o pi\u00f9 edifici.\nModulo classico.\nNell'arte classica il modulo era il diametro maggiore di una colonna. Nel caso di entasi quindi veniva calcolato nella parte centrale e non si calcolava sulle colonne angolari qualora esse presentassero un ispessimento quale correzione ottica.\nA partire da questo modulo venivano prese le misure di tutti gli altri elementi, con precisi rapporti di proporzione matematica.\nL'uso del modulo, seppure mai completamente accantonato e anche se non pi\u00f9 ispirato alla colonna ma ad altre unit\u00e0 di misura, venne ripreso in et\u00e0 rinascimentale da architetti quali Filippo Brunelleschi con Lo Spedale degli Innocenti e Leon Battista Alberti con il tempio Malatestiano.\nArchitettura modulare.\nNell'ambito dell'architettura moderna un modulo \u00e8 un'unit\u00e0 di un edificio che viene ripetuta pi\u00f9 volte. L'architettura modulare \u00e8 stata molto diffusa nel XX secolo nell'edilizia popolare e industriale: si pensi alle case a schiera o ai capannoni industriali in serie."}
{"id": "1076573", "revid": "297031", "url": "https://it.wikipedia.org/wiki?curid=1076573", "title": "Enki Bilal", "text": "Biografia.\nNato a Belgrado, si trasferisce a Parigi all'et\u00e0 di nove anni. Nella capitale francese frequenta la Scuola Nazionale Superiore di Belle Arti e si fa presto notare vincendo un concorso della rivista di fumetti Pilote, fondata tra gli altri da Ren\u00e9 Goscinny e Jean-Michel Charlier. Dal 1972 al 1973 continua a collaborare con Pilote, pubblicando alcune illustrazioni e la sua prima storia, \"Le bol maudit\", di cui realizza i soli disegni.\nDal 1980 lavora a quella che poi diventer\u00e0 una delle sue opere pi\u00f9 importanti e note, \"La fiera degli immortali\", primo volume della \"Trilogia Nikopol\" di cui \u00e8 autore di disegni e testi, a cui seguiranno \"La donna trappola\" nel 1986 e \"Freddo equatore\" nel 1992. Periodicamente si interessa anche alla regia cinematografica dirigendo i film, Bunker Palace Hotel nel 1989, Tykho Moon nel 1996 e, nel 2004, \"Immortal Ad Vitam\" tratto dalla \"Trilogia Nikopol\" (in particolare da \"Freddo equatore\"), film con cui vince due premi all'European Film Awards 2004.\nNel 1998 pubblica \"Il sonno del mostro\", primo volume di una nuova trilogia, in seguito divenuta una tetralogia, pubblicato in Francia da Les Humano\u00efdes Associ\u00e9s e in contemporanea in altri 12 paesi, tra cui il Giappone. Nel 1999 \"Fayard\" pubblica \"Un secolo d'amore\", realizzato con Dan Franck e nel 2000, su testi di Pierre Christin, esce per Dargaud il volume illustrato \"Il Sarcofago\".\nNel 2001, a Parigi, viene inaugurata la mostra \"enkibilalandeuxmilleun\" che richiama 50.000 visitatori, verr\u00e0 portata poi a Sarajevo, Belgrado e Liegi. L'anno dopo, a Cherbourg, viene allestita la mostra \"enkibilalenescale\". Tra il maggio e il giugno 2003 esce una nuova mostra, \"enkibilalbarcelona 2003\", allestita nella capitale catalana.\nNel 2003 pubblica \"32 dicembre\", secondo volume della \"tetralogia del mostro\" e, nel 2006 viene dato alle stampe il terzo volume, \"Appuntamento a Parigi - Atto Terzo\", seguito a suo volta, nel 2007, da \"Quattro?\", quarto e ultimo volume, edito in Francia da Casterman.\nNel 2008 dalla \"trilogia Nikopol\" viene tratto il gioco \"\"."}
{"id": "1076574", "revid": "92723", "url": "https://it.wikipedia.org/wiki?curid=1076574", "title": "Vy\u0161\u010da Liha 1994-1995", "text": "L'edizione 1994-95 del Campionato ucraino di calcio (\"Vy\u0161\u010da Liha\") vide la vittoria finale della .\nCapocannoniere del torneo fu Arsen Avakov (Torpedo Zapori\u017e\u017eja), con 21 reti."}
{"id": "1076575", "revid": "196390", "url": "https://it.wikipedia.org/wiki?curid=1076575", "title": "Masturbazione e religione", "text": ""}
{"id": "1076577", "revid": "1305772", "url": "https://it.wikipedia.org/wiki?curid=1076577", "title": "Omaha (disambigua)", "text": ""}
{"id": "1076578", "revid": "339392", "url": "https://it.wikipedia.org/wiki?curid=1076578", "title": "Metalurh Mariupol", "text": ""}
{"id": "1076579", "revid": "767487", "url": "https://it.wikipedia.org/wiki?curid=1076579", "title": "Canard", "text": "Il termine canard indica dei fogli di notizie circolanti gi\u00e0 a partire dalla fine del Quattrocento.\nIl termine \"canard\" deriva dal francese e significa \"anatra\", ma, per traslato, riferendosi allo starnazzare dell'animale apparentemente immotivato e petulante, venne ad assumere il significato di falsa notizia, pettegolezzo.\nDescrizione.\nI \"canard\" quattro e cinquecenteschi contenevano solitamente una sola tipologia di argomento, come ad esempio notizie sulle guerre contro i turchi o notizie di carattere locale, come miracoli, catastrofi, passaggi di principi. \nLe notizie erano accompagnate da illustrazioni particolarmente immaginifiche, come per i diluvi di Roma e Firenze del 1557 o un serpente mostruoso avvistato a Cuba nel 1576, un dragone volante avvistato nei cieli di Parigi nel 1579 un bambino risorto da morte apparente a Lione nel 1619 .\nImportanza storica.\nNon si pu\u00f2 certo affermare che i canard rappresentino gli esordi del giornalismo, tuttavia si tratta di un passo importante nella direzione di una cultura della notizia, di un pubblico che desidera tenersi al corrente di ci\u00f2 che avviene nella realt\u00e0 circostante e di un'impresa (non ancora di tipo giornalistico) che tenta di rispondere a tale domanda."}
{"id": "1076581", "revid": "767487", "url": "https://it.wikipedia.org/wiki?curid=1076581", "title": "Helmut H. Schaefer", "text": "Il suo campo di lavoro \u00e8 stato soprattutto l'analisi funzionale. "}
{"id": "1076584", "revid": "339392", "url": "https://it.wikipedia.org/wiki?curid=1076584", "title": "Religione ed aborto", "text": ""}
{"id": "1076586", "revid": "767487", "url": "https://it.wikipedia.org/wiki?curid=1076586", "title": "Prefettura di Kavala", "text": "La prefettura di Kavala (; in albanese: \"Kavalla\") \u00e8 una delle cinque prefetture in cui era suddivisa la regione della Macedonia Orientale e Tracia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate. Il territorio della prefettura \u00e8 ora diviso tra le unit\u00e0 periferiche di Kavala e Taso\nIl capoluogo era la citt\u00e0 di Kavala.\nLa prefettura di Kavala confina con le altre prefetture di Serres ad ovest, Drama a nord e Xanthi ad est, mentre sul lato meridionale \u00e8 bagnata dal Mare Egeo. Alla prefettura appartiene anche l'isola di Taso.\nIl capoluogo Kavala \u00e8 la citt\u00e0 natale del condottiero di origine albanese e re d'Egitto Mehmet Ali.\nSuddivisione amministrativa.\nDal 1997, con l'attuazione della \"riforma Kapodistrias\", la prefettura di Kavala era suddivisa in 11 comuni"}
{"id": "1076589", "revid": "1573940", "url": "https://it.wikipedia.org/wiki?curid=1076589", "title": "Echinaster sepositus", "text": "La stella marina rossa (Echinaster sepositus ) \u00e8 un echinoderma della famiglia Echinasteridae, molto comune nel mar Mediterraneo.\nCaratteristiche.\nTipica colorazione rosso brillante, pi\u00f9 scura sul dorso e pi\u00f9 chiara inferiormente. Cinque braccia di lunghezza uguale, caratterizzate da piccole depressioni.\nDimensione massima di 30 centimetri.\nDistribuzione.\nComune in tutto il Mar Mediterraneo fino a 200 metri di profondit\u00e0, la si pu\u00f2 trovare sia lungo la superficie di rocce che tra praterie di posidonie, comunque non a temperatura superiore ai 22 \u00b0C."}
{"id": "1076590", "revid": "1305772", "url": "https://it.wikipedia.org/wiki?curid=1076590", "title": "Parkia speciosa", "text": "Parkia speciosa \u00e8 una pianta della famiglia delle Mimosaceae (o Fabaceae secondo la classificazione APG), che pu\u00f2 raggiungere anche i 25 metri d'altezza.\nDescrizione.\nI contorti baccelli dei frutti, lunghi anche 35\u201350\u00a0cm, penzolano dalle cime degli alberi tanto che da lontano sembrano enormi baccelli di piselli. Al suo interno si trovano fino a 18 fagiolini (petai in malese, peteh in indonesiano, nejire-fusaname in giapponese, sataw o sator in thailandese). Coltivata raramente in macchie folte per permettere un pi\u00f9 facile raccolto. Frutto molto popolare in Malaysia, Thailandia, Indonesia, Birmania e nord-est dell'India.\nUtilizzo.\nI semi della Parkia sono un ingrediente molto apprezzato nella cucina del sud-est asiatico.\nSi raccolgono a mano arrampicandosi sulle piante e vendono venduti a mazzi nei mercati locali. Il loro utilizzo \u00e8 sia crudo, intinti nel sambal belacan, che tostati o stufati con il pesce.\nVengono mangiati crudi solo i semi pi\u00f9 giovani e non ancora sviluppati, quando il baccello \u00e8 piatto, verde pallido, quasi tralucente. Nel nord-est dell'India i semi vengono seccati e speziati, sino a diventare neri, per un utilizzo futuro.\nEffetti sull'uomo.\nL'utilizzo di questo frutto ha sull'uomo un effetto sgradevole: produce un odore forte e pungente con la sudorazione o la minzione, simile all'aglio o agli asparagi.\nSembra inoltre che crudi siano molto efficaci sui diabetici riducendo il livello di glucosio nel sangue."}
{"id": "1076592", "revid": "297059", "url": "https://it.wikipedia.org/wiki?curid=1076592", "title": "Santa Cena", "text": "Santa Cena \u00e8 il nome con cui alcune chiese protestanti identificano uno dei due sacramenti, accanto al Battesimo, da tali chiese riconosciuti. A seconda della chiesa e/o del luogo viene chiamata anche Santa Comunione, Comunione, Cena del Signore (\"Lord's Supper\"), o a volte anche Eucaristia; quest'ultimo \u00e8 il nome del corrispondente rito di cattolici e ortodossi.\nNelle chiese protestanti i fedeli prendono generalmente entrambi gli elementi della Comunione, ossia il pane e il vino. Diverse denominazioni consentono la partecipazione al sacramento a tutti i cristiani battezzati, indipendentemente dalla denominazione a cui questi appartengano; si parla in tal caso di comunione aperta.\nLa dottrina luterana dell'unione sacramentale.\nLutero considera la Santa Comunione in termini di \"unione sacramentale\". Il pane e il vino, pur rimanendo pane e vino, assumono anche la sostanza del corpo e del sangue di Ges\u00f9 Cristo. L'esempio spesso citato, al fine di spiegare il rapporto che intercorre tra pane e corpo di Cristo e tra vino e sangue \u00e8 quello del ferro gettato nel fuoco, dove non \u00e8 pi\u00f9 possibile distinguere i due elementi. I luterani rifiutano dunque il concetto di transustanziazione. La dottrina luterana \u00e8 anche chiamata consustanziazione, ma non dalla maggior parte dei teologi luterani, che rifiutano questo termine.\nLa Santa Cena secondo la dottrina calvinista.\nGiovanni Calvino rifiuta sia la transustanziazione cattolica sia l'unione sacramentale luterana, ma confuta anche coloro che ritengono la Santa Cena, il pane e il vino, semplici simboli della propria fede cristiana: il concetto calvinista \u00e8 infatti pi\u00f9 complesso. Calvino ritiene che nel sacramento si riceva realmente il corpo e il sangue di Cristo, ma in maniera spirituale e non materiale: attraverso i segni del pane e del vino si riceve la comunione spirituale con Ges\u00f9. Cos\u00ec come il pane e il vino sono il nutrimento per il corpo, il corpo e il sangue di Cristo sono il nutrimento spirituale, il nutrimento per l'anima. Calvino parla cos\u00ec di \"cena spirituale\".\nIl pane sostenta, \u00e8 il nutrimento fondamentale; il vino invece rallegra e dona forza. Al centro del sacramento della Santa Cena c'\u00e8 la garanzia della salvezza e della vita eterna. La concezione calvinista si focalizza nell'idea biblica della Chiesa intesa come corpo di Cristo; i cristiani sono dunque membra del corpo di Cristo. In questa visione non si nega l'unione di Cristo: un'unione reale, una partecipazione reale al corpo di Cristo e non un puro simbolismo. Calvino si pone quindi in una posizione intermedia all'interno del panorama della Riforma, tra le idee di Lutero e quelle di Zwingli.\nNelle chiese riformate (di tradizione calvinista) non c'\u00e8 un sacerdote che debba \"consacrare\" pane e vino su un \"altare\", come avviene invece nella chiesa cattolica: gli elementi della Santa Cena sono preparati su un tavolo comune. Normalmente, la Santa Cena non \u00e8 celebrata ogni domenica: la frequenza e il giorno differiscono da chiesa a chiesa e persino da comunit\u00e0 a comunit\u00e0 (da una volta al mese fino a solo tre o quattro volte all'anno)."}
{"id": "1076594", "revid": "29244", "url": "https://it.wikipedia.org/wiki?curid=1076594", "title": "Stella marina rossa", "text": ""}
{"id": "1076599", "revid": "287204", "url": "https://it.wikipedia.org/wiki?curid=1076599", "title": "Aleksander Kwasniewski", "text": ""}
{"id": "1076607", "revid": "2220313", "url": "https://it.wikipedia.org/wiki?curid=1076607", "title": "Bonvi", "text": "\u00c8 noto soprattutto per aver ideato e realizzato la serie di fumetti a strisce Sturmtruppen dal 1968 fino al 1995, anno della sua morte, nota raffigurazione satirica della seconda guerra mondiale, primo fumetto italiano realizzato nel formato a strisce giornaliere che per molto tempo ha goduto di vasta popolarit\u00e0 non solo in Italia, dove venne pubblicato su un vasto numero di giornali, riviste e libri, ma anche all'estero dove \u00e8 stato pubblicato tradotto in undici lingue diverse tra cui il russo, divenendo quindi il primo fumetto straniero mai pubblicato nell'allora Unione Sovietica. Al fumetto si ispirano due omonimi lungometraggi del 1976 e del 1982.\nBiografia.\nFranco Bonvicini nasce a Modena nel 1941, figlio primogenito di Mario Emilio Bonvicini e Maria Luisa Prampolini. L\u00ec trascorre la giovinezza e nel 1956 conosce Francesco Guccini, col quale stringe amicizia frequentando assieme il Movimento Laico Studentesco e collaborando alla realizzazione del suo giornalino Zero con lode. Dal 1960 iniziano a collaborare alla stesura di fumetti. Dall'ottobre 1962 svolge il servizio militare frequentando come allievo ufficiale di complemento il 31\u00ba Corso AUC, che conclude presso la Scuola Truppe Corazzate di Caserta, dove nel giugno 1963 viene promosso con il grado di sottotenente di fanteria carrista. \nDopo il congedo, tramite Guccini, lavora con la Vimder Film, con la quale Guccini stesso collaborava e nel 1966 partecipa cos\u00ec alla realizzazione di un famoso cortometraggio apparso nella trasmissione Carosello, Salomone pirata pacioccone, che pubblicizzava gli sciroppi Fabbri. In quel periodo ha anche alcune esperienze in campo cinematografico come truccatore e costumista.\nNel 1967 prende parte al film comico \"Come rubammo la bomba atomica\" con Franco Franchi e Ciccio Ingrassia, mentre l'anno successivo partecipa a un concorso indetto dal quotidiano Paese Sera per il quarto Salone dei Comics di Lucca, che vince presentando una striscia, Sturmtruppen, parodia della vita militare e del nazismo, con il quale introdusse il formato delle strisce a fumetti statunitensi in Italia. Successivamente la striscia compare sulla rivista romana Off-Side insieme ad altre sue storie, per poi proseguire sul quotidiano Paese Sera e su L'Ora di Palermo, nel 1969, riuscendo dopo pochi anni a varcare anche i confini nazionali.\nInizia una proficua collaborazione con le Edizioni Alpe, per le quali crea, tra l'altro, il personaggio di Cattivik (1965), parodia dei fumetti neri, e Capitan Posapiano, apparsi inizialmente sulle pagine di Tiramolla. Lo studio di Bonvi, con il nome di PlayComics, presto si sarebbe allargato, includendo gli allievi e amici Silver (1970) e Clod. Silver, dopo un periodo di collaborazione saltuaria, inizier\u00e0 a disegnare Capitan Posapiano, quando Bonvi gli permetter\u00e0 di sviluppare Cattivik.\nA partire dal 1970 pubblica sulla rivista Psyco le Storie dello spazio profondo su testi di Guccini, il cui personaggio principale aveva il volto dello stesso Bonvi. \nTra il 1969 e il 1971 Giancarlo Governi, giornalista e responsabile del \"Reparto programmi speciali\" della Rai inizi\u00f2 a sviluppare l'idea di un programma, ispirato da un carosello di Paul Campani, che portasse letteralmente i fumetti in TV. Contatt\u00f2 quindi Bonvi, e insieme a la regista della Vimder film, iniziarono a realizzare un programma che fece epoca: Gulp!, andato in onda a partire dal 1972 sul Secondo Canale della RAI. Bonvi, cre\u00f2 per l'occasione un nuovo personaggio: Nick Carter, un investigatore privato impegnato a risolvere, insieme ai collaboratori Ten e Patsy, intricati casi che spesso avevano come responsabile l'arcinemico Stanislao Moulinsky. L'episodio pilota, \"Il mistero dei dieci dollari\", venne realizzato tra il 1969 e il 1970. Il personaggio ebbe grande successo, divenendo, nella successiva edizione del programma, Supergulp!, il presentatore di tutta la serie, per poi trasferirsi sulle pagine del Corriere dei Ragazzi. La trasmissione Supergulp! ebbe un enorme successo e Bonvi propose poi altri due suoi personaggi, Marzolino Tarantola, parodia di Saturnino Farandola di Albert Robida e poi pubblicato sul Corriere dei Piccoli, e le Sturmtruppen.\nBonvi fece delle apparizioni anche come attore nelle vesti di un condannato nel film \"Sturmtruppen\" e di un ufficiale nel seguito \"Sturmtruppen 2 - Tutti al fronte\".\nNegli anni settanta l'attivit\u00e0 come autore di fumetti prosegue ideando nuove serie a fumetti come Milo Marat, insieme a Mario Gomboli, nel 1973 quando vince anche il titolo di miglior cartoonist europeo, le Cronache del dopobomba (1974), che oscillano tra la drammaticit\u00e0 di un mondo post-olocausto atomico e l'assurdit\u00e0 delle situazioni descritte (uomini che si uccidono per una scatoletta vuota o perch\u00e9 di fedi politiche differenti), L'Uomo di Tsushima (1978), che esce nella collana Un uomo un'avventura della editoriale CEPIM, il gi\u00e0 citato Marzolino Tarantola del 1979. Intanto continua a realizzare strisce e tavole delle Sturmtruppen, mai interrotta e fino alla morte se non per una pausa di un anno e mezzo negli anni settanta. La sua ultima opera \u00e8 La citt\u00e0, una sceneggiatura disegnata da Giorgio Cavazzano, originariamente pensata per la miniserie Zona X ma uscita postuma nello stesso anno della sua morte nella serie I Grandi Comici del Fumetto, sempre per la Bonelli.\nNel corso degli anni ottanta, dal matrimonio con Mariangela Villani, nascono i figli Sofia nel 1984 e Francesco nel 1989. Tra il 1985 e il 1987 Bonvi, bench\u00e9 fosse spesso definito di ideologia anarchica, \u00e8 consigliere comunale a Bologna, eletto nelle lista del PCI, col quale ebbe peraltro un rapporto assai burrascoso, stracciandone anche in pubblico la tessera dopo la svolta della Bolognina. Continua la pubblicazione delle Sturmtruppen in una nuova testata esordita nel 1986 e pubblicata fino al 1994 presentando materiale inedito oltre a ristampare storie di Nick Carter, Cronache del dopobomba e Storie dello spazio profondo e la nuova serie Blob del 1994 oltre a materiale di altri autori.\nBonvi muore a 54 anni in un incidente stradale a Bologna, investito nella notte fra il 9 e il 10 dicembre 1995 mentre si sta recando come ospite alla trasmissione \"Roxy Bar\", allo scopo di vendere alcune sue tavole il cui ricavato sarebbe andato all'amico Magnus, all'epoca malato di cancro. Bonvi si ferm\u00f2 in un bar per chiedere informazioni su come raggiungere lo studio televisivo. Nell'attraversare la strada all'uscita dal locale fu mortalmente investito da una Citro\u00ebn CX Pallas guidata da Giovanni Casini, 55 anni, in sospetto stato di ebbrezza. Mor\u00ec in ospedale alcune ore dopo e fu sepolto nel cimitero della Certosa."}
{"id": "1076609", "revid": "38120", "url": "https://it.wikipedia.org/wiki?curid=1076609", "title": "Flex Mentallo", "text": "Flex Mentallo \u00e8 un personaggio dei fumetti \"Doom Patrol\" di Grant Morrison e Frank Quitely.\nI capitoli.\nFlex Mentallo \u00e8 suddiviso in quattro capitoli, che rappresentano in ordine la Golden Age, la Silver Age, la Dark Age e il futuro. Ogni capitolo rispecchia i toni delle rispettive ere del fumetto.\nCapitolo 1, Golden Age: il tono \u00e8 scanzonato e troviamo un ottimismo idealistico classico nelle storie della Golden Age. L'atteggiamento di Mentallo \u00e8 fiducioso e ottimista.\nCapitolo 2, Silver Age: la storia vira sulla fantascienza, tema molto utilizzato in quegli anni.\nCapitolo 3, Dark Age: le atmosfere diventano oscure e i toni si fanno rudi. Le bombe de Il Fatto vengono sostituite da una minaccia nucleare, Mentallo entra in un locale fetish ecc.\nCapitolo 4, il futuro: l'abbandono del realismo eccessivo, il ritorno del supereroe nella sua forma pi\u00f9 pura e originale.\nEdizioni.\nIl fumetto \"Flex Mentallo\" \u00e8 stato pubblicato in Italia dalla \"Magic Press\" e ristampato nel 2012 da \"RW Edizioni\".\nL'episodio di \"Doom Patrol\" in cui il personaggio fa la sua prima apparizione in assoluto \u00e8 stato pubblicato in Italia nel 2012."}
{"id": "1076610", "revid": "287204", "url": "https://it.wikipedia.org/wiki?curid=1076610", "title": "L'assassino ha lasciato la firma", "text": "L'assassino ha lasciato la firma (titolo originale \"Cop Hater\"), uscito nel 1956, \u00e8 il primo romanzo di Ed McBain dedicato alla serie dell'87\u00ba Distretto. Dal romanzo \u00e8 stato tratto il film omonimo \"L'assassino ha lasciato la firma\" (\"Cop Hater\") del 1958 diretto da William Berke.\nTrama.\nUn assassino spietato con la sua .45 sta terrorizzando l'87\u00ba Distretto. Le vittime, stavolta, sono i poliziotti stessi, lasciati morti sull'asfalto caldo di un'estate torrida. Mentre Steve Carella approfondisce la sua storia sentimentale con una bella e dolce ragazza sordomuta, Teddy, deve anche cercare lo spietato assassino. Morte e dolcezza, atrocit\u00e0 e affetto si incontrano ancora una volta. Il dramma \u00e8 alle porte, ma il prezzo da pagare sar\u00e0 decisamente alto.\nEdizioni in italiano.\nIl romanzo \u00e8 stato pubblicato per la prima volta in Italia nel 1958, nella collana dei Gialli Giumar, tradotto da Marilena Damiani.\nIn seguito \u00e8 stato pubblicato pi\u00f9 volte da Mondadori, sia nella collana \"I Classici del Giallo\" (due volte: n. 170 e n. 772) sia nel 1986 negli Oscar Mondadori (n. 1884) con la traduzione di Andreina Negretti. Il titolo italiano, come \u00e8 accaduto molto spesso nei decenni passati, non rispecchia l'originale la cui traduzione letterale \u00e8 \"Colui che odia gli sbirri\".\nNel 2017 Einaudi ha pubblicato una nuova edizione del romanzo, sempre nella versione di Andreina Negretti, col titolo \"Odio gli sbirri\"."}
{"id": "1076613", "revid": "287204", "url": "https://it.wikipedia.org/wiki?curid=1076613", "title": "Attentato Carella", "text": "Attentato Carella (titolo originale \"Killer's Wedge\") \u00e8 un romanzo giallo di Ed McBain stampato in Italia nel 1960 nella collana Il Giallo Mondadori con il numero 582.\nUscito nel 1959 appartiene al periodo iniziale della serie, nata tre anni prima con il romanzo \"L'assassino ha lasciato la firma\". Questo romanzo presenta oramai un McBain maturo, un 87\u00ba Distretto gi\u00e0 avviato, senza contorni oscuri da definire. La tensione \u00e8 l'anello forte di questa storia, giocata su equilibri delicati e a ritmo calzante, dalla prima all'ultima pagina. Decisamente uno dei capolavori assoluti dell'autore, un romanzo che ha contribuito enormemente alla fortuna della serie.\nTrama.\nIl poliziotto Steve Carella \u00e8 impegnato a risolvere un caso piuttosto complicato: un uomo morto, apparentemente suicida, e un nugolo di figli dispiaciuti, ma non del tutto convincenti.\nMa in centrale accade qualcosa di inquietante. Una donna, moglie di un uomo arrestato tempo prima proprio da Carella, prende tutti in ostaggio minacciando i detective con una pistola e una bottiglia di presunta nitroglicerina. I colleghi di Carella sono sotto scacco, mentre la donna attende che lui rientri per ucciderlo. Alta tensione per 150 pagine e un romanzo giocato sul filo del rasoio."}
{"id": "1076626", "revid": "120007754", "url": "https://it.wikipedia.org/wiki?curid=1076626", "title": "Maemo", "text": "Maemo \u00e8 una piattaforma di sviluppo per dispositivi mobili sviluppata da Nokia e distribuita alla Hildon Foundation. Essa \u00e8 utilizzata dal Nokia 770 Internet Tablet, dal Nokia N800, dal Nokia N810 e dal Nokia N900.\nL'ultima versione \u00e8 la 5.0 del 1\u00ba novembre 2011.\nMaemo \u00e8 formato dalle seguenti componenti:\nLo sviluppo di applicativi in Maemo \u00e8 effettuato appoggiandosi a Scratchbox.\nDopo l'acquisizione da parte di Nokia della Trolltech, Maemo viene sviluppato con le Qt, mentre lo sviluppo sotto GTK+ viene affidato alla comunit\u00e0."}
{"id": "1076628", "revid": "256896", "url": "https://it.wikipedia.org/wiki?curid=1076628", "title": "Asparagi bianchi di Bassano", "text": ""}
{"id": "1076629", "revid": "205250", "url": "https://it.wikipedia.org/wiki?curid=1076629", "title": "Ettore Setten", "text": "Biografia e carriera imprenditoriale.\nProviene da una famiglia di imprenditori; in particolare, il fratello Genesio \u00e8 un noto imprenditore attivo tra le provincie di Treviso e Pordenone.\nDopo aver conseguito il diploma di geometra, negli anni settanta, in un periodo di congiuntura economica sfavorevole, fond\u00f2 alcune aziende operanti nel settore dell'arredamento le quali, aggiungendosi ad altre da lui acquisite, sono andate a comporre il \"Gruppo Setten\".\nIl 2 giugno 1992 \u00e8 stato nominato ufficiale dell'Ordine al Merito della Repubblica Italiana.\nNel 1996 tent\u00f2 la carriera politica candidandosi con il Polo per le Libert\u00e0 per l'elezione al Parlamento Italiano: ottenendo il 26,9% dei voti, fu sconfitto dal rappresentante della Lega Nord Guido Dussin.\nCiclismo.\nNegli anni Ottanta e nella prima parte degli anni Novanta la Record Cucine di Ettore Setten fu il primo sponsor della squadra ciclistica dilettantistica pordenonese, il G.S. Caneva del general manager Gianni Biz. In quegli anni il G.S. Caneva divenne la societ\u00e0 ciclistica dilettantistica pi\u00f9 blasonata in Italia, i suoi atleti vinsero diversi titoli nazionali e mondiali portando il G.S. Caneva ad essere una delle societ\u00e0 ciclistiche con pi\u00f9 vittorie al mondo. La sponsorizzazione al G.S. Caneva termin\u00f2 quando Setten decise di sponsorizzare il in Serie A.\nCalcio.\nOderzo.\nNegli anni ottanta entr\u00f2 nel mondo del calcio acquistando l'Unione Sportiva Opitergina, squadra dilettantistica di Oderzo.\nCon Setten alla guida i biancorossi restarono per dieci anni in Interregionale. In particolare nel 1985 entra a far parte della rosa della squadra il centrocampista Luigi Delneri.\nNapoli.\nUna volta ceduta la societ\u00e0 opitergina, Setten nei primi anni novanta sponsorizza il Napoli Calcio mettendo il marchio Record Cucine sulle maglie. Verso la fine del 1994, trovandosi la squadra partenopea in difficolt\u00e0 economiche e sportive, l'allora presidente Corrado Ferlaino cedette le sue quote ad un trio di imprenditori tra cui lo stesso Setten.\nPoco tempo dopo Ferlaino ricompr\u00f2 le azioni ritornando ai vertici della societ\u00e0; Setten in seguito rescisse il contratto di sponsorizzazione lasciando Napoli e tornando in Veneto.\nPordenone.\nSempre a fine 1994 Setten entra nel CdA del Pordenone Calcio. Con lui la squadra friulana ottiene due promozioni consecutive, vincendo immediatamente sia il campionato di Promozione 1994, sia quello di Eccellenza nel 1995 garantendosi cos\u00ec l'accesso al Campionato Nazionale Dilettanti. Dopo due stagioni terminate con posizioni di classifica medio-alte, la squadra tenta tre volte la scalata alla Serie C2: in particolare nel 2001 la squadra, dopo aver guidato a lungo il campionato, perde l'ultima partita con il Thiene che garantisce a quest'ultimo la promozione.\nLa promozione avviene al termine della stagione 2001-2002. Nella stagione successiva la squadra si salva sul campo, con l'iscrizione al campionato successivo che viene respinta dalla FIGC per inadempienze economiche.\nTreviso: si avvera il sogno della Serie A.\nIn quel momento l'imprenditore di Oderzo era gi\u00e0 presidente del Treviso. Con Setten la squadra veneta viene promossa in Serie B e, dopo due stagioni, ottiene la prima storica promozione in Serie A, sebbene a tavolino a seguito di guai giudiziari del Genoa.\nSetten e la dirigenza, in meno di un mese, fecero il possibile per allestire una rosa per la massima serie. Per la prima volta il calcio Treviso approdava in Serie A anche se il sogno dura pochi mesi e a fine campionato giunge la retrocessione in Serie B.\nNel 2008-2009 il Treviso retrocede nel terzo livello, la Lega Pro Prima Divisione, nell'anno del centenario, con la retrocessione aritmetica avvenuta nel derby con il Vicenza (1-0 per il Vicenza). Durante l'estate Setten lascia il Treviso non iscrivendolo nella categoria di competenza.\nA seguito di tale dissesto, il 5 maggio 2011 Setten viene inibito per cinque anni."}
{"id": "1076630", "revid": "1573940", "url": "https://it.wikipedia.org/wiki?curid=1076630", "title": "Lilioceris lilii", "text": "La criocera del giglio (\"Lilioceris lilii\" ) \u00e8 un coleottero polifago della famiglia dei Chrysomelidae. Nativo dell'Eurasia, \u00e8 divenuto infestante nelle zone temperate, ove ci siano coltivazioni di Liliaceae. \u00c8 diffuso in tutto l'areale italiano.\nDescrizione.\nGli adulti misurano 6\u20138\u00a0mm di lunghezza e hanno elitre e corsaletto toracico di un bel rosso brillante, mentre le zampe, le antenne e il capo sono neri. \nSono attivi a marzo-aprile, con gli accoppiamenti e le ovideposizioni sulla vegetazione, fino a fine autunno, per poi svernare a fine autunno in vari ricoveri del giardino.\nLe uova sono ovoidali, arancioni, adese a gruppetti lungo le pagine inferiori delle foglie.\nLe larve, lunghe 9\u201310\u00a0mm, sono arancio brunastre e con la testa nera. Si circondano di escrementi nerastri, che asciugando formano una calotta a protezione dei predatori. Si nutrono per circa 16-24 giorni, poi si impupano nel terreno dallo stadio di crisalide (durante 16-22 giorni) emergono gli adulti.\nBiologia.\nLarva e adulto si nutrono di foglie, fusti, gemme e fiori di piante appartenenti alla famiglia delle \"Liliaceae\", in particolare parassitano i generi \"Lilium\" sp. e \"Fritillaria\" sp.."}
{"id": "1076632", "revid": "256896", "url": "https://it.wikipedia.org/wiki?curid=1076632", "title": "Asparago bianco di Bassano", "text": ""}
{"id": "1076641", "revid": "767487", "url": "https://it.wikipedia.org/wiki?curid=1076641", "title": "E mor\u00ec con un felafel in mano", "text": "E mor\u00ec con un felafel in mano (\"He Died with a Felafel in His Hand\") \u00e8 un film del 2001 diretto da Richard Lowenstein, e ispirato all'omonimo romanzo di John Birmingham, tradotto in italiano da Sandra Bordigoni, pubblicato in Italia da Fandango Libri, divisione della Fandango Srl che ha successivamente acquisito i diritti di distribuzione della pellicola in Italia. Il romanzo si compone di una serie di aneddoti, ambientati a Brisbane e in altre citt\u00e0 australiane, sulla convivenza con numerosi e improbabili coinquilini. L'adattamento cinematografico si concentra sulle abitazioni numero 47, 48 e 49 del protagonista, Danny (Noah Taylor).\nTrama.\nIl film si apre con la morte di Flip (Brett Stewart), rinvenuto da Danny (Noah Taylor) seduto davanti alla tv con un falafel in mano. La successiva ora e quaranta ci presenta un flashback che descrive un arco di tempo di circa nove mesi, durante i quali il protagonista si ritrova a cambiare tre abitazioni per i motivi pi\u00f9 disparati, fra riti pagani, minacce della polizia, frodi e pittoreschi coinquilini.\nColonna sonora.\nI brani originali della colonna sonora sono stati pubblicati nell'album He Died With a Felafel in His Hand (Music From The Feature Film), prodotto dalla Best Boy Records e distribuito da Festival Mushroom Records nel 2001."}
{"id": "1076674", "revid": "169529", "url": "https://it.wikipedia.org/wiki?curid=1076674", "title": "Alessandra Montrucchio", "text": "Biografia.\n\u00c8 nata e cresciuta a Torino, dove ha conseguito la laurea in Storia della letteratura italiana moderna e contemporanea.\nNel 1995 ha ricevuto il Premio Calvino per alcuni racconti, poi pubblicati da Marsilio in una raccolta dal titolo \"Ondate di calore\".\nTra i suoi titoli pi\u00f9 noti, \"Macchie rosse\" e \"Cardiofitness\", dal quale \u00e8 stato tratto un film nel 2006.\nDal 1997 tiene una rubrica su \"Torinosette\", supplemento settimanale de \"La Stampa\" per Torino e provincia, intitolata \"Cattive ragazze\". Lavora anche come traduttrice. Tra i titoli tradotti per Einaudi, La citt\u00e0 che dimentic\u00f2 di respirare."}
{"id": "1076721", "revid": "150924", "url": "https://it.wikipedia.org/wiki?curid=1076721", "title": "Baton Rouge, Louisiana", "text": ""}
{"id": "1076725", "revid": "339392", "url": "https://it.wikipedia.org/wiki?curid=1076725", "title": "Consiglio regionale (Veneto)", "text": ""}
{"id": "1076733", "revid": "150924", "url": "https://it.wikipedia.org/wiki?curid=1076733", "title": "Berkeley, California", "text": ""}
{"id": "1076744", "revid": "941725", "url": "https://it.wikipedia.org/wiki?curid=1076744", "title": "Itch\u014d It\u014d", "text": "Vicino al Partito Liberal Democratico, cominci\u00f2 a fare politica negli anni ottanta diventando consigliere comunale di Nagasaki e membro del consiglio della prefettura di Nagasaki. Nel gennaio del 1990, dopo che il sindaco della sua citt\u00e0 Hitoshi Motoshima scamp\u00f2 miracolosamente ad un attentato (dopo aver criticato l'operato dell'Imperatore Hirohito durante la Seconda guerra mondiale), It\u014d si batt\u00e9 per una maggiore libert\u00e0 d'espressione.\nNel gennaio del 1995 venne eletto sindaco di Nagasaki ed il 7 novembre dello stesso anno chiese alla Corte internazionale di giustizia di denunciare quegli stati che violano la legge internazionale preparando (o usando) armi nucleari. Divenuto leader del pacifismo nipponico, nella carica di primo cittadino venne confermato nel 2001 e nel 2007 si accingeva ad ottenere dagli elettori un terzo mandato.\nNella notte tra il 17 ed il 18 aprile 2007 fu per\u00f2 ucciso da Tetsuya Shiroo, un esponente del gruppo Yamaguchi-gumi (il pi\u00f9 potente e famoso clan Yakuza): It\u014d, colpito da due colpi di pistola, per\u00ec poco dopo la mezzanotte."}
{"id": "1076745", "revid": "123924839", "url": "https://it.wikipedia.org/wiki?curid=1076745", "title": "Steve Carella", "text": "Steve Carella, diminutivo di Stephen Louis Carella, \u00e8 un personaggio ideato dallo scrittore Ed McBain protagonista della serie fi romanzi gialli dell'87\u00ba Distretto; esordito nel 1956 ne \"L'assassino ha lasciato la firma\", compare in oltre 50 romanzi scritti anche da altri dopo la morte dell'autore avvenuta nel 2005.\nIn realt\u00e0 il personaggio principale dei suoi romanzi non \u00e8 pi\u00f9 un unico protagonista ma l'insieme della squadra dei detective: il nero Arthur Brown, gli irlandesi Eileen Burke e Bob O'Brien, i bianchi Cotton Hawes e Bert Kling, l'ebreo Meyer Meyer, e l'italo-americano Steve Carella, un protagonista spesso sostituito per una parte del racconto da semplici passanti e ancora pi\u00f9 frequentemente da personaggi femminili con le quali Carella durante le indagini si trova comunque a suo agio.\nDescrizione del personaggio.\nEd McBain \u00e8 solito descrivere i suoi personaggi nei loro tratti fisici e, una caratteristica questa particolare del suo stile di narrazione, anche nel loro modo di vestire e spesso ripete, quasi alla lettera, in ogni suo romanzo queste raffigurazioni dei protagonisti dei suoi racconti; cos\u00ec rappresenta ogni volta Steve Carella, detective di primo grado, ai lettori:\nCarismatico e deciso, colpisce il lettore per il suo lato umano, che traspare specialmente quando, nonostante i numerosi anni di servizio nella polizia, egli prova ancora piet\u00e0 per le vittime assassinate sulle quali deve indagare. Non privo di debolezze e paure non esita a difendersi estraendo la sua pistola e sparando, se non ne pu\u00f2 fare a meno e mai per primo. Lui stesso \u00e8 stato ferito gravemente dallo spacciatore Gonzo:\nAlla fine Carella se la caver\u00e0 ma solo per l'insistenza di Herb Alexander, l'editore americano di Ed McBain che in una prima stesura del romanzo aveva deciso di farlo morire. Stimato da molti agenti dell'87\u00ba distretto Carella sa che molti di loro non fanno il loro dovere per pigrizia o indifferente cinismo come il detective Andy Parker e che magari si lasciano corrompere ma egli non giudica severamente i suoi compagni pur mantenendo la sua fondamentale onest\u00e0 che lo fa apprezzare persino dalla malavita del luogo come il suo informatore Danny lo Zoppo con il quale lo lega una specie di amicizia da quando questi \u00e8 andato a trovare in ospedale Carella gravemente ferito. Un altro ammiratore non richiesto di Carella \u00e8 il detective che per ben due volte gli ha salvato la vita \"Fat\" Ollie Weeks dell'ottantottesimo distretto: una figura trasbordante di grasso, razzista e maleodorante per assenza d'igiene, dai vestiti perennemente macchiati dai residui dei suoi pantagruelici pasti ma che tuttavia \u00e8 un abilissimo e infaticabile poliziotto che per la simpatia suscitata nei lettori diviene sempre pi\u00f9 protagonista delle storie sino ad essere il personaggio pi\u00f9 importante negli ultimi romanzi di McBain.\nArcinemico di Carella \u00e8 il \"Sordo\" che per vendicarsi del fallimento a opera del detective di un suo ben organizzato colpo mette in ridicolo il Distretto riuscendo sempre a farla franca e a ferire gravemente Carella.\nCarella \u00e8 sposato con la bella Teddy, sordomuta, conosciuta nel corso di un'indagine dalla quale ha avuto due figli gemelli.\nIl personaggio \u00e8 stato protagonista anche di alcuni film tratti dai romanzi dell'autore. Per diversi anni, nella versione italiana il suo cognome fu cambiato in Carell (lo stesso Evan Hunter trov\u00f2 la cosa \"molto curiosa\")\nAmbientazione.\nI romanzi dell'87\u00ba distretto sono ambientati in una grande metropoli americana, che nei racconti non ha un nome ma per molti versi \u00e8 identificabile con New York: in effetti l'autore utilizza scenari noti caratterizzandoli in modo personale e associando ai vari quartieri nomi originali. E cos\u00ec Carella e i suoi colleghi si muovono nel quartiere \"Isola\" di una citt\u00e0 fittizia la cui geografia McBain ha concepito ruotando di 90 gradi la pianta di Manhattan. Gli altri quartieri della citt\u00e0 sono Calm's Point (sotto cui si cela Brooklyn), Majesta (Queens), Riverhead (Bronx) e Bethtown (Staten Island).\nLa citt\u00e0 \u00e8 una metropoli scura e minacciosa, spesso apostrofata come \"grande citt\u00e0 violenta\", titolo anche di un romanzo (\"The Big Bad City\", 1999) della serie.\nMa Carella nonostante tutto ama la sua citt\u00e0 che con i suoi abitanti appartenenti alle varie etnie soprattutto nere, cinesi, portoricane la rendono viva e frenetica e talvolta ai limiti della follia come quando nella sua sala agenti dell'87\u00b0 una donna impazzita minaccia di farlo saltare con una fiala piena di nitroglicerina.\nRomanzi della serie 87\u00ba distretto.\nAltri romanzi"}
{"id": "1076746", "revid": "1915706", "url": "https://it.wikipedia.org/wiki?curid=1076746", "title": "Acido gallico", "text": "L'acido gallico o acido triidrossibenzoico \u00e8 un acido organico contenuto in molti prodotti di origine vegetale. La formula chimica \u00e8 C6H2(OH)3COOH.\nTra i fenoli di origine naturale rientra nella categoria degli acidi fenolici; ha azione antiossidante.\nIl suo nome ha origine dalle galle, escrescenze che si formano sulle foglie o sui rami dei vegetali, dovute alla parassitosi di funghi, batteri, insetti o acari.\nBiochimica.\nL'acido gallico \u00e8 prodotto dalla pianta per combattere la proliferazione cellulare. \u00c8 comune nelle specie vegetali legnose, presente in forma solubile come estere dell'acido chinico o legato a glucosio nei gallotannini.\nOltre a trovarsi nelle foglie e nelle radici di alcune piante si trova anche nei semi e nei frutti come le olive, ed \u00e8 per questo uno dei polifenoli contenuti nell'olio d'oliva. Si trova anche in more, lamponi, fragole e mango.\nUsi.\nIn campo medico, l'acido gallico \u00e8 un potente antiemorragico ed \u00e8 utilizzato nei casi di menorragia.\nAlcuni suoi esteri (etilico, propilico, ottilico, ecc.) sono ampiamente utilizzati come conservanti alimentari ad azione antiossidante.\nL'acido gallico trov\u00f2 applicazione anche in ambito filologico: Angelo Mai lo utilizzava per rinvenire la scrittura inferiore dei palinsesti; si deve proprio all'utilizzo del mezzo chimico il grandioso successo nelle scoperte del filologo.\nL'acido gallico, inoltre, viene utilizzato per la produzione di inchiostri ferrogallici. L'acido gallico, se aggiunto ad una soluzione di sali di ferro, complessa gli ioni ferrosi (Fe2+), o ferrici (Fe3+) che siano, assumendo cos\u00ec una colorazione di nero intenso. A contatto con la carta, questo tipo di inchiostro penetra nelle fibre di cellulosa, rendendo indelebile ci\u00f2 che vi viene scritto."}
{"id": "1076747", "revid": "834", "url": "https://it.wikipedia.org/wiki?curid=1076747", "title": "America Online", "text": ""}
{"id": "1076750", "revid": "287204", "url": "https://it.wikipedia.org/wiki?curid=1076750", "title": "H\u00e9l\u00e8ne Fourment con il figlio Frans", "text": "H\u00e9l\u00e8ne Fourment con il figlio Frans \u00e8 un olio su tavola (146x102 dipinto nel 1635 circa da Pieter Paul Rubens, ora conservato nella Alte Pinakothek di Monaco.\nIl quadro raffigurata H\u00e9l\u00e8ne Fourment, seconda moglie del pittore, insieme al loro secondogenito Frans nato il 12 luglio 1633.\nQui attraverso a una calda stesura del colore e ad una delicata luce viene evidenziata la dolcezza del bambino e la freschezza della donna."}
{"id": "1076752", "revid": "767487", "url": "https://it.wikipedia.org/wiki?curid=1076752", "title": "Jacob Ziv", "text": "Rispettivamente nel 1954 e nel 1957 ottiene laurea e master in ingegneria elettronica presso il Technion (Israel Institute of Technology di Haifa), per poi conseguire il dottorato presso il Massachusetts Institute of Technology di Cambridge (Stati uniti) nel 1962."}
{"id": "1076756", "revid": "599013", "url": "https://it.wikipedia.org/wiki?curid=1076756", "title": "Althea", "text": ""}
{"id": "1076757", "revid": "98077", "url": "https://it.wikipedia.org/wiki?curid=1076757", "title": "ALTHEA", "text": ""}
{"id": "1076763", "revid": "256896", "url": "https://it.wikipedia.org/wiki?curid=1076763", "title": "Societ\u00e0 Idroelettrica Piemonte", "text": ""}
{"id": "1076768", "revid": "767487", "url": "https://it.wikipedia.org/wiki?curid=1076768", "title": "Bakchias", "text": "Bakchias (anche Bacchias) \u00e8 stata una citt\u00e0 dell'Egitto antico (si tratta dell'odierna Kom Unn el-Ati nel Fayyum) fondata da Tolomeo II unitamente ad altre citt\u00e0 tra le quali Dionysopolis.\n\u00c8 divenuta particolarmente importante durante il periodo greco e romano per essere un centro di smistamento agricolo verso le grandi citt\u00e0 dell'Egitto.\nIntense campagne di scavo, tuttora in corso, hanno riportato alla luce le strade, alcune abitazioni, statue monumentali, molti materiali d'uso e un gran numero di papiri scritti in greco.\nUn apporto notevole alla riscoperta di questo importante sito archeologico \u00e8 giunto da archeologi italiani delle Universit\u00e0 di Bologna e dell'Universit\u00e0 del Salento che, guidati da Sergio Pernigotti e Mario Capasso, hanno contribuito non poco a gettare luce sulle vicende di Bakchias."}
{"id": "1076772", "revid": "30232", "url": "https://it.wikipedia.org/wiki?curid=1076772", "title": "Malthus", "text": ""}
{"id": "1076773", "revid": "897344", "url": "https://it.wikipedia.org/wiki?curid=1076773", "title": "Tenzone", "text": "La tenzone, in occitano tenso o ten\u00e7o , in catalano (occitano moderno \"tenson\", catalano moderno \"ten\u00e7\u00f3\", pl. \"ten\u00e7ons\") \u00e8 un genere poetico della letteratura medievale.\nConsiste in un dibattito (in latino \"contentio\") tra due o anche pi\u00f9 interlocutori, i quali, esponendo tesi diverse, costruiscono a battute alterne un componimento.\nLa tematica \u00e8 soggetta a variazioni: si va dalla questione amorosa alla politica e alla letteratura; anche il tono \u00e8 vario, nelle varie circostanze: si va dalla sottigliezza intellettuale alla sboccata oscenit\u00e0. La pi\u00f9 antica tenzone \u00e8 quella scambiata dai provenzali Ugo Catola e Marcabruno negli anni 1134-1136, che dibattono sull'amore (sensuale da un lato, etico-religioso dall'altro).\nFra le altre \"tenzoni\" di rilevanza letteraria, va ricordata la pi\u00f9 famosa di quelle a tema letterario-stilistico, tra Raimbaut d'Aurenga, che difende il \"trobar clus\", e Giraut de Bornelh, che difende il \"trobar leu\".\nIn Italia la tenzone fa uso perlopi\u00f9 della forma sonetto (vedi quella del 1241 fra Iacopo da Lentini e l'Abate di Tivoli, sulla natura dell'amore, cui parteciparono anche Jacopo Mostacci e Pier della Vigna).\nL'uso dura ancora presso gli stilnovisti: famosa la tenzone tra Dante Alighieri e Forese Donati.\nPer quanto concerne la poesia trobadorica, i generi strettamente correlati alla tenzone comprendono il \"partimen\" e lo \"scambio di coblas\". Un'altra stretta variante, dove i due oratori vengono giudicati da un terzo, \u00e8 chiamata contenson o conten\u00e7o (parola occitana che significa competizione).\nLa tenzone nel trobadorismo galiziano-portoghese.\nNella lirica medievale galiziano-portoghese la tenzone (\"tenz\u00f3n\") \u00e8 un genere minore delle \"cantigas de escarnio\", oltre che un sottogenere in cui vengono a confrontarsi o scontrarsi fra loro gli \"xograres\" (giullari) e trovatori. Nell'\"Arte de Trobar\" le tenzoni possono essere d'amore, d' amicizia o di \"escarnio\", ma oggi si tende a parlare di tenzone come una variet\u00e0 delle \"cantigas de escarnio e maldizer\".\nSi conservano trenta tenzoni galiziano-portoghesi: 28 sono burlesche e due d'amore. Questo genere ebbe il suo apogeo al tempo di Alfonso X il Saggio, in quanto quasi tutte le composizioni risalgono al periodo che va dal 1250 al 1280."}
{"id": "1076774", "revid": "6923", "url": "https://it.wikipedia.org/wiki?curid=1076774", "title": "Enzimologia", "text": "L'enzimologia \u00e8 una branca delle scienze biologiche basata sullo studio degli enzimi e dei loro prodotti derivati.\nLo studio dell'enzimologia \u00e8 focalizzato sulla catalisi enzimatica e relative propriet\u00e0, come anche di quali potrebbero essere le applicazioni nell'industria utilizzando gli enzimi.\nIl superamento del dogma della biologia.\nLo studio approfondito della biologia e delle branche ad essa collegate \u00e8 ormai focalizzato sull'utilizzo di concetti predefiniti e ben consolidati. \nLo stesso dogma della biologia afferma che la vita parte dal DNA e non tiene quindi conto di cosa ci sia prima.\nIl DNA \u00e8 infatti il prodotto di una serie di reazioni chimiche che partono dall'atomo e che sono estese grazie all'aiuto degli enzimi.\nSotto questo punto di vista bisognerebbe focalizzare lo studio della materia partendo proprio dagli elementi principali della vita e non dal DNA, essendo questo un prodotto derivato.\nL'approccio degli enzimi.\nGli enzimi sono macromolecole proteiche in cui la struttura \u00e8 depositaria di \u201cmemorie\u201d, interattive con i substrati specifici.\nLo studio iniziale sugli enzimi assumeva il sito attivo dell\u2019enzima come una struttura rigida e l\u2019adattamento di un substrato nel sito attivo pi\u00f9 o meno come quello di una chiave nella serratura. Questa prima convenzione venne suggerita per la prima volta nel 1894 dal biochimico tedesco Emil Fischer.\nIn un modello strutturato in questo modo, ovvero secondo la versione \"chiave e serratura\" si riusciva ad intuire come gli enzimi fossero specifici e coordinati fra di loro.\nUna visione pi\u00f9 utile dell\u2019interazione enzima\u2013substrato deriva dal modello dell\u2019adattamento indotto. Questo modello presuppone che il legame iniziale della molecola di substrato al sito attivo distorca sia l\u2019enzima che il substrato, stabilizzando la molecola di quest\u2019ultimo nel suo stato di transizione e rendendo in tal modo il legame pi\u00f9 suscettibile all\u2019attacco catalitico.\nIl ruolo degli enzimi.\nGli Enzimi sono dei catalizzatori biologici che permettono di accelerare le reazioni chimiche, ovvero la velocit\u00e0 con cui queste avvengono.\nIn tutti i sistemi viventi lo scopo dei processi prodotti da enzimi \u00e8 quello di raggiungere l'equilibrio di un sistema energetico che in questo caso fa capo alle cellule e poi agli organi di riferimento.\nSono infatti gli enzimi a consentire il raggiungimento di un determinato ordine (definito entalpia di sistema che contrasta il disordine non armonico quando si parla, al contrario, di entropia\nPer avere un'idea di quanti enzimi sono presenti nel corpo umano basti pensare che c.a. l'80% delle proteine presenti nel corpo umano sono enzimi.\nDi conseguenza le reazioni intra-cellulari che avvengono nelle cellule sono, per la maggior pare, agevolate e quindi accelerate dagli enzimi.\nLa conformazione quaternaria delle proteine.\nLa disposizione delle proteine e delle sub-unit\u00e0 proteiche in complessi tridimensionali costituisce la cosiddetta struttura quaternaria; le integrazioni tra sub-unit\u00e0 sono stabilizzate e guidate dalle stesse forze che stabilizzano la struttura terziaria, riconducibili ad interazioni multiple non covalenti. La prima proteina oligomerica ad essere sottoposta all'analisi ai raggi x \u00e8 stata l'emoglobina che contiene quattro catene polipeptidiche eme, in cui gli atomi di ferro sono allo stato ferroso; la parte proteica, chiamata globina, \u00e8 costituita da due catene (ognuna di 141 residui) e da due catene ognuna di 146 residui) e non si riferiscono in questo caso alle strutture secondarie delle proteine.\nLa molecola dell'emoglobina \u00e8 quasi sferica, con un diametro di circa 5,5\u00a0nm; le catene contengono diversi segmenti ad elica separati da ripiegamenti e la loro struttura terziaria \u00e8 molto simile a quella della proteina monomerica mioglobina. La via di avvolgimento e di ripiegamento di una catena polipeptidica \u00e8 lunga e ovviamente complicata e i principi che guidano questo processo non sono stati ancora identificati in dettaglio; la maggior parte delle proteine si ripiegano spontaneamente nella loro giusta conformazione, questo comportamento conferma che tutti i dati che riguardano la conformazione devono essere contenuti nella stessa sequenza degli aminoacidi.\nUno dei fattori pi\u00f9 importanti che governano il modo di ripiegarsi di un polipeptide risiede nella distribuzione delle sue catene laterali polari e non polari; mentre la proteina viene sintetizzata le sue svariate catene laterali idrofobe tendono ad essere segregate all'interno della molecola, allo stesso tempo tutte le catene laterali polari tendono a disporsi in prossimit\u00e0 della porzione esterna della molecola proteica, dove sono in grado di interagire con l'acqua e con altri gruppi polari.\nEssendo polari gli stessi legami peptidici, questi tendono ad interagire sia con le catene laterali polari sia fra loro tramite legami idrogeno; quasi tutti i residui a carattere polare situati in profondit\u00e0 dentro la proteina sono accoppiati in questa maniera.\nL'importanza degli enzimi nella diagnostica.\nPerch\u00e9 la misura di una attivit\u00e0 enzimatica sia utile per una diagnosi clinica di routine devono essere soddisfatte le seguenti condizioni.\nIl siero \u00e8 il fluido sul quale vengono la maggior parte delle analisi. L'urina pu\u00f2 essere usata solo per pochi enzimi secreti dai reni. I globuli rossi e i globuli bianchi,\nnonostante la loro disponibilit\u00e0, fino ad oggi non sono molto utilizzati nelle diagnosi.\nGli enzimi presenti nel siero possono essere divisi in due categorie: (i) enzimi specifici del plasma e (ii) enzimi non specifici del plasma.\nIl dosaggio enzimatico a scopo diagnostico trova giustificazione nel fatto che, se il tessuto \u00e8 danneggiato o produce una quantit\u00e0 eccessiva di enzimi intracellulari, vi\nsar\u00e0 un aumento delle relative attivit\u00e0 enzimatiche nel siero.\nPer alcuni enzimi il gradiente di concentrazione tra l'interno della membrana cellulare e il fluido extracellulare \u00e8 molto elevato (dell'ordine di 10\u00b3 o anche maggiore) per cui ad un minimo danno del tessuto corrisponde un considerevole aumento di alcuni enzimi del siero.\nDiversi studi dello scienziato italiano Ferorelli hanno determinato e sviluppato una nuova tecnica, mediante componenti (substrati) ottenuti dalla trasformazione di enzimi geneticamente specifici, questo porta tutti gli enzimi endogeni a modulare le reazioni coerentemente con i principi della termodinamica. Migliorando specie In condizioni patologiche un tessuto pu\u00f2 essere infiammato o andare incontro a necrosi, in tal caso si avr\u00e0 il completo rilascio degli enzimi da parte della cellula morta.\nIn ogni modo, la distribuzione degli enzimi trovata nel siero pu\u00f2 anche non rispecchiare quella del tessuto di origine poich\u00e9 gli enzimi possono essere inattivi con diversa velocit\u00e0. Pu\u00f2 succedere che l'infiammazione di un tessuto porti ad una variazione della permeabilit\u00e0 cellulare tale da provare la fuoriuscita di enzimi del citosol e non di quelli appartenenti agli organelli, come ad esempio la glutammato deidrogenasi, presente in elevata concentrazione nella matrice mitocondriale, che viene liberta solo quando la distribuzione della cellula \u00e8 quasi completa.\nGli enzimi rilasciati nel siero sono rimossi abbastanza rapidamente con un meccanismo non ancora del tutto chiarito; potrebbe trattarsi di fenomeni di inattivazione e degradazione che avvengono nel siero o anche di una eliminazione da parte del rene.\nPer studiare il destino degli enzimi presenti nel siero sono stati condotti degli esperimenti iniettando endovena in conigli lattato deidrogenasi (LDH-5) marcata con 125 . \nI risultati ottenuti suggeriscono che la LDH- viene denaturata nel plasma e i prodotti sono escreto nell'intestino tenue dove sono ulteriormente degradati per essere poi riassorbiti, come aminoacidi o piccoli peptidi, nella circolazione sanguigna.\nLa rapida rimozione della maggior parte degli enzimi fa s\u00ec che seguire la presenza di un determinato enzima nel siero di un paziente fornisca un quadro aggiornato del danno tissutale. Ne deriva che il dosaggio degli enzimi nel siero \u00e8 utile non solo per una diagnosi iniziale ma anche per seguire l'andamento della malattia e la risposta al trattamento.\nIdealmente, a scopo diagnostico, sarebbe auspicabile analizzare tessuto specifici che permetterebbero di identificare il tessuto da cui provengono; ma gli enzimi strettamente tessuto specifici sono relativamente pochi, sebbene alcuni risultino pi\u00f9 abbondanti in particolati tessuti, come avviene per la fosfatasi acida nella prostata o per la acetilcolinesterasi negli eritrociti. \nPur non essendo una particolare attivit\u00e0 enzimatica specifica per un determinato tessuto, possono per\u00f2 esistere isoenzimi che hanno una diversa distribuzione in vari tessuti.\nIl caso pi\u00f9 studiato \u00e8 quello della lattato deidrogenasi. L'enzima \u00e8 costituito da quattro subunit\u00e0. Esistono due tipi di subunit\u00e0 che, combinandosi in vario modo, danno luogo a cinque forme diverse di lattato deidrogenasi \u02511\u00df, \u02512\u00df, \u00df3, \u0251\u00df4, e \u00df5.\nQueste cinque forme, separabile elettroforeticamente, sono differentemente distribuite nei tessuti (Figura 1). In tal modo, sarebbe attraverso il dosaggio dell'attivit\u00e0 della lattasi deidrogenasi presente nel siero non sia possibile risalire al tessuto di origine, l'identificazione pu\u00f2 essere possibile se si determina la distribuzione isoenzimatica mediante elettroforesi.\nAnche per altri enzimi presenti nel siero si conoscono forme multiple, ad esempio le fosfatasi alcaline, le amilasi, la creatina chinasi, la ceruloplasmina, la glucosio 6-fosfato deidrogenasi e l'aspartato aminotransferasi, ma nessuno di questi isoenzimi \u00e8 stato ben caratterizzato come la lattato deidrogenasi.\nAlcuni di questi isoenzimi possono essere identificati con metodiche diverse dalla mobilit\u00e0 elettroforetica, quali la specificit\u00e0 (Figura 1). Oggi \u00e8 possibile, in alcuni casi, per distinguere gli isoenzimi far uso di anticorpi monoclonali. Questo metodo \u00e8 stato applicato per riconoscere i diversi isoenzimi della fosfofruttochinasi umana, e per identificare quale fosse la forma assente nelle deficienze ereditarie di fosfo fruttochinasi.\nAnticorpi monoclonali contro specifici isoenzimi potranno, in futuro, essere usati per individuare e quantificare isoenzimi usati come marcatori di tumori, come per la fosfatasi acida nella prostata, la fosfatasi alcalina della placenta e la desossinucleotide transferasi terminale.\nIn molti casi, dove i dosaggi di attivit\u00e0 enzimatica sono utilizzati per fini diagnostici, per una corretta valutazione viene saggiata pi\u00f9 di una attivit\u00e0 enzimatica. Le malattie epatiche e cardiache rappresentano i due casi in cui l'analisi enzimatica si \u00e8 rilevata particolarmente utile ed \u00e8 maggiormente utilizzata. Va puntualizzato che i dosaggi di attivit\u00e0 enzimatica non sono sufficienti per fare una diagnosi ma devono essere valutati insieme ai sintomi clinici e ad altri tipi di evidenze, come ad esempio l'elettrocardiogramma, nel caso di danno cardiaco.\nL'incremento di alcune attivit\u00e0 nel siero \u00e8 un fenomeno comune nelle neoplasie, anche se nessun enzima \u00e8 specifico per il cancro e. fino ad ora, nessun dosaggio si \u00e8 rilevato utile per una diagnosi precoce di tumore.\nI quadri isoenzimatici, oltre a fornici indicazioni sul tessuto di origine, sono anche utili in medicina legale. Dal momento che numerosi enzimi del siero e dei globuli rossi sono presenti in diverse forme isoenzimatiche, la particolare distribuzione in un campione di sangue pu\u00f2 essere di aiuto per identificarne l'origine.\nTerapia complementare enzimatica.\nLa terapia complementare enzimatica riguarda l'insieme di quei trattamenti posti a supporto delle tradizionali cure mediche per diversi tipi di patologie, come ad esempio nel caso di tumori, di malattie autoimmuni o di patologie croniche come la Sclerosi Multipla.\nL'utilizzo degli enzimi, utilizzati nella produzione di componenti biodinamici, favoriscono le cellule nella rigenerazione delle stesse, ottenendo ottimi risultati.\nI componenti enzimatici sono in grado di mantenere una stabilit\u00e0 cellulare definita \u201callostatica\u201d durante i processi di cambiamento (come per esempio una chemio-terapia) e riescono a fornire l'energia necessaria per il supporto intracellulare.\nIn nazioni come la Germania o l'Austria che sono comunemente pi\u00f9 avvezze all'utilizzo di componenti biodinamici a supporto di molte patologie \u00e8 stato riscontrato che le terapie complementari enzimatiche possono aprire nuovi scenari sulla gestione di queste patologie, partendo dalla biochimica (e quindi dallo studio della cellula) arrivando anche alla risoluzione della patologia stessa.\nI quadri isoenzimatici che sono normalmente utilizzati dal Metropolitan Police Science Laboratory sono quelli della adenosina deaminasi, adenilato chinasi, carbonato deidratasi, fosfatasi acida, esterasi, fosfoglucomutasi, aminopeptidasi e lattoilglutatione liasi."}
{"id": "1076775", "revid": "94902", "url": "https://it.wikipedia.org/wiki?curid=1076775", "title": "Palle al balzo", "text": ""}
{"id": "1076778", "revid": "339392", "url": "https://it.wikipedia.org/wiki?curid=1076778", "title": "Railroads", "text": ""}
{"id": "1076779", "revid": "339392", "url": "https://it.wikipedia.org/wiki?curid=1076779", "title": "RailRoads!", "text": ""}
{"id": "1076792", "revid": "110157", "url": "https://it.wikipedia.org/wiki?curid=1076792", "title": "Chiesa della Purissima", "text": "La chiesa della Purissima (titolo della Beata Vergine Maria), \u00e8 una chiesa della citt\u00e0 di Cagliari, sita nella via Lamarmora, a pochi passi dalla piazza Indipendenza, quartiere Castello, nel centro storico.\nStoria.\nLa Purissima venne edificata, insieme all'attiguo convento, nel 1554, per volere di una nobildonna cagliaritana, sopra una preesistente chiesa, dedicata a sant'Elisabetta.\nLa chiesa \u00e8 stata riaperta dopo un restauro seguito dall'ufficio Beni culturali del Comune di Cagliari nel maggio 2012, in occasione della manifestazione \"Monumenti Aperti\"\nDescrizione.\nL'edificio sacro si presenta nell'originario stile gotico - catalano, che ne caratterizza principalmente l'interno. La chiesa \u00e8 priva di facciata frontale, l'ingresso si apre sul lato che si affaccia in via Lamarmora.\nSi accede al tempio, superato un alto portico voltato a botte, attraverso un portale gotico.\nL'interno, suggestivo, \u00e8 costituito da navata unica suddivisa in due campate, voltate a semplice crociera gotica. Su ciascuna campata si aprono le cappelle laterali, una per lato nella prima campata, due per lato nella seconda; queste e il presbiterio, hanno pianta rettangolare e le volte sono a crociera gotica stellata, diverse per complessit\u00e0 delle volte della navata; questo tipo di crociera \u00e8 detta stellata perch\u00e9 i costoloni si incrociano in modo tale da formare una stella, pi\u00f9 o meno complessa. Questo elemento architettonico, tipico di molti edifici religiosi dell'Isola del periodo tra il XIV e il XVII secolo, fu introdotto in Sardegna durante la dominazione Spagnola.\nOpere d'arte.\nFanno parte del patrimonio artistico della chiesa alcune interessanti opere, tra cui:"}
{"id": "1076795", "revid": "767487", "url": "https://it.wikipedia.org/wiki?curid=1076795", "title": "Miracoloni", "text": "Miracoloni \u00e8 un film del 1981 diretto da Francesco Massaro.\nTrama.\nGiosu\u00e8 \u00e8 un giovane giramondo appassionato di musica pop e rock, di origine romana ma con uno spiccato accento dell'Italia settentrionale, assunto a seguito del servizio militare a Varese. Perennemente in abito bianco, Giosu\u00e8 possiede formidabili abilit\u00e0 soprannaturali, come la telecinesi, camminare sull'acqua e guarire gli storpi.\nDopo una vacanza passata per concerti in giro per il mondo, Giosu\u00e8 fa ritorno alla casa dei genitori nello stabile di una fittizia Via Trucis, in una Roma ormai allo sfascio. Nel condominio, oltre al padre Giuseppe, titolare di una falegnameria, e alla madre Maria, abitano numerosi altri personaggi: il ladruncolo Barabba; la procace ninfomane Maddalena; i due fratelli in perenne contrasto Caino e Abele, diversi anche negli accenti (rispettivamente sardo e toscano); l'incredulo ma viscido Tommaso; l'energica Marta e il suo sfaticato fratello Lazzaro, patito della tecnologia al servizio della propria pigrizia.\nIl condominio \u00e8 amministrato dall'infido ragionier Giuda, il quale trama di far sgomberare l'intera palazzina di tutti i suoi inquilini, in mora ormai da anni. Vedendosi negare l'uso della forza pubblica dal maresciallo Ponzio Pilato, Giuda mette in atto il suo piano da solo, simulando una scossa di terremoto e mettendo in fuga tutti i condomini che, con l'aiuto dei prodigi di Giosu\u00e8, si arrangiano allestendo una tendopoli sulla riva del Tevere.\nTuttavia, dall'alto del Paradiso, il Padreterno non approva che un individuo che non ha seguito le orme di suo figlio si permetta di compiere miracoli, e ordina a San Pietro di prendere provvedimenti. San Pietro decide di rimandare sulla Terra tre autorevoli santi italiani, Antonio da Padova, Francesco d'Assisi e Gennaro, allo scopo di dissuadere Giosu\u00e8. Scesi sulla Terra, i tre santi arrivano, con l'aiuto di un ignaro tassista, in un bar dove trovano Giosu\u00e8 in compagnia di altri condomini. Tuttavia, i tre sono indotti a credere che Lazzaro, in possesso di un potente telecomando, sia proprio Giosu\u00e8, decidendo pertanto di sottrargli il telecomando nel sonno per neutralizzarlo. Nel frattempo giunge alla tendopoli, attraversando il Tevere a bordo di uno yacht, l'imprenditore Pietro Rio Maruzzella, magnate del pesce in scatola in perenne crisi mistica, il quale si prostra in adorazione di Giosu\u00e8 e dei suoi poteri.\nAppreso dell'errore commesso dai tre santi, San Pietro decide di inviare in loro aiuto una quarta santa, Giovanna d'Arco. Portata alla tendopoli dallo stesso tassista che aveva trasportato gli altri tre, Giovanna decide di tentare la via della seduzione e sfruttare il debole di Giosu\u00e8 per la musica. Mentre tutti sono riuniti per una cena a base di pesce, Giovanna irrompe intonando la canzone napoletana \"Lil\u00ec Kangy\", coinvolgendo tutti i presenti. Nel frattempo Lazzaro, abbuffatosi con le cozze surgelate prodotte da Rio Maruzzella, rimane intossicato e viene portato al pronto soccorso, dove muore la mattina seguente.\nDi fronte ai suoi amici e ai quattro santi, commosso dalla disperazione di Marta, Giosu\u00e8 decide di tentare per la prima volta in vita sua il miracolo della resurrezione e, dopo aver ordinato a Lazzaro di alzarsi e camminare, riesce a riportare in vita non solo lui, ma tutti quanti i defunti della camera mortuaria. Convinti da tanta potenza e generosit\u00e0, i santi rinunciano a dissuadere Giosu\u00e8 e cercano di indurlo ad usare le sue doti per la salvezza del mondo, consegnandogli un non meglio precisato Vangelo affinch\u00e9 apprenda dalle gesta del suo predecessore. Tuttavia, per aver osato andare contro il volere divino, i quattro vengono privati della santit\u00e0 e costretti a restare sulla Terra.\nLeggendo il Vangelo, Giosu\u00e8 comincia a sospettare gli altri stiano tramando per imitarne la storia, crocifiggendolo e portandolo in giro per il mondo a dare spettacolo della sua potenza. Trovatosi sullo yacht insieme a Rio Maruzzella, Giuda e Barabba, Giosu\u00e8 decide di scappare camminando sulle onde del mare, dove viene seguito a nuoto da Rio Maruzzella. Un anno dopo, i due si risvegliano su una spiaggia, dove vengono accolti da un venditore ambulante che si presenta come Maometto."}
{"id": "1076803", "revid": "33332116", "url": "https://it.wikipedia.org/wiki?curid=1076803", "title": "W la foca!", "text": ""}
{"id": "1076808", "revid": "767487", "url": "https://it.wikipedia.org/wiki?curid=1076808", "title": "Paulo Roberto Cotechi\u00f1o centravanti di sfondamento", "text": "Paulo Roberto Cotechi\u00f1o, centravanti di sfondamento \u00e8 un film di genere commedia sexy all'italiana del 1983 diretto da Nando Cicero con Alvaro Vitali e Carmen Russo.\nTrama.\nPaulo Roberto do Corcovado, detto Cotechi\u00f1o, \u00e8 un calciatore italo-brasiliano del Napoli, militante come centravanti di sfondamento, che non brilla in campionato a causa della saudade; la societ\u00e0 partenopea decide di fare arrivare la bella fidanzata dal Brasile e di affiancargli un sosia uguale a lui, uno strambo idraulico/detective, per tutelarlo dall'ira dei tifosi ed evitare che altri uomini insidino la sua bella. Si avvicina la partita Inter-Napoli e una spietata contessa sulla sedia a rotelle scommette una grossa cifra sulla vittoria dei neroazzurri.\nPer aumentare le probabilit\u00e0 di vittoria, cerca prima di insidiare la fidanzata del calciatore tramite Mandingo, il suo maggiordomo, poi di uccidere il calciatore, ma i rischi li corre il sosia che subir\u00e0 anche le \"Brigate Pecorine\" di sequestro sarde arrivate a Roma, agricoltori-strozzini ribelli alla loro vita. L'anonima sequestri sarda rapir\u00e0 il calciatore, e l'idraulico, rapito prima anche lui, giocher\u00e0 invece la partita segnando e pareggiando in modo casuale, anche grazie a uno iettatore-cavaliere tifoso napoletano e onorevole; entrambi ne usciranno indenni, poich\u00e9 le Brigate Pecorine faranno tredici al Totocalcio.\nL'idraulico, scacciato dal calciatore che pensava stesse mettendo veramente gli occhi sulla fidanzata, infine torner\u00e0 a Roma con lo zio detective, che rischia anche lui di essere ucciso dalla contessa nella scommessa, la quale ora pensa di averlo ucciso; i due sfruttano un passaggio sul pullman di una squadra di calcio femminile, e l'idraulico ritorner\u00e0 come sosia per sostituire la donna centravanti titolare di calcio uguale a lui, grazie alla parrucca che utilizzava per imitare Cotechi\u00f1o.\n\"Cotechi\u00f1o\" o \"Cotequinho\"?\nDato che il fuoriclasse al centro delle vicende \u00e8 brasiliano, il titolo del film contiene un errore: in portoghese, la lingua del Brasile, i suoni \"chi\" e gno\" andrebbero trascritti \"qui\" e \"nho\" e non \"Cotechi\u00f1o\".\nIl suono della sillaba italiana \"chi\" va reso in entrambe le lingue con la sequenza \"qui\", come visto poco sopra. Alla grafia \"chi\", corrisponde invece il suono italiano \"ci\" in spagnolo e il suono italiano \"sci\" in portoghese.\nIl suono italiano \"gn\" si ottiene con la n con la tilde soltanto in spagnolo, mentre in protoghese si ottiene con \"nh\". Non a caso, nella scena dei pastori che consegnano ad Alvaro il giornale credendo di aver rapito l'uomo giusto, viene mostrato il titolo della notizia del rapimento del calciatore, e il cognome \u00e8 trascritto correttamente in \"Cotequinho\", cos\u00ec come sulla maglietta del pupazzo usato per il rito vodoo di Lucelia. Un'ulteriore prova dell'errore nel titolo riguardante il nome del protagonista la si pu\u00f2 trovare nella giacca di pelle usata ripetutamente nel corso del film. Nel retro di quest'ultima si legge chiaramente la scritta \"Cotequinho\"."}
{"id": "1076810", "revid": "466539", "url": "https://it.wikipedia.org/wiki?curid=1076810", "title": "Josep Puig i Cadafalch", "text": "Biografia.\nNacque a Matar\u00f3, una cittadina industriale costiera della provincia di Barcellona. Studi\u00f2 architettura e Scienze a Barcellona, quando termin\u00f2 torn\u00f2 a Matar\u00f3, dove assunse l'incarico di architetto municipale a soli 24 anni. Conserv\u00f2 questo posto per cinque anni, periodo in cui costru\u00ec anche i suoi primi edifici a Matar\u00f3.\nIn seguito Puig fu nominato cattedratico nella \"Escuela de Arquitectura\" di Barcellona, per l'insegnamento di Idraulica e Resistenza dei materiali. Nel 1917 assunse l'incarico di Presidente della Mancomunitat de Catalunya, ed elabor\u00f2 pertanto un piano ambizioso d'insegnamento e cultura e dette impulso agli scavi archeologici di Ampurias. Fece anche in modo che si costruissero nuove strade e che si sviluppasse l'agricoltura. Nel 1923 fu destituito e sostituito da Alfons Sala.\nPuig fu discepolo di Llu\u00eds Dom\u00e8nech i Montaner, e viene considerato l'ultimo rappresentante del modernismo catalano e il primo del Noucentisme. Secondo certi esperti, la sua opera pu\u00f2 essere divisa nei seguenti tre differenti periodi.\nPuig mostr\u00f2 grande interesse per l'architettura statunitense, e giunse a disegnare un edificio, la \"Casa Pich i Pon\", ispirata all'opera dell'architetto statunitense Louis Sullivan. Inoltre, nel suo lavoro di architetto, realizz\u00f2 un importante lavoro come decoratore artistico specialista e scrisse vari saggi sull'architettura romanica e gotica in Catalogna, come pure numerosi libri. Durante la Guerra civile spagnola and\u00f2 in esilio volontario a Parigi e tenne lezioni magistrali di architettura e storia in numerose universit\u00e0, cosa che gli valse un ampio riconoscimento internazionale. Puig ricevette il titolo di dottore \"honoris causa\" da vari atenei, fra cui quello di Parigi della Sorbona. Al rientro in Spagna si scontr\u00f2 col fatto che il nuovo regime politico franchista, fortemente avverso al Modernismo, non gli consentiva di esercitare la sua professione di architetto e tale divieto lo costrinse al solo restauro di edifici e monumenti storici. Nel 1942 fu nominato presidente dell'Institut d'Estudis Catalans, incarico che mantenne fino alla morte. Si spense nella sua residenza di Barcellona a 89 anni.\nOpere principali.\nA Barcellona:\nPrincipali opere in altre citt\u00e0:"}
{"id": "1076812", "revid": "124406766", "url": "https://it.wikipedia.org/wiki?curid=1076812", "title": "Bicchiere di vino", "text": "Il Bicchiere di vino \u00e8 un dipinto a olio su tela (66,3x76,5 cm) di Jan Vermeer, databile al 1659-1660 circa e conservato nella Gem\u00e4ldegalerie di Berlino.\nStoria.\nL'opera \u00e8 ricordata nell'asta di Jan van Loo tenutasi a Delft nel 1736. Nel 1774 fu acquistato ad Amsterdam da Jan Hope, restando di propriet\u00e0 dei suoi discendenti fino al 1898. In quell'anno l'intera collezione familiare pass\u00f2 ai mercanti d'arte Werterheimer e i fratelli Colnaghi, venendo poi ceduto nel 1901 al museo berlinese.\nDescrizione e stile.\nIn un interno borghese, illuminato da una finestra sulla sinistra (cos\u00ec tipica nell'arte di Vermeer), una donna seduta sta bevendo da un bicchiere di vetro, e un gentiluomo in piedi regge una brocca aspettando che la donna finisca, come per riempirle di nuovo il bicchiere. Sulla sedia in primo piano \u00e8 appoggiato uno strumento musicale, che farebbe pensare che i due stiano per fare o abbiano fatto musica. Musica e vino erano elementi portanti delle cosiddette \"conversazioni amorose\", un genere ben radicato nella pittura olandese del tempo, affrontato anche da Vermeer pi\u00f9 volte. A differenza di altri colleghi (come Gerard ter Borch o Frans van Mieris il Vecchio), Vermeer si distinse per\u00f2 per l'intenso gioco psicologico tra i protagonisti, che ne mette in evidenza stati d'animo ed emozioni. Se la donna appare infatti presa dal gesto del bere, che le nasconde il viso, e in una posa chiusa, con un braccio in grembo, che sembra chiudersi in s\u00e9 stessa, l'uomo appare proiettato tutto, con lo sguardo e con l'apertura del corpo, verso la donna stessa. Il suo volto e incorniciato da un cappello a larghe tese, tipico della migliore societ\u00e0 dell'epoca, e indossa un mantello di elegante stoffa grigia, che lo avvolge macchiandosi di luce e dando alla sua figura la statuariet\u00e0 dei busti scolpiti. La donna invece ha una veste di raso rosa decorata da ricami dorati e una cuffia bianca. La sua figura in particolare appare inondata dalla luce della finestra, assieme ad altri due oggetti chiave: la brocca e gli spartiti appoggiati sulla tavola.\nL'accuratezza con cui l'artista si dedicava alla resa dei vari materiali si pu\u00f2 cogliere pienamente osservando il diverso con cui riflettono la luce il lanuginoso tappeto sul tavolo, o il cotone inamidato della cuffia, o il raso del vestito, o il velluto dei cuscini scuri. In ombra appare la parete di sfondo, per dare maggior risalto ai personaggi principali. L\u00ec sta appeso un quadro entro una cornice dorata, nel quale si riconosce a stento un paesaggio aperto. L'interno \u00e8 completato dal pavimento a mattonelle quadrate bicrome, dalla panca in controluce e dalla vetrata con stemma familiare alla finestra, mentre una seconda finestra \u00e8 chiusa e coperta da una tenda. Lo stemma \u00e8 forse quello di Jennetie J. Vogel, moglie di un vicino di casa di Vermeer; sulla stessa vetrata piombata (identica quella che compare in \"Due gentiluomini e una fanciulla con bicchiere di vino\") si vede poi una figura femminile, forse la \"Temperanza\". In tale senso la scena assumerebbe anche un significato moraleggiante, legato a un invito alla moderazione (nel bere, ma anche nell'amare).\nPerfetta appare la padronanza prospettica, oltre che luminosa, facendo dell'opera un capolavoro della fase matura dell'artista. La tecnica, rispetto ad opere databili a quel periodo come la \"Lattaia\", mostra una mano pi\u00f9 controllata, con un minore ricorso alla tecnica del puntini densi di colore luminoso, forse per ottenere un effetto pi\u00f9 delicato, adatto alla rappresentazione elegante."}
{"id": "1076815", "revid": "15756", "url": "https://it.wikipedia.org/wiki?curid=1076815", "title": "Fuga dal Bronx", "text": "Fuga dal Bronx \u00e8 un film del 1983 diretto da Enzo G. Castellari, sequel di \"1990 - I guerrieri del Bronx\".\nAssieme a \"I nuovi barbari\" girato dal regista nello stesso anno, si inserisce sulla scia del genere post apocalittico, cui era massimo esempio il recente \"\" (1981) e sul mito dell'anarchia e della violenza nei ghetti metropolitani, come ne \"I guerrieri della notte\" (1979) di Walter Hill.\nTrama.\nIn un Bronx post-apocalittico, una multinazionale diretta da alcuni importanti politici intende trasformare l'intero quartiere in un complesso residenziale e commerciale futuristico; per questo ha bisogno di convincere gli abitanti a lasciare le loro case per trasferirsi nel Nuovo Messico. Tuttavia Trash, il giovane capo di una gang di teppisti, riesce a convincere la gente che \u00e8 meglio restare nel Bronx perch\u00e9 lui afferma che non c'\u00e8 nessun piano di ricollocazione nel New Mexico, verranno deportati e basta. Di quest'idea sono anche i componenti delle poche bande rimaste.\nLa multinazionale, che non ha molto tempo a disposizione, manda allora nel quartiere un battaglione di \"Sterminatori\" dotati di lanciafiamme, comandati da un uomo senza scrupoli di nome Floyd Wangler, un mercenario corrotto, dittatore e assassino. Ufficialmente le truppe sono dei \"Disinfectors\" recatisi nell'area per bonificarla da eventuali epidemie, ma in realt\u00e0 il loro vero fine \u00e8 costringere i residenti ad evacuare il quartiere, a qualsiasi costo.\nTrash ha l'abitudine di svaligiare dei depositi di munizioni per poi rivenderle alle bande che si trovano in una base sotterranea agli ordini di Dobl\u00f2n, il Capo dei Capi dei teppisti. Trash, pur accusando Dobl\u00f2n di essersi arreso troppo presto, in realt\u00e0 non affronta i Disinfectors direttamente almeno fino a quando non va a trovare i suoi genitori e li trova uccisi. allora decide di entrare in azione e tende delle imboscate ai Disinfectors annientando alcune squadre. Wangler allora convoca tutti i capi delle squadre Disinfectors e da l'ordine tassativo di scovare Trash e ucciderlo immediatamente poich\u00e9 \u00e8 troppo coraggioso, ha il carisma per riunire i resti delle gang sotto un nuovo e unico comando.\nNonostante questa operazione condotta illegalmente da Wangler sia del tutto segreta, viene informata dei fatti Moon Gray, una giornalista nata nel Bronx dove ha ancora molti dei suoi amici. Adirata per quei fatti, Moon Gray irrompe durante la conferenza che spiega il progetto di riconversione del Bronx e, urlando verso i due responsabili della multinazionale, Clarke e Hoffman, li accusa di nascondere i metodi che stanno utilizzando; che i cittadini non si stanno allontanando volontariamente dal Bronx ma c'\u00e8 in atto una specie di deportazione condotta da mercenari agli ordini di Floyd Wangler, un terrorista. Allora Hoffman ordina alla sicurezza di allontanare la giornalista dal salone e sia lui che Clarke smentiscono le insinuazioni di Moon Gray la quale per\u00f2 riesce nel suo intento poich\u00e9 parte della stampa inizia a incalzare sia Clarke che Hoffman\nLa giornalista incontra casualmente Trash dopo che entrambi si sono trovati in fuga dopo l'ennesima imboscata di Trash ai Disinfectors, azione che Moon stava documentando come reporter. Trovatisi insieme a scappare, Moon suggerisce a Trash di riunire tutte le bande del Bronx; quindi, insieme, si dirigono nell'area sotterranea dove sono rintanati Dobl\u00f2n e i suoi, poich\u00e9 ora non c'\u00e8 nessun'altra scelta, il messaggio di Wangler \u00e8 stato chiaro: \"lasciare il Bronx o essere sterminati\".\nDobl\u00f2n per\u00f2 accoglie con scetticismo il catastrofismo di Trash e della giornalista perch\u00e9. lui sostiene che Wangler e i Disinfectors prima o poi si stancheranno e se ne andranno ma, quando viene informato del tentativo di alcuni Disinfectors di scendere nei sotterranei, si rende conto che la giornalista e Trash hanno ragione. Il problema diventa come reagire: l'esercito di Wangler \u00e8 pi\u00f9 forte e meglio armato.\nLa Gray suggerisce allora di rapire il presidente della Manhattan Corporation, il signor Clarke, esigendo la tregua come riscatto. Per altro Dobl\u00f2n \u00e8 stato informato che Clarke presenzier\u00e0 ad una inaugurazione proprio nel Bronx ma sar\u00e0 circondato da una notevole forza di sicurezza. Non resta che chiedere aiuto a \"Crazy Strike\", un veterano delle rapine e dei rapimenti: l'unico che, conoscendo ogni centimetro dei sotterranei del Bronx, \u00e8 capace di apparire e scomparire a suo piacimento. Un uomo estremamente in gamba e inafferrabile, ma dotato di un bruttissimo carattere. Trash e Moon si mettono sulle sue tracce: \u00e8 l'unico che pu\u00f2 salvarli e alla fine riescono a incontrarlo e, dopo una iniziale titubanza, l'uomo accetta di affiancarli a patto che venga con loro pure Junior, il giovanissimo figlio di Crazy Strike, gi\u00e0 da piccolo molto esperto in esplosivi. Mentre i due uomini, il ragazzino e la donna attraversano la citt\u00e0 fra sottopassaggi, fogne e tunnel sotterranei, il piccolo Junior piazza cariche di esplosivo dove ritiene di farlo. Giunti sotto la zona dove Clarke ed il Governatore dello Stato di NY inaugureranno un grande complesso sanitario pediatrico, i tre adulti salgono in superficie lasciando Junior di guardia ai sottopassaggi ma si accorgono che il sistema di sicurezza a difesa dell'evento \u00e8 ben dispiegato e servirebbe un diversivo per distrarre il sistema di guardia; allora Moon prende in mano la situazione e tenta di distrarre il cordone di sicurezza sbucando al lato della troupe giornalistica a seguito del Governatore e mettendosi ad accusare lui e Clarke di dire bugie alla gente riguardo ci\u00f2 che sta accadendo nel Bronx. Clarke chiede al Governatore di fermarla a tutti i costi quindi un uomo della sicurezza spara a Moon Gray uccidendola e facendo credere che la donna stava per sparare a Clarke, gli altri giornalisti vengono allontanati con la forza e un uomo del Governatore mette una pistola addosso a Moon per rendere credibile la versione della legittima difesa. Moon Gray \u00e8 uccisa ma riesce lo stesso nel suo intento, infatti si crea un caos e un fuggi fuggi che coglie di sorpresa Clarke il, quale, per puro caso, si appoggia a una vecchia porta di legno dietro alla quale si \u00e8 casualmente nascosto Trash. Il direttore della multinazionale \u00e8 allora costretto con la forza da Trash a seguirlo. Quindi Trash, Strike e l'ostaggio si riuniscono a Junior e tornano indietro coperti dagli esplosivi piazzati che impediscono a chiunque di seguirli. Cos\u00ec raggiungono la base di Dobl\u00f2n e della resistenza per organizzare il ricatto.\nIl cinico vice di Clarke, Mr Hoffman nel frattempo si convince che \u00e8 meglio attaccare con delle armi chimiche la base sotterranea; cos\u00ec eliminerebbe la resistenza e pure lo stesso Clarke che lui mal sopporta e che vuole scalzare dal potere. Wangler si occupa personalmente di sterminare tutti con le armi chimiche ma gli uomini della resistenza riescono a salire in superficie guidati da Strike in tempo utile, evitando il gas e portando dietro delle armi. Il quartiere diventa un campo aperto di battaglia: alla fine i sopravvissuti a quelle poche ore di guerra saranno solo Strike, Trash e il piccolo Junior. Il bambino chiede a Strike, suo padre, di tornare nel sottosuolo perch\u00e9 secondo lui la superficie non \u00e8 ospitale. Strike gli d\u00e0 ragione e i due, padre e figlio, invitano Trash a seguirli ma lui li saluta e va per la sua strada.\nProduzione.\nIl film venne girato frettolosamente diciotto mesi dopo \"1990 - I guerrieri del Bronx\", Castellari si disse contrariato da quanta massa muscolare avesse perso Mark Gregory tra i due film, e fu per questo motivo che l'attore indossa un giubbotto nel 90% delle scene.\nLe riprese si svolsero tra New York e Cinecitt\u00e0."}
{"id": "1076816", "revid": "767487", "url": "https://it.wikipedia.org/wiki?curid=1076816", "title": "A tu per tu (film)", "text": "A tu per tu \u00e8 un film italiano del 1984 diretto da Sergio Corbucci.\nTrama.\nEmanuele Sansoni \u00e8 un ricco faccendiere che passa le sue giornate su di un panfilo al largo di Rapallo, in compagnia di due avvenenti amiche. Improvvisamente braccato dalla Guardia di Finanza e da alcuni banditi per via di sue spregiudicate operazioni finanziarie, fugge rocambolescamente e sale a bordo del primo taxi che incontra, condotto dal goffo Gino Sciaccaluga, ordinandogli di portarlo immediatamente a Milano. Arrivati nell'abitazione meneghina di Sansoni, questi recupera scottanti documenti con cui ricattare l\"establishment\" politico-affaristico italiano e, insieme al povero tassista presto divenuto suo succube, si dirige verso la Svizzera.\nAlla dogana di Gaggiolo, Sansoni si rende conto di essere ancora inseguito dai finanzieri e decide quindi di travestirsi da donna, fingendosi la sua presunta sorella Enrichetta. In queste vesti, blandendo con sorrisi e ammiccamenti l'ingenuo Sciaccaluga, lo prega di condurlo dapprima a Lugano, e poi in Lussemburgo; il tassista, che vede nella fantomatica Enrichetta la possibilit\u00e0 di rifarsi una vita lontano dall'opprimente moglie, si trova cos\u00ec coinvolto nella trama che l'affarista va ordendo. Andati a vuoto i tentativi di ricatto, Sansoni cede con l'inganno tutti i suoi beni a Sciaccaluga, usandolo come prestanome nel tempo necessario a rifinanziare le sue imprese tramite fondi neri. Una volta risollevato il proprio impero, Sansoni prevede di convincere (nei panni della sorella) il tassista a rigirargli le sue societ\u00e0 in cambio di pochi soldi: lo scopo di Sansoni \u00e8 raggiungere Casablanca per poter utilizzare i suoi documenti, dato che in Europa non pu\u00f2 a causa della crisi finanziaria.\nSciaccaluga cade nella trappola, ma a seguito di diverse disavventure, e dopo essersi reso conto che Enrichetta non esiste, decide di suicidarsi lanciandosi da un molo. Viene per\u00f2 salvato, concidenza, dalle amiche di Sansoni che lo riportano proprio dal faccendiere, il quale ha ora bisogno della firma dell'uomo per ritornare in possesso dei suoi beni: ma nel frattempo Sciaccaluga ha finalmente capito il gioco, non firma e mantiene cos\u00ec la propriet\u00e0 dell'intero patrimonio di Sansoni. Sciaccaluga diventa quindi un affermato faccendiere, mentre l'ormai nullatenente Sansoni \u00e8 costretto a riciclarsi come tassista per tirare avanti.\nProduzione.\nLe riprese del film si svolsero tra la primavera e l'estate del 1984.\nLe scene ambientate a Rapallo in realt\u00e0 vennero girate a Sanremo; la maggior parte delle riprese avvenne a Roma e nel resto del Lazio oltrech\u00e9 nel Varesotto, spesso spacciandole per luoghi diversi dalla finzione scenica, mentre coincisero con la narrazione le sequenze girate a Mentone, in Francia, e a Lugano, in Svizzera.\nLe due ragazze che allietano la vita del faccendiere Sansoni sullo yacht sono Moana Pozzi, qui nella sua carriera collaterale di ordinaria caratterista, e la futura cantante Tracy Spencer, qui accreditata col suo vero nome, Tracy Louise Freeman. \u00c8 questa l'ultima apparizione cinematografica di Franco Ressel, interprete del notaio, che mor\u00ec un mese dopo l'uscita del film nelle sale, nel dicembre 1984.\nIl taxi di Sciaccaluga \u00e8 una Renault 11: nello stesso periodo Johnny Dorelli fu testimonial della casa automobilistica francese e proprio nel 1985 realizz\u00f2 uno spot per tale modello.\nDistribuzione.\nL'uscita cinematografica avvenne il 3 novembre 1984."}
{"id": "1076824", "revid": "6923", "url": "https://it.wikipedia.org/wiki?curid=1076824", "title": "Alfa Romeo 6C 1500", "text": ""}
{"id": "1076827", "revid": "1543377", "url": "https://it.wikipedia.org/wiki?curid=1076827", "title": "Trasporti in Etiopia", "text": "Questa voce raccoglie le principali tipologie di trasporti in Etiopia.\nTrasporti su rotaia.\nReti ferroviarie.\nIn totale: 681\u00a0km, appartenenti alla parte etiopica della ferrovia Addis Abeba-Gibuti, tutta con scartamento ridotto di 1000 mm e, al momento, sotto controllo congiunto di Etiopia e Gibuti, anche se trattative in corso tenderebbero alla privatizzazione (dati 1998).\nIn questi ultimi anni il governo etiope ha programmato la costruzione di una nuova rete ferroviaria in tutto il paese.\nLa Addis Abeba-Gibuti \u00e8 in fase di riammodernamento e ne \u00e8 prevista l'apertura nel 2016.\nIn futuro ci saranno altre tratte di nuova costruzione: la Macall\u00e8-Auasc, i cui lavori sono gi\u00e0 iniziati e che sar\u00e0 collegata con una fermata alla Addis Abeba-Gibuti. La seconda tratta \u00e8 la Macall\u00e8-Weldia, la China Communications Construction Company e La finanziatrice e la Exim Bank of Cina e l'impresa costruttrice con un costo 1,5 miliardi di dollari. La terza linea \u00e8 Weldia ad Auasc, l'impresa costrutrice \u00e8 la Yapi Merkezi e i finanziatori la T\u00fcrk Eximbank, Export Credit Consiglio della Danimarca, e Swiss Export Insurance Risk con un costo complessivo di 1,7 miliardi di dollari. La quarta tratta \u00e8 l'Addis abeba a Badele finanziata da Development Bank brasiliano e l'impresa \u00e8 Andrade Gutierrez i lavori sono iniziati nel maggio 2015. La quinta ferrovia \u00e8 la Weldia a Tanjura che collegher\u00e0 Addis Abeba con il nuovo porto di Tanjura a Gibuti. La tratta Macalle ad Auasc a Weldia \u00e8 progettata per\u00f2 i lavori ancora non sono iniziati.\nReti metropolitane.\nNon esistono sistemi di metropolitana in Etiopia.\nReti tranviarie.\nIl servizio tranviario \u00e8 presente ad Addis Abeba (inaugurato nel 2015).\nTrasporti su strada.\nRete stradale.\nIn totale: 33.297\u00a0km (dati 2002)\nReti filoviarie.\nAttualmente in Etiopia non esistono filobus. \nAutolinee.\nNella capitale, Addis Abeba, ed in altre zone abitate dell'Etiopia, operano aziende pubbliche e private che gestiscono i trasporti urbani, suburbani ed interurbani esercitati con autobus.\nPorti e scali.\nLa nazione non ha sbocchi sul mare. Dopo la guerra con l'Eritrea, l'Etiopia ha impiegato il porto di Gibuti, anzich\u00e9 quelli eritrei di Assab e Massaua. Inoltre, il completamento della strada di collegamento Matema-Gedariff ha favorito il raggiungimento dei porti sudanesi sul Mar Rosso.\nTrasporti aerei.\nAeroporti.\nIn totale: 82 (dati 2003)\na) con piste di rullaggio pavimentate: 14\nb) con piste di rullaggio non pavimentate: 68"}
{"id": "1076829", "revid": "1305772", "url": "https://it.wikipedia.org/wiki?curid=1076829", "title": "Aol (disambigua)", "text": ""}
{"id": "1076831", "revid": "6923", "url": "https://it.wikipedia.org/wiki?curid=1076831", "title": "Alfa Romeo 6C 2300", "text": ""}
{"id": "1076832", "revid": "6923", "url": "https://it.wikipedia.org/wiki?curid=1076832", "title": "Alfa Romeo 6C 2500 Super Sport", "text": ""}
{"id": "1076835", "revid": "767487", "url": "https://it.wikipedia.org/wiki?curid=1076835", "title": "Semintero", "text": "In matematica, con il termine semintero (o semidispari) si intende un numero esprimibile nella forma \ndove formula_2 denota un numero intero. Esempi di numeri seminteri sono:\nSi noti che la met\u00e0 di un numero intero non \u00e8 sempre un numero semintero: la met\u00e0 di un numero pari (frazione apparente) \n\u00e8 un numero intero, ma non \u00e8 un numero semintero; mentre la met\u00e0 di un numero dispari non \u00e8 un numero intero, ma \u00e8 semintero.\nL'insieme dei seminteri spesso viene denotato con \nL'unione degli insiemi dei numeri interi e dei seminteri con l'operazione di somma \u00e8 un gruppo che spesso \u00e8 indicato con formula_5. Esso tuttavia non \u00e8 un anello rispetto alle operazioni di somma e moltiplicazione poich\u00e9 il prodotto di seminteri non \u00e8 in generale un semintero, per esempio\nUtilizzi.\nI seminteri si incontrano in numerosi contesti; meritano quindi un termine specifico. Ad esempio il pi\u00f9 denso packing reticolare (\"lattice packing\") dello spazio quadridimensionale costituito da sfere di raggio formula_7 vede le sfere con i centri in punti che hanno tutte le coordinate intere oppure semintere. Questo packing \u00e8 strettamente collegato con i quaternioni di Hurwitz, quaternioni i cui coefficienti reali sono tutti interi oppure seminteri.\nIn meccanica quantistica (e successivamente nella fisica della materia e nella chimica delle molecole), in conseguenza del principio di esclusione di Pauli, si incontrano sistematicamente i fermioni, particelle elementari caratterizzate dall'avere spin semintero. I livelli energetici dell'oscillatore armonico quantistico sono dati da multipli seminteri positivi di formula_8; questo implica in particolare che il livello energetico pi\u00f9 basso non \u00e8 nullo."}
{"id": "1076842", "revid": "83531", "url": "https://it.wikipedia.org/wiki?curid=1076842", "title": "Alfonso Longo", "text": "Figlio del marchese Antonio e di donna Caterina Ghislanzoni, venne battezzato nella Chiesa collegiata di San Nicol\u00f2 a Lecco. Il bisavolo di Alfonso, Carlo Francesco Longhi, confeudatario di Manforte, spos\u00f2 Caterina Cavazzi della Somaglia, unica figlia del conte milanese Carlo Gerolamo. Da questa unione nacquero otto figli: tra questi Antonio, padre di Alfonso.\nAlfonso, unico figlio maschio, divenne abate per obbligo familiare, poich\u00e9 pur appartenendo alla piccola nobilt\u00e0, le condizioni del casato Longo intorno al 1750 erano di reale indigenza. Altre tre sorelle furono indirizzate al convento.\nL'abate lecchese rientr\u00f2 a Milano nel 1763 per entrare a far parte della cosiddetta Accademia dei Pugni, fondata due anni prima dall'amico Pietro Verri, suo fratello Alessandro, Cesare Beccaria, Pietro Secchi, Giambattista Biffi e Luigi Lambertenghi. Tale istituzione culturale, alla quale parteciparono molti degli intellettuali illuministi lombardi dell'epoca, costitu\u00ec l'iniziale nucleo redazionale del foglio periodico \"Il Caff\u00e8\", destinato a diventare il punto di riferimento del riformismo illuministico italiano.\nIl Supremo Consiglio dell'Economia di Milano, presieduto da Gian Rinaldo Carli (altro collaboratore del \"Caff\u00e8\"), assegn\u00f2 nel 1769 all'abate Longo la cattedra di Diritto pubblico e particolare ecclesiastico nelle Scuole Palatine. Nel 1773 egli subentr\u00f2 a Cesare Beccaria alla cattedra di economia pubblica e commercio.\nAll'arrivo di Napoleone, nel 1796, Longo prende parte, con i compagni di giovent\u00f9 Pietro Verri e Luigi Lambertenghi, alla fondazione della Repubblica Cisalpina (1797), culla del tricolore italiano, di cui fu nominato deputato. Dal 1798 e fino all'arrivo degli austro-russi partecip\u00f2 con il poeta Giuseppe Parini e il matematico-poeta Lorenzo Mascheroni alla Commissione per l'organizzazione dei Teatri Nazionali."}
{"id": "1076846", "revid": "339392", "url": "https://it.wikipedia.org/wiki?curid=1076846", "title": "Semi-intero", "text": ""}
{"id": "1076850", "revid": "125162105", "url": "https://it.wikipedia.org/wiki?curid=1076850", "title": "Duomo di Novara", "text": "Il duomo di Novara, il cui nome completo \u00e8 Cattedrale di Santa Maria Assunta \u00e8 il principale luogo di culto cattolico della citt\u00e0 di Novara, sede vescovile della diocesi omonima.\nStoria.\nUna prima basilica cristiana dedicata a Santa Maria venne costruita tra il 350 e il 400 nel medesimo luogo in cui, in precedenza, si trovava un tempio pagano di Giove. Nei secoli successivi la chiesa venne pi\u00f9 volte rimaneggiata ed ampliata.\nTra l'XI e il XII secolo, la cattedrale primitiva venne demolita e, al suo posto, ne venne costruita una nuova, in stile romanico; la consacrazione avvenne il giorno 17 aprile 1132, da parte di papa Innocenzo II. La nuova chiesa era a croce latina, con tre navate e matronei. La facciata, preceduta da un quadriportico, era affiancata da due torri scalari che univano le navate ai matronei. La crociera era coperta da un tiburio ottagonale e l'altare maggiore, costituito da una mensa sorretta da colonnine, era sormontato da un ciborio. La pavimentazione originale era a formelle quadrate, esagonali o triangolari di marmi bianchi e grigio-scuri, mentre la decorazione delle pareti interne era interamente in mosaico a soggetto floreale.\nAlle pareti vi era una serie di affreschi, alcuni dei quali, risalenti al X secolo, sono stati riportati alla luce nel XXI secolo: essi illustrano le scene dell'Apocalisse, di autore ignoto; del XV secolo risale, invece, il grandioso affresco raffigurante il Giudizio universale.\nA partire dal XV secolo, la chiesa fu oggetto di importanti restauri: nel Quattrocento vennero aperte, lungo le navate laterali, delle cappelle, ed altre nel Cinquecento. La facciata venne puntellata con contrafforti e le due torri scalari demolite, rimanendo in piedi soltanto il campanile, di fianco al transetto sinistro. Nel 1580, per volere del vescovo Francesco Bossi, venne demolita la vecchia abside, sostituita da un nuovo coro a pianta rettangolare. Il vescovo Carlo Bascap\u00e8, nella prima met\u00e0 degli anni novanta del Cinquecento fece costruire il nuovo altare maggiore e Benedetto Odescalchi, nel 1680, restaur\u00f2 il tiburio dotandolo di una lanterna. Nel XVIII secolo, su progetto di Benedetto Alfieri, la cattedrale venne gradualmente restaurata in stile barocco, mantenendo le sue strutture originarie. Tuttavia i lavori furono fermati nel 1792 che soltanto il transetto e alcune cappelle erano state realizzate, e ripresero nel 1831 su progetto del Melchiori, che realizz\u00f2 il nuovo coro, il cui altare, consacrato nel 1836 ma terminato pi\u00f9 tardi, venne progettato da Alessandro Antonelli.\nA quest'ultimo, nel 1854, venne richiesto un progetto per la ricostruzione del quadriportico, ma lui ne present\u00f2 uno che prevedeva anche la ricostruzione dell'intera cattedrale, che venne approvato l'anno successivo. Nel 1857 venne demolito il quadriportico ed in seguito ricostruito, mentre a partire nel 1865 vennero demolite le navate e la cupola della cattedrale romanica. La costruzione delle nuove navate termin\u00f2 nel 1869 e, il 2 ottobre dello stesso anno, la cattedrale venne consacrata. Tuttavia, non vennero costruiti il transetto e il coro.\nL'edificio ha subito un'opera di restauro durata 12 anni che si \u00e8 conclusa nel novembre 2009 con il termine dei lavori di sistemazione del campanile romanico.\nDescrizione.\nArchitettura.\nIl duomo, assieme agli altri edifici sacri ad esso connessi, si trova nel cuore della citt\u00e0, in Piazza della Repubblica, dove sorgeva una precedente cattedrale romanica.\nLungo il lato affacciato alla piazza l'edificio \u00e8 delimitato da un colonnato; sotto al portico si trova l'accesso al sagrato, chiuso da una cancellata e circondato internamente da un ulteriore porticato.\nL'ingresso \u00e8 situato sotto un pronao, costituito da quattro imponenti colonne scanalate, ornate da capitelli corinzi, che sorreggono il frontone di forma triangolare.\nLa struttura interna \u00e8 suddivisa in tre navate da possenti colonne in stucco marezzato di colore giallo-ocra.\nLa navata centrale \u00e8 coperta da una volta a botte mentre le navate laterali hanno copertura a calotta in ogni campata.\nTra i dipinti pi\u00f9 significativi troviamo lo \"Sposalizio di Santa Caterina\" di Gaudenzio Ferrari, oltre ad opere di Bernardino Lanino e Callisto Piazza.\n\u00c8 di ragguardevole rilevanza anche il busto di San Bernardo di Mentone situato all'interno di un'edicola al di sopra dell'altare di San Gaetano. Esso probabilmente \u00e8 una riproduzione fedele del volto del santo ottenuta dai calchi del viso.\nDi fronte alla chiesa, dall'altro lato del sagrato, sorge il Battistero paleocristiano, risalente al IV-V secolo, considerato il pi\u00f9 antico monumento della citt\u00e0.\nL'edificio \u00e8 a pianta ottagonale con absidi alternatamente rettangolari e semicircolari. Al centro vi sono i resti della primitiva fonte battesimale.\nIl disegno dell'altare maggiore, approvato nel 1836, appartiene all'Antonelli.\nOrgani a canne.\nOrgano in cornu Epistolae.\nSulla cantoria sulla parete destra del presbiterio, si trova l'organo a canne costruito da Alessandro Mentasti nel 1902.\nLo strumento \u00e8 a trasmissione mista: trasmissione meccanica con leva Barker per i manuali e il pedale e pneumatica per i registri. La consolle \u00e8 in cantoria, davanti al corpo d'organo, ed ha tre tastiere di 56 note ciascuna e pedaliera dritta di 30 note.\nOrgano in cornu Evangelii.\nSulla cantoria sulla parete sinistra del presbiterio, si trova un secondo organo a canne, dalla ditta Biroldi nel XIX secolo e successivamente profondamente modificato.\nLo strumento \u00e8 a trasmissione integralmente meccanica e la sua consolle dispone di un'unica tastiera di 56 note con prima ottava cromatica estesa (\u00e8 stata eliminata la controttava scavezza) e pedaliera dritta di 27 note.\nOrgano positivo.\nNella chiesa, a pavimento, vi \u00e8 anche l'organo positivo Mascioni \"opus 1077\", costruito nel 1986. Lo strumento, a trasmissione integralmente meccanica, dispone di un'unica tastiera di 61 note e pedaliera a leggio di 12 note priva di registri propri e costantemente unita al manuale.\nIl campanile e le campane.\nIl campanile romanico contiene un concerto di 5 campane in \"La\u266d \", pi\u00f9 una piccola campana come richiamo. Il concerto originario era quindi composto da 5 campane in Lab2 Fuse da Joseph Bozzius nel 1760 che hanno subito due rifusioni (III e V campana). Nel 1889 \u00e8 stata aggiunta la sesta campana, detta \"di richiamo\" e tutt'ora batte le ore e le mezze. Di seguito, le campane attualmente (2012) presenti nel campanile:\nLa Canonica e il chiostro.\nAlle spalle del duomo e del palazzo Vescovile si trova la Canonica, un edificio gi\u00e0 menzionato in un documento del IX secolo, voluto probabilmente dal Vescovo Adalgisio, per accogliere i chierici ed i presbiteri della Chiesa novarese.Il chiostro della Canonica come lo si osserva oggi risale alla fine del XV secolo ed \u00e8 composto da un quadriportico con eleganti archi ogivali. All'interno sono raccolti reperti archeologici, sarcofagi, rilievi scolpiti, antiche epigrafi, perlopi\u00f9 di et\u00e0 romana e tardo-romana, provenienti dal territorio novarese. Notevole \u00e8 il bassorilievo in marmo che raffigura una nave governata da marinai e un pescatore che regge una lenza con un pesce, esempio di arte paleocristiana risalente alla fine del III secolo."}
{"id": "1076851", "revid": "1275329", "url": "https://it.wikipedia.org/wiki?curid=1076851", "title": "Gri-gri", "text": "Il Grigri \u00e8 un dispositivo di frenata assistita, a conduzione manuale, utilizzato in arrampicata sportiva sia per l'assicurazione del primo che del secondo di cordata quando questi sale in moulinette. Prodotto dall'azienda francese Petzl, \u00e8 attualmente fra gli attrezzi maggiormente utilizzati durante questo tipo di attivit\u00e0 sportiva.\nFunzionamento.\nIl funzionamento del \"Grigri\" \u00e8 basato sull'azione di una camma eccentrica, posta al suo interno, attorno alla quale scorre la corda: in caso di caduta, la corda fa leva sulla camma e la spinge verso la cassa esterna del \"Grigri\" provocando la strozzatura della corda (che vi scorre nel mezzo). \u00c8 dunque la caduta stessa dell'arrampicatore a generare nella corda quella tensione che ne provoca poi la strozzatura nel \"Grigri\", con un pressoch\u00e9 immediato bloccaggio (da qui si evince che, per tale attrezzo, sarebbe forse pi\u00f9 proprio il termine \"bloccante\" piuttosto che \"freno\"). \nCaratteristiche.\nNell'utilizzo del \"Grigri\" sono comunque da tenere ben presenti alcuni aspetti che, se ignorati, possono essere causa di pericolosi incidenti:\nCome accorgimento generale - non strettamente legato all'uso del \"Grigri\" ma comunemente valido quando si arrampica in falesia su monotiri - \u00e8 poi sempre raccomandabile fare un nodo in fondo alla corda. Molti degli incidenti che avvengono in tali occasioni sono infatti legati al fatto che la corda non risulti sufficiente a calare fino al suolo che ha appena salito il tiro. Se l'assicuratore non se accorge per tempo e se, appunto, non vi \u00e8 un nodo al termine del capo di corda, la repentina fuoriuscita di quest'ultima dall'attrezzo di calata provocher\u00e0 una certa quanto rovinosa caduta a terra del compagno.\nModelli.\nIl primo \"Grigri\" \u00e8 stato lanciato sul mercato nel 1991, primo freno di tipo auto-bloccante. Questo modello poteva essere usato con corde tra i 10mm e gli 11mm di diametro.\nSolitamente si fa riferimento a questo modello come \"Grigri 1\".\nNel 2011 viene sostituito da una nuova versione, denominata \"Grigri 2\", che sostituisce la precedente. Questo nuovo modello porta alcune modifiche: la principale \u00e8 l'aumento del range del diametro utilizzabile, che aumenta a 8.9-11mm.\nLa terza generazione arriva nel 2017 con il \"Grigri +\". Questo modello non va a sostituire il \"Grigri 2\", ma lo affianca, indirizzandosi ad un'utenza pi\u00f9 ampia e ai principianti, grazie alle sue nuove funzioni che ne aumentano la sicurezza. In particolare troviamo il sistema anti panico, che permette di bloccare la corda in maniera pi\u00f9 intuitiva\\istintiva in caso di calata troppo rapida (tirando maggiormente la leva invece che chiudendola) e un selettore per il tipo di scalata (primo o top rope).\nInoltre, viene ulteriormente aumentato il range di diametro utilizzabile a 8.5-11mm.\nAttualmente \u00e8 il modello che offre pi\u00f9 sicurezza nel mondo dell'arrampicata sportiva.\nNel 2019 viene lanciata la quarta generazione, con il modello denominato semplicemente \"Grigri\". Quest'ultimo modello sostituisce il \"Grigri 2\", ma sempre affiancandosi al modello plus.\nQuesto presenta lo stesso range di diametro di corda utilizzabile del plus, ma senza il sistema anti panico e il selettore di scalata.\nRispetto al \"Grigri 2\" ha alcune migliorie sotto vari aspetti, tra cui l'ergonomia, il peso e i materiali.\nSebbene la sua denominazione commerciale sia \"Grigri\", per evitare confusione si fa riferimento a questo modello come \"Grigri 3\"."}
{"id": "1076855", "revid": "9", "url": "https://it.wikipedia.org/wiki?curid=1076855", "title": "Valchirie", "text": ""}
{"id": "1076856", "revid": "6923", "url": "https://it.wikipedia.org/wiki?curid=1076856", "title": "Alfa Romeo 6C 2500", "text": ""}
{"id": "1076857", "revid": "1543377", "url": "https://it.wikipedia.org/wiki?curid=1076857", "title": "Gruppo Gallico", "text": "Il Gruppo Gallico \u00e8 un insieme di satelliti irregolari di Saturno che seguono orbite in moto progrado e molto simili tra loro. La loro distanza da Saturno varia tra 16 e 19 milioni di km, con un'inclinazione orbitale tra 35\u00b0 e 40\u00b0 ed un'eccentricit\u00e0 di circa 0,53.\nPer questo gruppo, l'Unione Astronomica Internazionale (IAU) ha riservato dei nomi tratti dalla mitologia gallica.\nLa similarit\u00e0 tra le orbite di questi oggetti hanno suggerito agli scopritori l'ipotesi che questo gruppo si possa essere formato dalla distruzione di un corpo pi\u00f9 grande.\nIl diagramma mostra il gruppo gallico in relazione agli altri satelliti irregolari di Saturno. L'eccentricit\u00e0 delle orbite \u00e8 rappresentata dai segmenti gialli (che si estendono dal perielio all'afelio) con l'inclinazione rappresentata sull'asse Y.\nI membri di questo gruppo sono (in ordine crescente di distanza da Saturno):\nIn seguito venne scoperto che il gruppo \u00e8 anche composto da oggetti fisicamente omogenei: tutti i satelliti mostrano un colore rossastro (indice di colore B \u2212 V = 0,91 e V \u2212 R = 0,48)\ne simili indici infrarossi.\nOsservazioni recenti hanno rivelato che il membro pi\u00f9 grande del gruppo, Albiorix possiede due colori diversi: uno compatibile con quello di Erriapo e Tarvos, mentre l'altro colore \u00e8 diverso e un po' meno rosso. Si suppone che Tarvos e Erriapo possano essere in realt\u00e0 frammenti di Albiorix provocati da uno scontro che avrebbe lasciato un cratere di colore meno rosso.\nUn tale impatto avrebbe richiesto la collisione di un corpo con diametro superiore ad 1\u00a0km e una velocit\u00e0 relativa di 5\u00a0km/s, provocando un grande cratere con un raggio di 12\u00a0km. Molti grandi crateri sono stati osservati su Febe, e costituiscono una prova che avvennero tali collisioni nel sistema di Saturno nel passato."}
{"id": "1076858", "revid": "6923", "url": "https://it.wikipedia.org/wiki?curid=1076858", "title": "Alfa Romeo 6C 1750", "text": ""}
{"id": "1076860", "revid": "114072844", "url": "https://it.wikipedia.org/wiki?curid=1076860", "title": "Santa Caterina (Nard\u00f2)", "text": "Santa Caterina \u00e8 una frazione del comune di Nard\u00f2 in provincia di Lecce. Con 905 abitanti \u00e8 la seconda frazione pi\u00f9 popolosa dopo Santa Maria al Bagno.\nGeografia fisica.\nSanta Caterina \u00e8 posta sulla costa ionica, a circa 7 chilometri dal capoluogo comunale, ed \u00e8 costituita da una parte collinare dove si trovano le Cenate e una parte a ridosso del mare, il \"lungomare\".\nIl territorio \u00e8 costituito da colline e la costa \u00e8 piuttosto bassa e scogliosa, tranne alcuni tratti di natura sabbiosa.\nLa conformazione del territorio \u00e8 dovuta al progressivo innalzamento ed abbassamento del livello del mare, evento testimoniato dalla presenza di numerosi fossili di specie marittime sulla terraferma. Il paesaggio, quindi, si mostra formato da una serie di gradoni che discendono verso il mare. Sono anche presenti numerose grotte nelle pareti rocciose.\n\u00c8 poco distante da Porto Cesareo e da Gallipoli.\nStoria.\nSanta Caterina nasce come avamposto difensivo contro gli attacchi dei Saraceni.Vi si trovano, infatti, due torri d'avvistamento del XVI secolo a pianta quadrata (Torre Santa Caterina e Torre dell'Alto) poste in posizione sopraelevata rispetto al mare, fatte costruire dagli spagnoli per contrastare le incursioni ottomane. Sono posizionate in modo tale che fosse possibile comunicare tramite segnali con le altre torri.\nNel 2009, a seguito di alcune ricerche subacquee, al largo della costa di Santa Caterina \u00e8 stato avvistato un bimotore tedesco \"Junker 88\", precipitato durante la Seconda guerra mondiale, su un fondo marino di circa 35 metri.\nParco di Porto Selvaggio.\n\u00c8 una riserva naturale che comprende un bosco esterno e tutto il tratto di spiaggia da Santa Caterina fino a Porto Cesareo.\nEconomia.\nTurismo.\n\u00c8 una meta balneare in cui sono presenti vari circoli nautici.\nDurante l'inverno solitamente non \u00e8 frequentata, tranne che nei giorni festivi.\nPolitiche infrastrutturali.\n\u00c8 anche dotata di un porto.\nFa parte, inoltre, di Santa Caterina anche il Parco di Porto Selvaggio e Palude del Capitano.\nNel corso del 2007 e del 2008, la cittadina \u00e8 interessata da lavori di ristrutturazione ed abbellimento.\nAmbiente.\nA Santa Caterina, insieme alle altre marine di Nard\u00f2, sono state assegnate le 5 vele dalla Guida Blu del Touring Club Italiano e Legambiente.\nQueste localit\u00e0 si sono piazzate, nel 2008, al 5\u00ba posto fra le localit\u00e0 marine pi\u00f9 belle d'Italia; mentre nel 2007 al 6\u00b0."}
{"id": "1076862", "revid": "80598", "url": "https://it.wikipedia.org/wiki?curid=1076862", "title": "Jolly (casa discografica)", "text": "La Jolly \u00e8 una etichetta discografica italiana della SAAR Records, creata nel 1958 da Walter Guertler; attualmente \u00e8 un marchio non utilizzato. Il suo logo \u00e8 costituito dalla scritta jolly in caratteri minuscoli, che sovrasta la scritta \"hi-fi records\" in caratteri minori. La \"o\" di jolly \u00e8 a propria volta sovrastata dalla stilizzazione di un berretto a tre sonagli.\nStoria.\nAnni cinquanta.\nWalter Guertler era entrato nel mondo discografico nel 1948, fondando la Celson (insieme al fratello Ernest), e nel 1951 aveva acquistato un'altra etichetta, la Music, mantenendole per\u00f2 in vita separatamente.\nAgli inizi del 1958 per\u00f2 decise di unire le due aziende, sotto la denominazione SAAR Records (Societ\u00e0 Articoli Acustici Riprodotti), con sede a Milano in viale di Porta Vercellina 14; in quell'occasione cre\u00f2 una nuova etichetta, la Jolly, utilizzata soprattutto per il lancio di nuovi talenti. A questa segu\u00ec - qualche anno dopo - la Joker; quest'ultima avrebbe ripubblicato in edizione economica i dischi della Jolly, oltre che stampare edizioni di dischi esteri di artisti come Tito Puente e, in seguito, dischi di artisti messi autonomamente sotto contratto (ricordiamo Bruno Venturini).\nCome direttore artistico, Guertler scelse il musicista di estrazione jazz Ezio Leoni, che aveva gi\u00e0 avuto esperienze come arrangiatore e direttore d'orchestra.\nSubito la Jolly riscosse notevoli successi; nel 1959 \"Il tuo bacio \u00e8 come un rock\", di un giovanissimo Adriano Celentano, domin\u00f2 le classifiche.\nAnni sessanta.\nNel giro di pochi anni la Jolly mise sotto contratto moltissimi giovani artisti, spesso destinati negli anni seguenti ad un consistente successo, come Enzo Jannacci, Luigi Tenco, Nancy Cuomo, Remo Germani, Nicola Di Bari, Peppino Gagliardi, Cochi e Renato, Gabriella Ferri, Fausto Leali, Franco Battiato, e il gruppo I Campioni.\nLa Jolly fu la prima etichetta discografica italiana a creare una linea economica (la gi\u00e0 citata Joker), ed una delle prime ad acquisire la distribuzione di etichette straniere in Italia: da ricordare la Vogue, la Mercury (prima che passasse alla Phonogram), e, per i primi anni, la Atlantic Records.Oltre a questo, pubblic\u00f2 in Italia gli artisti francesi sotto contratto alla Barcklay: Dalida, Henry Salvador, Charles Aznavour e Jacques Brel.\nContestualmente al potenziamento dell'intera impresa SAAR, avvenuto tramite investimenti in risorse umane, sale di registrazione, produzione e distribuzione, in tale decennio la Jolly sar\u00e0 l'etichetta utilizzata per i dischi degli interpreti che parteciperanno al Festival di Sanremo (dal 1961 al 1969) e ad altre manifestazioni quali: Canzonissima, Cantagiro, Disco per l\u2019estate, Gondola d\u2019ora di Venezia.\nTra i produttori che lavorarono per l'etichetta nella seconda met\u00e0 degli anni '60 e nell'inizio del decennio successivo ci fu il napoletano Carlo Casale (www.carlocasale.it).\nNel 1971, in base a scelte aziendali, il marchio jolly cess\u00f2 di essere utilizzato in maniera regolare per nuove produzioni, salvo sporadici riutilizzi successivi, soprattutto relativi a ristampe e raccolte di successi.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nSingoli a 45 giri - Numerazione J 50....\nAlcuni 45 giri della Jolly vennero pubblicati con una numerazione diversa, con la sequenza 50xxx"}
{"id": "1076868", "revid": "1234826", "url": "https://it.wikipedia.org/wiki?curid=1076868", "title": "Senussi", "text": "I Senussi sono gli appartenenti alla \"\u1e6dar\u012bqa\" (confraternita islamica) della Senussia (), fondata dall'eponimo Muhammad ibn Ali al-Sanusi (), che istitu\u00ec la confraternita a La Mecca nel 1837.\nStoria.\nOrigini e attivit\u00e0 spirituale.\nMu\u1e25ammad ibn \u02bfAl\u012b fu chiamato al-San\u016bs\u012b da un suo Maestro musulmano assai venerato. Era appartenente alla trib\u00f9 dei Awl\u0101d S\u012bd\u012b \u02bfAbd All\u0101h, e fu uno \"shar\u012bf\" che faceva risalire la sua ascendenza a F\u0101\u1e6dima, figlia di Maometto.\nStudi\u00f2 in una madrasa di Fez (Marocco), quindi viaggi\u00f2 nel Sahara predicando in Tunisia e Tripolitania la necessit\u00e0 di una riforma che purificasse la fede islamica dei musulmani dell'epoca, guadagnandosi molti seguaci. Si diresse quindi verso Il Cairo per studiare nella rinomata universit\u00e0 religiosa di al-Azhar. Lo studente divenne un convinto critico dell'ambiente degli \"\u02bfulam\u0101\u02be\" egiziani che egli vedeva troppo appiattiti nei confronti delle autorit\u00e0 ottomane e troppo conservatori sotto il profilo spirituale. Si convinse anche che i musulmani istruiti non dovessero seguire ciecamente le quattro classiche scuole giuridiche sunnite ma impegnare se stessi nell\"'ijtih\u0101d\".\nPer queste ragioni venne avversato dagli \"\u02bfulam\u0101\u02be\", giudicato eterodosso e colpito da una \"fatw\u0101\". San\u016bs\u012b si spost\u00f2 quindi alla Mecca, dove si un\u00ec ad A\u1e25mad b. Idr\u012bs al-F\u0101\u1e63\u012b, capo della Q\u0101diriyya, una confraternita di origine marocchina. Alla morte di al-F\u0101\u1e63\u012b, al-San\u016bs\u012b divent\u00f2 capo di uno dei due rami in cui si divise la Q\u0101diriyya e nel 1835 fond\u00f2 il suo primo monastero (ovvero \"z\u0101wiya\", lett. \"angolo\") ad Ab\u016b Kubays, presso la Mecca. Mentre era in Arabia, i legami di al-San\u016bs\u012b col movimento wahhabita (allora assai attivo contro l'Impero ottomano) provocarono il sospetto degli \"\u02bfulam\u0101\u02be\" della Mecca e delle autorit\u00e0 ottomane. Trovando troppo potente l'opposizione incontrata alla Mecca, al-San\u016bs\u012b s'insedi\u00f2 in Cirenaica nel 1843, nelle cui montagne presso Derna egli edific\u00f2 la Z\u0101wiya Bay\u1e0d\u0101\u02be (\"Monastero Bianco\"). Qui fu appoggiato dalle trib\u00f9 locali e dal Sultano di Wadai e le sue connessioni si ramificarono in tutto il Maghreb.\nIl Gran Senusso (come veniva chiamato) non tollerava forme di fanatismo e viet\u00f2 l'uso di stimolanti, come pure la povert\u00e0 volontaria, tipica dei dervisci. Gli appartenenti alla Z\u0101wiya dovevano mangiare, bere e vestirsi nei limiti di quanto imposto dalla legge islamica e, invece di dipendere dalla carit\u00e0, erano obbligati a diffondere il loro modo di vivere attraverso il lavoro.\nNon era permesso alcun ausilio per la loro contemplazione religiosa, quali le processioni, volteggiamenti e pratiche automutilatorie, talora usate dai dervisci sufi meno ortodossi. Egli respingeva anche le procedure interamente intuitive dei mistici sufi, come pure il razionalismo religioso degli \"\u02bfulam\u0101\u02be\" sunniti, quanto piuttosto cercava di raggiungere l'aurea \"via mediana\" dei primi grandi musulmani.\nLe trib\u00f9 beduine non avevano mostrato mai interesse per le pratiche estatiche dei sufi, che avevano guadagnato adepti solo nelle citt\u00e0, ma furono attratte in gran numero dalla San\u016bssiyya. La relativa austerit\u00e0 di vita del messaggio senussi fu particolarmente sentita consona al carattere dei beduini cirenaici, il cui sistema di vita non era cambiato molto nei secoli, fin da quando gli Arabi avevano per primi accettato l'insegnamento del profeta Maometto.\nNel 1855 al-San\u016bs\u012b si allontan\u00f2 ulteriormente dalla diretta sorveglianza operata ai suoi danni dalle autorit\u00e0 ottomane e si spost\u00f2 ad al-Jaghb\u016bb, una piccola oasi a circa 52 chilometri a NO di Siwa. Qui mor\u00ec nel 1860, lasciando due figli, Mu\u1e25ammad Shar\u012bf (1844 - 1895) e Mu\u1e25ammad al-Ma\u1e25d\u012b, cui egli pass\u00f2 la propria successione come capo della confraternita.\nAttivit\u00e0 politica della San\u016bsiyya.\nDal 1902 al 1913 i Senussi combatterono l'espansione dei francesi nel Sahara algerino e contro l'occupazione italiana della Libia, in entrambi i casi senza successo. Il successore Sayyid Ahmad al-Sharif bin Sayyid Muhammad al-Sharif al-Sanusi si schier\u00f2 nel 1913 contro l'Italia e la Gran Bretagna, tentando di aggredire l'Egitto.\nDopo che le sue forze furono sconfitte dai britannici e dopo essere stato salvato da un sottomarino austriaco si rifugi\u00f2 a Pola, allora territorio asburgico. Poco dopo per\u00f2, nel 1915, essi si sottomisero al re d'Italia Vittorio Emanuele III e quindi la confraternita rinneg\u00f2 in parte i suoi ideali.\nLa sede della \"\u1e6dar\u012bqa\" fu spostata poi al Cairo e infine a Giarabub in Libia, essendo l'Algeria occupata dai francesi. Sotto la guida di S\u012bd\u012b Mu\u1e25ammad Idr\u012bs al-Mahd\u012b al-San\u016bs\u012b, che guid\u00f2 la rivolta contro gli italiani in Libia, i Senussi ebbero effimeri successi dal 1923 al 1931 quando riuscirono a condurre le loro azioni dall'Egitto e in parte minore anche dal momentaneo disinteresse italiano nei riguardi della sua politica coloniale. Fra loro fa spicco la figura di \u02bfOmar al-Mukht\u0101r (1862-1931), che venne infine catturato nell'oasi libica di Cufra e impiccato dopo un processo.\nDurante la prima guerra mondiale l'Impero ottomano, che aveva esercitato per secoli il potere sulla Libia e che, nonostante l'occupazione italiana, continuava ad influenzare la popolazione di fede islamica, si schier\u00f2 con le Potenze centrali e quindi contro il Regno d'Italia. I turchi, appoggiati anche dagli alleati tedeschi, spinsero la popolazione locale a rivoltarsi contro la dominazione italiana in quella che fu chiamata Campagna del Nord Africa.\nRegno di Libia.\nDurante la seconda guerra mondiale la \"\u1e6dar\u012bqa\" adott\u00f2 un atteggiamento strumentalmente filo-britannico per impedire che la Cirenaica cadesse nuovamente in mano italiana. La Lega Araba e l'ONU si impegnarono dal 1945 a far tornare la Cirenaica sotto controllo dei Senussi, in una Libia indipendente, formata da Tripolitania, Cirenaica e Fezz\u0101n, cosa che avvenne nel 1951 con Idr\u012bs I, capo della San\u016bsiyya.\nDivenuto re di Libia, nel 1969 fu indotto ad abdicare in favore di Sayyid \u1e24asan, che fu monarca di Libia per un brevissimo periodo, dal momento che il 5 settembre 1969 il nuovo re di Libia e capo della confraternita della San\u016bssiyya fu incarcerato da Gheddafi per lunghi anni fino a farlo diventare paralitico. Tuttora la sede dei Senussi \u00e8 a Londra ma la \"\u1e6dar\u012bqa\" si presenta come un movimento politico e spirituale moderato."}
{"id": "1076869", "revid": "83140381", "url": "https://it.wikipedia.org/wiki?curid=1076869", "title": "Monotiro", "text": "Il monotiro \u00e8 una via d'arrampicata, su roccia o su ghiaccio, costituita da una breve salita (solitamente tra i 20 e i 30 metri) e dall'immediata discesa. La \"lunghezza\" massima del monotiro \u00e8 solitamente corrispondente a non pi\u00f9 della met\u00e0 della lunghezza della corda che si ha a disposizione. Arrampicando con una corda da 50 metri, si potr\u00e0 sviluppare al massimo un monotiro da 25 metri; con una corda da 60, un monotiro da 30 metri e cos\u00ec via. Le moderne corde da arrampicata arrivano oggi a lunghezze tra i 70 e gli 80 metri.\nLe falesie.\nI monotiri sono una specialit\u00e0 caratteristica dell'arrampicata sportiva e, nella stragrande maggioranza dei casi, si trovano in corrispondenza di quelle che in gergo vengono chiamate \"falesie\". In realt\u00e0, si tratta di aree di arrampicata pre-attrezzate (ossia con punti di ancoraggio gi\u00e0 predisposti lungo le possibili vie di salita, nelle quali trovano spesso spazio, su una stessa parete, alcune serie di monotiri. Vi sono falesie in tutti i continenti; a titolo di esempio, alcune delle pi\u00f9 famose aree falesistiche al mondo sono Yosemite Valley in America, la Catalogna in Europa, e la Thailandia meridionale in Asia. \nConduzione, tecnica di salita e di discesa.\nL'arrampicatore parte da terra e comincia a salire, assicurato dal compagno (tramite appositi attrezzi quali freni o bloccanti) che resta fermo nel punto di partenza. Scalato tutto il percorso, l'arrampicatore raggiunge il punto di calata (solitamente pre-attrezzato) ed esegue quindi le manovre di corda necessarie per la propria discesa e il ritorno a terra.\nDurante la salita, \u00e8 necessario che l'arrampicatore faccia passare la corda in alcuni punti di ancoraggio (fix, spit, resinati o chiodi ne sono un esempio), utilizzando i rinvii, in modo da ridurre il pi\u00f9 possibile l'entit\u00e0 di un'eventuale caduta. \nLa calata a terra, dopo che la corda sia stata passata in sosta, viene solitamente gestita e regolata dal compagno che si occupa dell'assicurazione. Si noti che, una volta arrivato a terra il primo arrampicatore (avendo egli completato il monotiro), chi volesse ripetere lo stesso percorso pu\u00f2 optare, se vuole, per una salita di massima sicurezza. Il successivo arrampicatore pu\u00f2 infatti utilizzare il punto di calata in cui passa la corda come una sorta di \"carrucola\": si lega a uno dei due capi mentre il compagno lo assicura preoccupandosi di recuperare la corda intanto che egli sale. \nMantenendo la corda sempre nella dovuta tensione, chi sale non va incontro a una vera e propria caduta ma, nel caso, resta piuttosto \"appeso\" alla corda. In gergo arrampicatorio, questo modo di procedere (ossia: arrampicata del monotiro avendo la corda di sicurezza gi\u00e0 passata nell'anello di calata, e quindi con salita e discesa regolate dal basso) viene denominato moulinette.\nLunghezza dei monotiri e delle corde.\nOggi la maggior parte delle corde da arrampicata sportiva hanno una lunghezza di 70 metri, cosa che permette di percorrere monotiri lunghi fino a 35 metri. Una corda di tale lunghezza permette di arrampicare con sicurezza su quasi tutte le vie attrezzate di falesia, in Italia e all'estero (se una via richiedesse una corda pi\u00f9 lunga, ci\u00f2 dovrebbe venire specificato sulla guida cartacea che riporta le vie di arrampicata della zona). Si trovano comunque in commercio anche corde da 50 o 60 metri, meno indicate per le pi\u00f9 moderne falesie ma comunque utilizzabili nella maggior parte delle localit\u00e0 storicamente conosciute da alpinisti e arrampicatori di tutta Italia. \nNota: allo scopo di non incappare in brutte sorprese, soprattutto se non si conosce la lunghezza esatta del monotiro, \u00e8 sempre consigliabile fare un nodo in fondo alla corda stessa (meglio farlo anche se la corda \u00e8 da 70 metri) per impedire che essa possa inavvertitamente fuoriuscire dal freno di assicurazione mentre si \u00e8 intenti a calare in moulinette il compagno."}
{"id": "1076871", "revid": "661526", "url": "https://it.wikipedia.org/wiki?curid=1076871", "title": "Coda lunga", "text": "L'espressione coda lunga, in inglese \"The Long Tail\", \u00e8 stata coniata da Chris Anderson in un articolo dell'ottobre 2004 su \"Wired Magazine\" per descrivere un modello economico e commerciale, usato ad esempio da Amazon.com e Netflix, nel quale i ricavi vengono ottenuti non solo con la vendita di molte unit\u00e0 di pochi oggetti (i best seller), ma anche vendendo pochissime unit\u00e0 di tantissimi oggetti diversi.\nIl termine \u00e8 anche utilizzato comunemente nelle scienze statistiche, ad esempio per definire modelli di distribuzione della ricchezza e di usi lessicali.\nIn queste distribuzioni una popolazione ad alta frequenza (o ampiezza) \u00e8 seguita da una popolazione a bassa frequenza (o ampiezza), che diminuisce gradatamente (\"tail off\").\nAd esempio, applicando il concetto di coda lunga all'editoria, se la curva rappresentasse il mercato delle riviste di enigmistica, una rivista generalista con un milione di lettori si troverebbe nella porzione verde della curva, tutto il resto (porzione gialla) rappresenterebbe la coda lunga in cui potrebbero esserci migliaia di riviste di nicchia. (Magari pi\u00f9 specializzate) con pochi lettori ciascuna; la somma dei lettori di queste potrebbe addirittura superare il totale dei lettori della rivista leader del mercato. Questo significa teoricamente che un editore potrebbe produrre molte riviste di enigmistica con pochi lettori ed avere abbastanza profitti, forse anche di pi\u00f9 di un altro che invece pubblica solo la rivista leader del mercato. Nella lunga coda infatti potrebbe circolare pi\u00f9 denaro che nella testa. \n&lt;br&gt; Se questa strategia \u00e8 difficile da applicare nel mondo dell'editoria cartacea, dove ci sono molti costi di produzione e di stampa collegati ad economie di scala, \u00e9 invece molto pi\u00f9 probabile che si possa applicare nel mondo del web dove la produzione editoriale pu\u00f2 avvenire a costo pi\u00f9 contenuto e non \u00e8 vincolata al raggiungimento di economie di scala industriali. In sostanza i media digitali consentono di mantenere basso il costo editoriale, rendendo quindi attuabile (e in alcuni casi vincente) la realizzazione di prodotti di nicchia. Nell'editoria del web quindi un editore potrebbe avere pi\u00f9 successo collocandosi nella lunga coda del mercato, piuttosto che puntando alla testa e quindi facendo molti prodotti di nicchia, anzich\u00e9 pochi di massa.\nCoda lunga ed economia del web.\nUn dipendente di Amazon ha descritto la coda lunga nei seguenti termini: \"Oggi abbiamo venduto pi\u00f9 libri tra quelli che ieri non sono affatto andati venduti rispetto a quelli che ieri sono andati venduti\". Analogamente, Wikipedia, pubblicata dagli utenti della rete, conta un grande numero di voci di bassa popolarit\u00e0, che collettivamente generano pi\u00f9 traffico rispetto al numero limitato di voci molto popolari presenti in un'enciclopedia convenzionale come l'Encyclop\u00e6dia Britannica.\nLa coda lunga presenta implicazioni destinate a influenzare la cultura e la politica. Ove i costi di magazzino e distribuzione sono elevati, vengono venduti solo i prodotti pi\u00f9 popolari. Ove al contrario la coda lunga funziona, i gusti delle minoranze vengono soddisfatti e gli individui hanno maggiore possibilit\u00e0 di scelta. Nelle situazioni in cui la popolarit\u00e0 \u00e8 determinata dal minimo comune denominatore, un modello a coda lunga pu\u00f2 generare un miglioramento del livello culturale della societ\u00e0.\nLa televisione ne rappresenta un ottimo esempio. Le stazioni tv hanno spazi limitati, quindi il costo di acquisizione di ciascuno spazio \u00e8 elevato; le stazioni pertanto scelgono programmi che garantiscono il massimo ascolto. Tuttavia, con la crescita del numero di stazioni tv e con la distribuzione dei programmi su canali digitali, la scelta dei programmi tv aumenta e con essa la diversificazione culturale.\nAlcune delle aziende internet devono il loro successo allo sfruttamento del principio della coda lunga nel loro modello economico. Tra le grandi compagnie spiccano eBay (aste), Yahoo! e Google (motori di ricerca), Amazon.com (vendita al dettaglio) e iTunes Store (musica e podcast), seguite da imprese minori quali Audible (audiolibri) e Netflix (videonoleggio).\nSpesso presentato come un fenomeno che investe principalmente i rivenditori di prodotti di massa e aziende che operano sul web, il modello coda lunga si ripercuote anche sui produttori di contenuti, in particolare su quelli i cui prodotti \u2013 per motivi economici \u2013 erano tagliati fuori dai canali di distribuzione pre-internet controllati dalle case editrici, dalle case discografiche, dalle case di produzione cinematografiche e dalle reti televisive. Dal punto di vista dei produttori, la coda lunga ha generato un fiorire di creativit\u00e0 in tutti i campi dell'ingegno umano.\nIn occasione di un meeting nell'autunno 1994, cui parteciparono tra gli altri Marc Andreessen (fondatore di Netscape), e diversi membri dello staff di \"Wired Magazine\", Ken McCarthy, pioniere del commercio su internet e storico dei media, aveva affrontato il modello coda lunga dal punto di vista dei produttori. Dopo aver spiegato come l'industria mediatica pre-internet basasse le proprie iniziative di distribuzione e promozione su una filosofia economica che privilegiava la sicurezza e non su criteri di qualit\u00e0 o sulla potenziale durata della domanda, McCarthy espose una dettagliata previsione dell'impatto che\u00a0\u2013 a suo giudizio\u00a0\u2013 internet avrebbe avuto sulla struttura dell'industria dei media, la quale si \u00e8 in seguito rivelata estremamente precisa, prefigurando molte delle idee che avrebbero trovato espressione nel popolare saggio di Anderson.\nCoda lunga e concorrenza.\nLa coda lunga potrebbe mettere in pericolo numerose aziende affermate.\nPrima che questo nuovo modello abbia modo di avviarsi, generalmente il mercato offre solo i prodotti pi\u00f9 popolari. Quando i costi di magazzino e distribuzione diminuiscono, il ventaglio dei prodotti disponibili aumenta sensibilmente. Questo fenomeno, a sua volta, pu\u00f2 provocare la riduzione della domanda per i prodotti di maggiore popolarit\u00e0.\nAd esempio, aziende che producono contenuti web di largo consumo, come Yahoo! o CNET, possono essere messi in pericolo dall'affermarsi di siti web minori che propongono contenuti di nicchia di qualit\u00e0 migliore rispetto ai siti pi\u00f9 grandi. La concorrenza rappresentata da questi siti nicchia \u00e8 ridotta in virt\u00f9 dei costi di produzione e mantenimento dei siti e dei loro contenuti e dal fastidio per l'utilizzatore di dover tener dietro a una miriade di fonti diverse. Tuttavia, questi handicap sono stati pressoch\u00e9 eliminati dalla disponibilit\u00e0 di software economici per la creazione e gestione dei siti e dalla diffusione dei feed RSS."}
{"id": "1076872", "revid": "1478895", "url": "https://it.wikipedia.org/wiki?curid=1076872", "title": "Fork bomb", "text": "La bomba fork \u00e8 un attacco di tipo denial of service contro un computer che utilizza la funzione fork. L'azione si basa sull'assunto che il numero di programmi e processi che possono essere eseguiti contemporaneamente su un computer abbia un limite. \nIntroduzione.\nUna bomba fork agisce creando un gran numero di processi in un tempo molto rapido, cos\u00ec da saturare lo spazio disponibile nella lista dei processi che viene mantenuta dal sistema operativo. Se la tabella dei processi \u00e8 piena, non possono essere avviati ulteriori programmi finch\u00e9 un altro non termina. Anche se ci\u00f2 avvenisse, non \u00e8 probabile che un programma utile all'utente venga avviato, dal momento che le istanze del programma bomba sono a loro volta in attesa di utilizzare per s\u00e9 gli slot che si liberano nella tabella stessa. \nLe bombe fork non si limitano ad utilizzare in maniera invasiva la tabella dei processi, ma impiegano anche del tempo di processore e della memoria. Pertanto il sistema rallenta e pu\u00f2 diventare pi\u00f9 difficile, se non impossibile da utilizzare. \nLe bombe fork possono essere considerate un particolare tipo di wabbit (un programma che si auto-riproduce senza utilizzare funzionalit\u00e0 offerte da servizi o dalla rete).\nLe bombe fork tradizionali comprendono la seguente (che utilizza il fork per mezzo dell'interprete Perl):\n perl -e \"fork while fork\" &amp;\ne, (utilizzando la Bash shell):\nSu un sistema con Microsoft Windows, utilizzando un comando batch (questa versione, al contrario di altre, funziona con tutti i sistemi Windows 9x e con tutti i sistemi della famiglia Windows NT):\n :s\n start %0\n goto s\nOppure:\n%0|%0\nIn C:\n #include &lt;unistd.h&gt;\n int main(void)\n while(1) { \n fork(); \n return 0; \nIn Python:\nimport os\nwhile True:\n os.fork()\nIn Haskell:\nimport Control.Monad\nimport System.Posix.Process\nforkBomb = forever $ forkProcess forkBomb\nIn Ruby:\ndef forkbomb\nend; forkbomb\nIn Scheme:\nIn assembly:\n.text\n .global _start\n_start:\n movb $0x2,%al\n int $0x80\n jmp _start\nIn PHP:\n&lt;?php\nwhile (true) {\n pcntl_fork();\n?&gt;\nDifficolt\u00e0 di rimedio.\nUna volta che una bomba fork \u00e8 stata attivata su un sistema, pu\u00f2 essere impossibile ripristinarne la normale operativit\u00e0 senza forzarne un riavvio (boot) [alt + r-sist + r e i s u b], dal momento che l'unica soluzione ad una bomba fork \u00e8 quella di distruggerne tutte le istanze.\nIl tentativo di terminare (kill) i processi indesiderati di norma non ha successo, dal momento che ci\u00f2 a sua volta richiede la creazione di un altro processo, cosa che potrebbe non riuscire dal momento che \u00e8 probabile che non ci siano posti liberi nella tabella dei processi o spazio nelle strutture di memoria.\nIn rari casi, sui sistemi Linux pu\u00f2 rivelarsi efficace l'utilizzo del comando \"skill\" da parte dell'utente root per eliminare la fork bomb attivata da un utente. Naturalmente, se l'attivatore \u00e8 root stesso, tale comando si rivela inutilizzabile.\nPrevenzione.\nPoich\u00e9 il sistema di funzionamento di una bomba fork richiede che questa sia in grado di lanciare un grande numero di processi nel minore tempo possibile, il sistema pi\u00f9 efficace per prevenirne l'azione \u00e8 quello di limitare il numero di processi che possono essere avviati da un singolo programma o utente.\nPermettere agli utenti non fidati di avviare un limitato numero di processi significa ridurre il rischio di bomba fork, sia essa di origine malevola o non intenzionale. Ci\u00f2 tuttavia non previene la possibilit\u00e0 che un certo numero di utenti possano collaborare a consumare spazio nella tabella dei processi realizzando un attacco del tutto analogo.\nNota che una bomba fork accidentale \u00e8 molto improbabile che coinvolga pi\u00f9 di un utente. Esiste una patch per il kernel Linux \u2014 chiamata grsecurity \u2014 che abilita il logging per quegli utenti che hanno avviato una fork bomb.\nI sistemi Unix-like tipicamente hanno un limite sui processi, controllata dal comando di shell \"ulimit\". Inoltre, su Linux o BSD, si pu\u00f2 editare il file di configurazione dei limiti di pam: /etc/security/limits.conf.\nUn'ulteriore soluzione \u00e8 rappresentata dalla possibilit\u00e0, da parte del kernel, di rilevare attacchi di questo tipo, come ad esempio \u00e8 stato implementato, sotto forma di modulo, per il kernel Linux, come rexFBD, ormai obsoleto.\nUna soluzione per i sistemi Linux 2.6 \u00e8 quella di aggiungere la riga\n * hard nproc 300\nal file /etc/security/limits.conf, per imporre a tutti gli utenti un numero massimo di processi. Superato questo limite il kernel rifiuter\u00e0 successive chiamate a fork() visualizzando il messaggio \u00ab\"fork: Risorsa temporaneamente non disponibile\"\u00bb.\nProblemi sui server.\nPersino con le precauzioni sopra citate, gli attacchi con le bombe fork possono avere effetti nefasti per un sistema. Ad esempio, se un server ha 24 CPU e permette agli utenti ordinari di avere fino a 100 processi, una bomba fork pu\u00f2 giungere a saturare interamente le 24 CPU tanto da far s\u00ec che il sistema non risponda pi\u00f9 e non permetta ad un amministratore di effettuare il login per risolvere il problema senza doversi recare fisicamente sul posto. "}
{"id": "1076877", "revid": "765341", "url": "https://it.wikipedia.org/wiki?curid=1076877", "title": "Vy\u0161\u010da Liha 1993-1994", "text": "La Vy\u0161\u010da Liha 1993-1994 \u00e8 stata la 3\u00aa edizione della massima serie del campionato ucraino di calcio. La stagione \u00e8 iniziata l'8 agosto 1993 ed \u00e8 terminata il 19 giugno 1994.\nStagione.\nNovit\u00e0.\nAl termine della passata stagione, non vi \u00e8 stata alcuna retrocessione in Per\u0161a Liha. Da quest'ultima, sono salite e .\nFormula.\nLe diciotto squadre si affrontano due volte, per un totale di trentaquattro giornate. La vincitrice del torneo, parteciper\u00e0 alla Coppa dei Campioni 1994-1995, mentre la secondo classificata alla Coppa UEFA 1994-1995.\nLe ultime due classificate, retrocedono in Per\u0161a Liha.\nClassifica finale.\nLegenda:\nNote:"}
{"id": "1076879", "revid": "124123", "url": "https://it.wikipedia.org/wiki?curid=1076879", "title": "Waldemar \u0141ysiak", "text": "Possiede un gran numero di stampe e manoscritti rari, tra cui i poemi di Cyprian Norwid e l'unica copia esistente dei \"Treny\" (\"Lamenti\") di Jan Kochanowski. Note sono anche le sue posizioni profondamente anticomuniste. Tra i suoi libri in lingua italiana \u00e8 stato pubblicato in italiano nel 1994 \"Scacco all'imperatore\", un thriller storico in cui si narra di un piano elaborato da alcuni politici britannici per rapire Napoleone."}
{"id": "1076886", "revid": "287204", "url": "https://it.wikipedia.org/wiki?curid=1076886", "title": "Francesco Turrettini", "text": "Biografia.\nStudia a Ginevra, Leida, Utrecht, Parigi, Saumur, Montauban e N\u00eemes. Dopo essere ritornato alla sua citt\u00e0 natale, \u00e8 nominato pastore della locale chiesa evangelica di lingua italiana nel 1658 e insegna, come professore di teologia, all'Accademia di Ginevra dal 1653. \u00c8 il padre di Jean Alphonse Turretin.\nFrancesco Turrettini \u00e8 noto specialmente per la sua zelante opposizione alla teologia di Saumur promossa da Mo\u00efse Amyraut e chiamata \"Amiraldismo\", difendendo egli l'ortodossia del Calvinismo classico rappresentata dal Sinodo di Dordrecht. Difende la concezione calvinista ortodossa della doppia predestinazione e dell'ispirazione verbale della Bibbia sostenendo il Consenso elvetico del 1675.\nFra gli scritti di Francesco Turrettini, di carattere soprattutto dogmatico, si ricorda oggi, in particolar modo, il suo \"Institutio Theologiae Elencticae\" (3 parti, Ginevra, 1679-1685) destinata a divenire un'importante opera di riferimento per la teologia sistematica del Calvinismo posteriore. La particolarit\u00e0 dell\"Institutio\" consiste nell'impostazione in domande e risposte.\nFrancesco Turrettini influisce particolarmente sul Puritanesimo ed \u00e8 rivalutato oggi dai circoli calvinisti conservatori. John Gerstner, curatore di una versione moderna in inglese di quest'opera, chiama Turrettini: \"il teologo pi\u00f9 preciso della tradizione calvinista\".\nTeologia.\nLa teologia di Francesco Turrettini \u00e8 identificabile in ci\u00f2 che poi sar\u00e0 conosciuta come \"ortodossia calvinista\" nella tradizione di Beza e dei teologi olandesi che si oppongono ad Arminio. Il contributo di Turrettini \u00e8 quello di creare precise e complete posizioni teologiche. La teologia di Giovanni Calvino ne provvede la struttura, e Turrettini sviluppa dogmi formulati con precisione su principi derivati dalle Sacre Scritture. Sebbene Calvino, facendo uso di un'erudizione pi\u00f9 umanista, permette a contraddizioni e problemi di rimanere insoluti, Turrettini cerca di presentare la serie pi\u00f9 completa di deduzioni logiche possibili al fine di respingere interpretazioni non ortodosse e di presentare una teologia biblica e completa. Dottrine dedotte dai \"decreti di Dio\" forniscono a Turrettino l'approccio di base a tutta la teologia. \u00c8 cos\u00ec che il Calvinismo ortodosso si concentra per la maggior parte su idee come la predestinazione, la riprovazione, la salvezza mediante una grazia immeritata.\nQuesta ortodossia, per\u00f2, si indebolisce sempre di pi\u00f9 sin dal diciottesimo secolo, quando i teologi continuano ad usare esegesi umaniste ed altri mettono in questione le idee ortodosse sull'ispirazione verbale e l'infallibilit\u00e0 della Bibbia. Lo stesso figlio del Turrettini tender\u00e0 a minimizzare l'uso di dottrine precise che, secondo lui, tendono a dividere il Protestantesimo, al contrario, sempre secondo il figlio, sarebbe sufficiente attenersi al Credo apostolico per promuovere l'unit\u00e0. La teologia di Francesco Turrettini \u00e8 stata rivalorizzata nel diciannovesimo secolo dai presbiteriani americani della vecchia scuola di Princeton, in particolare dal teologo Charles Hodge. L'Istituzione del Turrettini \u00e8 stata stampata in inglese nel 1847 e diventa il libro di testo standard per l'istruzione ortodossa nel Presbiterianesimo americano."}
{"id": "1076890", "revid": "1543377", "url": "https://it.wikipedia.org/wiki?curid=1076890", "title": "Relazione (alpinismo)", "text": "La relazione, nel mondo dell'alpinismo e dell'arrampicata, \u00e8 la descrizione di una via alpinistica in montagna, di una via lunga di arrampicata oppure \u00e8 il termine usato per l'elenco delle vie di una falesia.\nLe relazioni possono essere pi\u00f9 o meno dettagliate a seconda delle intenzioni o anche solo della voglia di chi le redige. Sono spesso raccolte in libri che raccolgono le relazioni delle vie di una stessa area di arrampicata. Vengono utilizzate in fase preliminare per scegliere ed organizzare una salita e durante la salita stessa al fine di non perdersi sulla parete nel caso che la salita non sia del tutto evidente o presenti incroci con altre vie.\nInformazioni contenute in una relazione.\nInformazioni grafiche.\nLe relazioni solitamente sono costituite da un disegno che rappresenta la parete d'interesse, su cui \u00e8 rappresentata la linea della via da percorrere. Su di essa sono evidenziati i tratti caratteristici della via d'arrampicata, in modo da permettere di orientarsi e riconoscere i punti salienti. Solitamente sono indicate fessure, placche, diedri, tetti, strapiombi e cenge con adeguate simbologie, che differiscono da relazione a relazione. Sullo schizzo viene solitamente anche indicata la lunghezza dei tiri di corda che compongono la via lunga, la difficolt\u00e0 dei singoli tiri (e talvolta delle sezioni pi\u00f9 importanti del tiro di corda) e la via di discesa con le lunghezze delle calate in corda doppia.\nInformazioni verbali.\nUnita allo schizzo si pu\u00f2 trovare anche una descrizione a parole della via nel suo complesso o dei singoli tiri. Altre informazioni che solitamente sono riportate verbalmente nelle relazioni riguardano la lunghezza complessiva della via, la sua esposizione al sole ed indicazioni sulla difficolt\u00e0 complessiva della salita con l'indicazione del grado massimo e del grado obbligatorio da superare, nonch\u00e9 indicazioni sullo stato di chiodatura della via:"}
{"id": "1076894", "revid": "363629", "url": "https://it.wikipedia.org/wiki?curid=1076894", "title": "Effetto fotorifrattivo", "text": "L'effetto fotorifrattivo, o fotorifrattivit\u00e0, consiste in un cambiamento locale dell'indice di rifrazione di un mezzo dovuto all'onda luminosa che lo irraggia. In conseguenza, il fascio luminoso modifica esso stesso le condizioni della propria propagazione. Questa propriet\u00e0 della luce pu\u00f2 essere utilizzata per realizzare degli strumenti ottici come gli specchi a coniugazione di fase (che riflettono la luce nella direzione da cui proviene), i calcolatori ottici, gli interruttori ottici, gli ologrammi dinamici e, soprattutto, le memorie olografiche. Su principi simili si basa l'HVD la cui commercializzazione \u00e8 appena iniziata.\nQuesto fenomeno si manifesta in numerosi materiali come i cristalli silicati, perovskite, tungsteno, bronzo e nei semiconduttori quali (BaTiO3, SrxBa1-xNb2O6 e Bi12TiO20 e AsGa). Si manifesta anche in numerosi polimeri organici e in certe ceramiche. \nCause.\nLe cause dell'effetto fotorifrattivo possono essere molteplici. Tuttavia l'effetto fotorifrattico la cui modellizzazione descrive meglio i fenomeni fisici osservati \u00e8 quello che associa la fotoconduzione all'effetto elettro-ottico o Effetto Pockels.\nIn questo caso, l'onda elettromagnetica che illumina il cristallo eccita localmente dei portatori di carica. Questi portatori possono essere elettroni o delle buche a seconda del tipo di cristallo e delle condizioni di utilizzo. Gli elettroni, detti anche donatori, sono emessi dalle regioni il cui livello di energia si colloca nella banda proibita del materiale, come ad esempio gli ioni dopanti di ferro nel titanato di bario (BaTiO3).\nMobilit\u00e0 dei portatori di carica e effetto Pockels: variazione dell'indice di rifrazione.\nI portatori eccitati passano nella banda di conduzione del materiale (o nella banda di valenza se si tratta di lacune) e si muovono sotto l'influenza di molteplici fattori. Migrano grazie all'effetto combinato della diffusione, della forza prodotta dal campo elettrico locale o in conseguenza dell'effetto fotovoltaico, che privilegia alcune direzioni di spostamento anche in assenza di campo elettrico. La sinergia fra questi meccanismi di migrazione dei portatori gioca un ruolo determinante per l'effetto fotorifrattivo.\nIn seguito allo spostamento, i portatori di carica giungono nelle zone meno illuminate del materiale dove avviene la ricombinazione. La distribuzione non uniforme di carica che risulta in seguito alla migrazione produce un campo elettrico, chiamato campo di carica spaziale, che induce una modifica dell'indice di rifrazione del mezzo per effetto elettro ottico, chiamato anche con il nome di effetto Pockels.\nApplicazioni.\nQuesto effetto \u00e8 utilizzato principalmente nell'olografia: serve a scrivere l'ologramma nel materiale. Questa applicazione serve per la produzione degli HVD (che combinano i pi\u00f9 classici DVD con dischi olografici)."}
{"id": "1076895", "revid": "125405961", "url": "https://it.wikipedia.org/wiki?curid=1076895", "title": "Razzo Nova", "text": "Nova era il nome di una serie di progetti di razzi vettori procrastinanti, proposti originariamente dalla NASA per le missioni lunari in alternativa ai razzi \"Saturn V\" poi entrati effettivamente in produzione, e pi\u00f9 tardi come ancor pi\u00f9 grandi successori del \"Saturn V\" pensati per missioni con destinazione Marte.\nLe due serie di progetti erano essenzialmente separate, ma condividevano il nome \"Nova\", che non si riferisce quindi ad un progetto specifico di razzo, ma nella maggior parte dei casi solo ad un razzo lanciatore pi\u00f9 grande del \"Saturn V\". Anche se il progetto finale del \"Saturn V\" risult\u00f2 pi\u00f9 grande di alcune delle prime proposte per i \"Nova\" (i razzi \"Nova\" illustrati nel disegno sono il progetto \"Nova C8\").\nRazzi lunari.\nLa prima serie di lanciatori \"Nova\" fu progettata all'interno della NASA nel 1959. Vennero presi in considerazione un notevole numero di progetti di razzi vettori, il pi\u00f9 piccolo dei quali era dotato di quattro propulsori F-1 nello stadio inferiore e di propulsori J-2 negli stadi superiori, grazie al quale la NASA intendeva far arrivare 24 tonnellate in una \"traiettoria di iniezione lunare\". Tali progetti, che prevedevano quindi l'ascesa diretta verso la Luna, furono presentati al presidente statunitense Dwight D. Eisenhower il 27 gennaio 1959.\nI progetti dei razzi \"Nova\" non erano i soli razzi lunari in considerazione all'epoca. L'aviazione militare degli Stati Uniti d'America stava definendo il suo progetto \"Lunex\", che includeva un progetto di primo stadio adoperante un gruppo di razzi a combustibile solido nello stadio pi\u00f9 basso del vettore, con gli stadi successivi che montavano razzi a idrogeno liquido del tipo dei J-2 oppure M-1. All'arsenale dell'esercito degli Stati Uniti di Redstone, nel frattempo, Wernher von Braun stava elaborando il suo progetto di razzo \"Juno V\", che avrebbe dovuto usare un gruppo di motori \"Jupiter\" e \"Redstone\" e relativi serbatoi per lo stadio pi\u00f9 basso, e un missile \"Titan I\" come secondo stadio.\nNel 1959, l'esercito degli Stati Uniti d'America decise che lo sviluppo di grandi motori, per i quali non c'era bisogno immediato, non rivestiva pi\u00f9 un interesse strategico, e trasfer\u00ec la squadra di von Braun alla NASA. In seguito a questa decisione, la NASA si ritrov\u00f2 con due progetti di grandi motori per razzi, il loro \"Nova\" e il \"Saturn\" di von Braun (recente modifica della denominazione del progetto indicato in precedenza come \"quello dopo Jupiter\"). Nel corso dei due anni successivi, gli studi concorrenti di aeronautica e NASA continuarono, ma subito dopo l'annuncio di John Fitzgerald Kennedy della volont\u00e0 di raggiungere la luna prima del 1970, alla NASA venne dato l'incarico definitivo ed i lavori sul progetto \"Lunex\" furono interrotti.\nIl piano originale della NASA, per il quale era nato il progetto \"Nova\", prevedeva una missione di ascesa diretta, nella quale sarebbe stato necessario portare in orbita terrestre una nave spaziale di massa notevole. Von Braun invece propendeva per costruire la navicella direttamente in orbita terrestre, cosa che avrebbe richiesto una serie di lanci di massa molto minore. Tuttavia le analisi preliminari evidenziarono che i sistemi avrebbero dovuto essere pi\u00f9 pesanti di quanto ipotizzato inizialmente, cosicch\u00e9 da un lato il razzo \"Nova\" che era stato progettato sarebbe stato troppo piccolo, dall'altro l'adozione del vettore \"Saturn\" avrebbe richiesto pi\u00f9 di quindici lanci per portare il carico di componenti e combustibile in orbita. Come conseguenza, entrambi i progetti dovettero essere ripensati completamente.\nPer \"Nova\" venne mantenuto l'approccio dell'ascesa diretta, che richiedeva la maggiore necessit\u00e0 di spinta. Il pi\u00f9 potente dei razzi tradizionali, il \"Nova 8L\", disponeva di 8 motori F-1 nel primo stadio ed era in grado di portare 60 tonnellate di carico utile in traiettoria translunare. Altri progetti meno convenzionali sostituivano i propulsori del primo stadio con grandi motori a combustibile solido, mentre un'altra variante di progetto studi\u00f2 l'utilizzo per il secondo stadio di motori nucleari: per questi progetti, il carico lunare utile variava tra le 48 e le 75 tonnellate.\nPer l'alternativa \"Saturn\", invece, Werner von Braun progett\u00f2 delle evoluzioni del progetto originale, che portarono prima al modello A-1, poi all'A-2 che sostituiva il missile \"Titan\" dello stadio inferiore con lo \"Jupiter\". Modifiche progettuali pi\u00f9 radicali portarono alla serie C, con il C-1 che al modello A-1 sostituiva il motore dello stadio inferiore con un nuovo motore derivato dai Titan, e il C-2 che usava i nuovi motori J-2 per gli stadi superiori. I modelli C-3, C-4 e C-5 mantennero i motori J-2 ma modificarono il primo stadio arrivando ad installare rispettivamente 2, 3 e 4 motori F-1. L'ultimo modello progettato consent\u00ec a von Braun di ipotizzare la realizzazione della missione con \"rendez-vous\" in orbita terrestre, da lui preferita, mediante il lancio di due soli C-5.\nIl confronto tra i due approcci, quello di \"Nova\" di ascensione diretta e quello di \"Saturn\" con \"rendez-vous\" in orbita terrestre, nel 1961 venne risolto - inaspettatamente per entrambi i team - da un gruppo di lavoro dal quale usc\u00ec un'innovativa proposta basata sul \"rendez-vous\" in orbita lunare.\nUno dei motivi che spinse alla scelta del \"rendez-vous\" in orbita lunare quale tattica per l'allunaggio fu proprio il fatto che questa tecnica, sebbene pi\u00f9 complessa, richiedeva una potenza al lancio molto inferiore a quella necessaria per l'ascesa diretta. Tale profilo di missione richiedeva infatti la capacit\u00e0 di portare in orbita circa 71 tonnellate, valore che stava a met\u00e0 tra la massima possibile per il razzo \"Saturn C-5\" e quella offerta dal \"Nova 8-L\".\nAlla fine si decise di optare per il potenziamento del \"Saturn C-5\", soprattutto perch\u00e9 per costruire il \"Nova 8-L\" si sarebbe dovuta realizzare una fabbrica ex novo mentre il C-5 poteva gi\u00e0 essere assemblato in un impianto nei pressi di New Orleans (divenuto poi il \"Michoud Assembly Facility\"). Ma contribu\u00ec alla decisione anche il fatto che, secondo molti scienziati, il razzo \"Nova\" avrebbe dovuto essere di gran lunga pi\u00f9 grande e complesso del \"Saturn V\" e la sua realizzazione andava oltre le potenzialit\u00e0 tecniche dell'epoca.\nGli studi sul progetto \"Nova\" continuarono comunque per tutto il 1962, in modo da avere un sostituto al \"Saturn\" in caso fossero emersi dei problemi, per essere infine abbandonati quando il razzo \"Saturn\" diede prova di essere realizzabile.\nRazzi per Marte.\nMentre il programma Apollo procedeva, i progettisti della NASA incominciarono a pensare alle esigenze successive e ipotizzarono che il prossimo passo sarebbe stata una missione per raggiungere Marte. Per questa missione fu subito evidente che anche il \"Saturn V\" sarebbe stato troppo piccolo, cosicch\u00e9 venne iniziata una seconda serie di progetti \"Nova\", con l'obbiettivo di raggiungere le 500 tonnellate di carico utile.\nQuesta volta lo sviluppo dei progetti, invece di essere realizzato all'interno della NASA, venne affidato alle industrie private che avevano perduto la gara per il progetto Apollo, la General Dynamics e la Martin Marietta. Le due aziende, alle quali si aggiunse spontaneamente anche la Douglas Aircraft, presentarono un ventaglio di proposte, la maggior parte delle quali si basavano su tecnologie esistenti, opportunamente ingrandite. Alcune proposte prevedevano per\u00f2 l'uso di tecnologie innovative e non ancora sperimentate sul campo.\nTuttavia, poco tempo dopo l'arrivo delle proposte, alla NASA ci si rese conto che i finanziamenti per le missioni successive alla Apollo sarebbero stati notevolmente inferiori e nel 1964 il progetto \"Nova\" fu sospeso.\nProgetti.\nIl nome \"Nova\", tra la fine degli anni cinquanta e la fine degli anni ottanta, venne utilizzato in oltre trenta progetti. I progetti che ottennero tale denominazione sono:"}
{"id": "1076897", "revid": "1573940", "url": "https://it.wikipedia.org/wiki?curid=1076897", "title": "Coscinasterias tenuispina", "text": "La stella marina variabile o stella marina spinosa minore (Coscinasterias tenuispina ) \u00e8 un echinoderma della famiglia degli Asteriidae, comune nel Mar Mediterraneo.\nCaratteristiche.\nForma irregolare con braccia in numero variabile, da 6 a 12 (di solito 7), di diametro fino a 20-25 centimetri. Il corpo \u00e8 caratterizzato da spine, di colore variabile bianco, grigio, marrone, rosso e talvolta azzurro.\nDistribuzione.\nComune nel Mar Mediterraneo e nell'Oceano Atlantico orientale, su fondali rocciosi ricchi di alghe o sulla \"Posidonia oceanica\" fino a 100 metri.\nSpecie affini.\nSi pu\u00f2 confondere con \"Marthasterias glacialis\"."}
{"id": "1076898", "revid": "29244", "url": "https://it.wikipedia.org/wiki?curid=1076898", "title": "Stella marina variabile", "text": ""}
{"id": "1076899", "revid": "29244", "url": "https://it.wikipedia.org/wiki?curid=1076899", "title": "Stella marina spinosa", "text": ""}
{"id": "1076908", "revid": "486946", "url": "https://it.wikipedia.org/wiki?curid=1076908", "title": "Nevecrino", "text": ""}
{"id": "1076909", "revid": "81195", "url": "https://it.wikipedia.org/wiki?curid=1076909", "title": "Melamina", "text": ""}
{"id": "1076914", "revid": "339392", "url": "https://it.wikipedia.org/wiki?curid=1076914", "title": "Museo Capitolino", "text": ""}
{"id": "1076917", "revid": "1305772", "url": "https://it.wikipedia.org/wiki?curid=1076917", "title": "Hurwitz", "text": "Hurwitz \u00e8 il cognome di molte personalit\u00e0."}
{"id": "1076924", "revid": "6066", "url": "https://it.wikipedia.org/wiki?curid=1076924", "title": "Giovanni da pian del Carpine", "text": ""}
{"id": "1076928", "revid": "1573940", "url": "https://it.wikipedia.org/wiki?curid=1076928", "title": "Cripta di Sant'Emidio", "text": "La cripta di sant'Emidio si apre nello spazio sotterraneo del presbiterio alla fine della navata centrale del duomo di Ascoli Piceno. \n\u00c8 costituita da un ambiente quadrangolare pervaso di silenzioso, suggestivo misticismo, appena rischiarato da delicate luci che si intravedono tra il ricco colonnato. \nVi si accede scendendo dalle scale che si trovano in fondo alle navate laterali dell'aula principale della cattedrale.\nStoria.\nIn base alle ipotesi pi\u00f9 accreditate l'epoca di costruzione della cripta risale alla met\u00e0 dell'XI secolo per ospitare le reliquie di sant'Emidio patrono della citt\u00e0, qui trasportate, dalle catacombe di Campo Parignano, dall'allora vescovo di Ascoli Bernardo II (1045 - 1058), probabile promotore della ricostruzione romanica dell'edificio. La sua costruzione deve essere ritenuta conclusa entro il 1054, anno della bolla di Leone IX in cui per la prima volta la Cattedrale appare intitolata non solo alla Vergine, ma anche al martire Emidio. \nIl ritrovamento dei resti del primo vescovo di Ascoli fu definito una \u00ab\"inventio miracolosa\"\u00bb.\nLa leggenda vuole che siano state individuate grazie alla presenza di una pianta di basilico che cresceva all'interno della sepoltura ipogea della necropoli situata nel piccolo tempietto di Sant'Emidio alle Grotte, primo luogo di tumulazione del santo.\nNel febbraio 1703 il Consiglio dei Cento e della Pace cittadino, per onorare il Santo Patrono della citt\u00e0, che aveva risparmiato la citt\u00e0 dai sismi del 1703, commission\u00f2 a Giuseppe Giosafatti il rimaneggiamento della parte centrale della cripta. I suddetti terremoti ebbero come effetto anche un ulteriore sviluppo del culto in suo onore in innumerevoli citt\u00e0 italiane ed europee, che richiesero le reliquie del Santo alla citt\u00e0. In sostituzione delle colonne antiche in travertino furono collocate 28 colonne binate e quadruplicate in marmo rosso di Verona, in allusione al sangue del martire Emidio, sorreggenti volte pi\u00f9 alte rispetto a quelle romaniche, contestualmente fu anche rialzato il soffitto in previsione della collocazione di una scultura che onorasse il Santo. La rinnovata decorazione fu completata da Tommaso Nardini che dipinse le pareti e le volte, solo parzialmente giunte sino ai giorni nostri.\nIl vescovo Ambrogio Squintani, al termine della Seconda Guerra Mondiale, dispose una nuova decorazione delle pareti e delle quattro vele al di sopra dell'altare con una serie di pregiati mosaici, come scioglimento di un ex voto, come testimoniato da una delle iscrizioni presenti.\nDescrizione.\nLo spazio della cripta, per la cui realizzazione furono scavate le fondamenta di gran parte della Basilica del Foro (i cui resti delle fondamenta sono visibili all'angolo dell'estremit\u00e0 destra), \u00e8 ripartito in dieci piccole navate nelle sezioni laterali, a cui si devono aggiungere altre tre nella zona centrale, frutto del rimaneggiamento operato ad inizio Settecento, allorquando essa sub\u00ec un allargamento dello spazio ed un innalzamento della volta, in previsione della collocazione di una scultura al di sopra del sarcofago emidiano, che fungesse anche da centro visivo di tutta la basilica, poich\u00e9 in quell'epoca l'accesso alla cripta avveniva discendendo una scalinata centrale che si apriva al termine della navata centrale. \nLa cripta \u00e8 scandita complessivamente da 63 colonne, in travertino e in marmo rosso di Verona. Le colonne di travertino sono provenienti da monumenti romani e rappresentano un importante esempio di reimpiego dall'Antico; ve ne sono di interamente antiche, oppure con basi e fusti classici, o ancora con fusti altomedievali. Su alcune di esse sono stati inseriti interessanti capitelli altomedievali di diverse tipologie: a foglie d'acqua, a volute stilizzate ed altri, stilisticamente compatibili col periodo nel quale la cripta sarebbe stata edificata.\nIl sarcofago romano del IV secolo.\nI resti di sant'Emidio, vescovo e martire cefaloforo, furono uniti a quelli dei suoi compagni e custoditi all'interno del sarcofago di epoca romana, dell'et\u00e0 di Marco Aurelio, IV secolo, che divent\u00f2 anche altare.\n\"\u201cCUM SOCIIS ALIIS EMINDIUS HIC REQUIESCIT\u201d\" (qui riposa Emidio con i suoi compagni), cos\u00ec recita l'iscrizione medioevale incisa nel bordo frontale superiore e la cui tipologia dei caratteri rimanda all'epoca di costruzione della cripta e la collocazione di quel sarcofago in quel sito.\nFinemente lavorato da \u201ccanalature biscurvi\u201d, ha due geni scolpiti alle estremit\u00e0 della fronte principale (cui furono aggiunte le ali all'atto della \"cristianizzazione\" del manufatto) ed al centro una porta di Giano socchiusa tra due pilastri ed un fastigio. Dallo scudo sovrapposto e dai due dardi scolpiti nei fianchi si potrebbe dedurre che appartenesse ad un guerriero.\nIl \"Battesimo di Polisia\".\nL'opera, collocata in posizione dominante alle spalle del sarcofago emidiano, fu realizzata da Lazzaro Giosafatti, tra il 1728 e il 1730, su commissione dell'arcidiacono Luigi Lenti. Essa va considerata il culmine degli interventi effettuati all'inizio del Settecento, finalizzati a dare ulteriore risalto proprio alla parte centrale della cripta. Questa scultura \u00e8 considerata il capolavoro dell'autore. Molti ne lodano la bellezza del concetto, l'esecuzione priva di difetti e l'equilibrio. Le figure sono rappresentate con dimensioni pi\u00f9 grandi del naturale e scolpite in un unico blocco di bianchissimo marmo di Carrara. Essa rappresenta il momento pi\u00f9 significativo della storia e della leggenda che legano questi due santi.\nPolisia era la giovane figlia del proconsole di Ascoli Polimio, questi credette di riconoscere nel vescovo Emidio la reincarnazione del dio Esculapio, cos\u00ec gli chiese di dedicare sacrifici agli dei, promettendogli in cambio il matrimonio con la figlia. Sant'Emidio, invece, riusc\u00ec a convertire la giovane Polisia al Cristianesimo e la battezz\u00f2 nelle acque del fiume Tronto. A seguito di questo Polimio ordin\u00f2 l'arresto della figlia e la decapitazione del santo. La giovane fanciulla cerc\u00f2 di sottrarsi alla cattura scappando e rifugiandosi tra i boschi del \"monte Nero\", oggi monte dell'Ascensione, la montagna che si staglia osservando il panorama nord della citt\u00e0. Quando i pretoriani stavano per raggiungerla e catturarla ella spar\u00ec in una voragine. Nacque sul monte il paese di Polesio, nei pressi del romitorio vicino alla zona del crepaccio.\nLa tradizione vuole che appoggiando l'orecchio a questo gruppo marmoreo si senta ancora il rumore del tessere del telaio di santa Polisia.\nPer la realizzazione di questo lavoro Lazzaro Giosafatti ricevette un modesto compenso, pari a circa 600 scudi, pi\u00f9 o meno la stessa cifra che si poteva spendere per acquistare l'intero blocco di marmo allo stato grezzo.\nA sinistra del gruppo marmoreo \u00e8 una lampada disegnata da Umberto Pierpaoli, commissionata dal vescovo Morgante (di cui compare lo stemma insieme con quello del Comune) realizzata nel 1969 in bronzo dorato.\nMosaici ed altre decorazioni.\nL'area del sepolcro di Sant'Emidio \u00e8 circondata dal ciclo musivo che rievoca gli avvenimenti avvenuti ad Ascoli accaduti durante l'ultimo anno della seconda guerra mondiale e la benevola protezione di sant'Emidio nei confronti dei fedeli della citt\u00e0.\nLeggendoli, iniziando dalla parete destra, si susseguono in questo ordine: \"\u201cProcessione di penitenza\u201d, \u201cAscoli dichiarata citt\u00e0 aperta\u201d, \u201cMessa al campo\u201d, \u201cProcessione di ringraziamento\u201d, \u201cCarit\u00e0 sui monti\u201d, \u201cScena del terremoto\u201d e la \u201cRitirata dei soldati tedeschi\u201d.\" La volta al di sopra del gruppo scultoreo presenta quattro Angeli che dagli angoli protendono le loro mani verso la parte centrale dove \u00e8 rappresentata una veduta stilizzata di Ascoli, a sottolineare la protezione sulla citt\u00e0. Altre figurazioni angeliche sono presenti anche nelle volte minori. Pietro Gaudenzi disegn\u00f2 i cartoni del ciclo mentre l'opera fu realizzata dallo Studio del Mosaico Vaticano tra il 1950 ed il 1954.\nLa cripta ospita, disseminati lungo le pareti, i monumenti funebri e le memorie epigrafiche di vescovi, uomini illustri e benemeriti della Chiesa e della citt\u00e0, realizzati tra il XVI e il XVIII secolo, molti dei quali provengono dalla chiesa superiore e qui collocati nella seconda met\u00e0 dell'Ottocento, in occasione dei lavori di \"ripristino\" della chiesa. Tra esse vanno menzionate quella dello storico Sebastiano Andreantonelli, del vescovo Giovanni Gambi (che fece costruire il Tempietto di Sant'Emidio alle Grotte) e quella di Luigi Lenti, committente del gruppo marmoreo di Giosafatti. Le due sepolture di dimensioni maggiori sono tuttavia quelle del capitano Costanzo Malaspina (morto nel 1546), in travertino, collocata all'estremit\u00e0 sinistra della Cripta, e della marchesa Fulvia della Torre Caucci, in marmi policromi, opera del 1744 di Lazzaro Giosafatti, nella parete sinistra adiacente al sarcofago di Sant'Emidio.\nSull'altare dell'absidiola destra \u00e8 la statua di San Biagio, realizzata da Domenico Paci, trasferita dalla chiesa di San Biagio, collocata di fronte al Battistero e demolita nel 1887.\nAi due imbocchi della cripta sorge l'accesso ai cunicoli, di origine tardomedievale, costruiti probabilmente per motivi di sicurezza e che corrispondono allo spazio della navata centrale sovrastante.\nDal febbraio 2019 la cripta \u00e8 oggetto di lavori di restauro lapideo - pittorico, finalizzati alla riscoperta del ciclo decorativo di epoca medievale sulle volticelle, alla pulitura delle decorazioni della volta dell'area centrale e alla pulitura dei monumenti funerari a parete. I lavori hanno gi\u00e0 restituito (alla met\u00e0 del 2020), nella parte di restauro compiuta, una serie di Santi, Dottori della Chiesa, Arcangeli, distribuiti a gruppi di quattro, su ciascuna delle vele di ogni volticella, in vari casi giunti a noi in forma di sinopia. Nella parete di fondo, interamente costituita da blocchi di reimpiego dell'edificio romano, una teoria di Santi, oltre ad una \"Madonna col Bambino\", di scuola trecentesca. L'intero ciclo decorativo \u00e8 ascrivibile ad un periodo tra il XIII ed il XIV secolo."}
{"id": "1076942", "revid": "1936754", "url": "https://it.wikipedia.org/wiki?curid=1076942", "title": "Raz\u00f3", "text": "La raz\u00f3 o razo \u00e8 una spiegazione, scritta in occitano, delle circostanze che hanno dato origine a una poesia da parte di un trovatore o di una trobairitz. Una \"razo\" di solito introduce un singolo componimento poetico, agendo come una prefazione e spiegazione in prosa; potrebbe, per\u00f2, condividere alcune caratteristiche della \"vida\" e il confine tra i due generi non \u00e8 mai netto.\nOrigine.\nLa parola \"raz\u00f3\" significa \u00abragione\u00bb in occitano. Nei canzonieri, collezioni manoscritte di poesia trobadorica medievale, alcune poesie sono accompagnate da una spiegazione in prosa il cui scopo \u00e8 quello di spiegare i motivi per cui la poesia \u00e8 stata composta. \nQuesti testi sono occasionalmente basati su fonti indipendenti. In un certo senso essi integrano le \"vidas\" (biografie) di quegli stessi manoscritti e sono utili per i moderni ricercatori storici e letterari. Spesso, tuttavia, \u00e8 chiaro che le affermazioni esposte nelle \"razos\" sono semplicemente dedotte da letture letterali di dettagli delle poesie stesse. La maggior parte delle \"razos\" pervenuteci \u00e8 contenuta nell'opera di Uc de Saint Circ, composta in Italia tra il 1227 e il 1230.\nSpiegazioni biografiche delle poesie non sono ignote alle altre letterature. Per un esempio in latino contemporaneo ai primissimi \"razos\" si veda \"Linquo coax ranis\". In un manoscritto di Bergamo si trova una rubrica latina esplicativa che precede il partimen in lingua occitana \"Si paradis et enfernz son aital\" di Girard Cavalaz e Aycart del Fossat.\nAlle razos provenzali s'ispir\u00f2 Dante Alighieri nella composizione della \"Vita Nova\"."}
{"id": "1076945", "revid": "1543377", "url": "https://it.wikipedia.org/wiki?curid=1076945", "title": "Friedrichsfelde", "text": "Friedrichsfelde \u00e8 un quartiere (\"Ortsteil\") di Berlino, appartenente al distretto (\"Bezirk\") di Lichtenberg.\nPosizione.\nFriedrichsfelde si trova nella zona orientale della citt\u00e0. Procedendo da nord in senso orario, confina con i quartieri di Lichtenberg, Marzahn, Biesdorf, Karlshorst e Rummelsburg.\nStoria.\nGi\u00e0 comune autonomo, venne annesso nel 1920 alla \"Grande Berlino\", venendo assegnata al distretto di Lichtenberg."}
{"id": "1076948", "revid": "110157", "url": "https://it.wikipedia.org/wiki?curid=1076948", "title": "Karlshorst", "text": "Karlshorst \u00e8 un quartiere (\"Ortsteil\") di Berlino, appartenente al distretto (\"Bezirk\") di Lichtenberg.\nGeografia.\nKarlshorst si trova nella zona orientale della citt\u00e0. Procedendo da nord in senso orario, confina con i quartieri di Friedrichsfelde, Biesdorf, K\u00f6penick, Obersch\u00f6neweide e Rummelsburg.\nMonumenti e luoghi d'interesse.\nNel quartiere ha sede il Museo Tedesco-Russo Berlino Karlshorst, luogo dove fu firmata la capitolazione tedesca l'8 maggio 1945, che segn\u00f2 la fine della seconda guerra mondiale in Europa e che fu dal 1945 al 1967 sede del Comando sovietico a Berlino."}
{"id": "1076949", "revid": "2039709", "url": "https://it.wikipedia.org/wiki?curid=1076949", "title": "Dirigente d'azienda", "text": "Un dirigente d'azienda (in inglese manager), nell'ambito dell'organizzazione aziendale in economia aziendale, \u00e8 una persona che nell'azienda o in un ente (sia pubblico o privato) ha la responsabilit\u00e0 del processo di definizione e del perseguimento di determinati obiettivi, anche detto \"management\".\nEtimologia e pronuncia.\nIl sostantivo inglese \"manager\" deriva dal verbo francese \"manager\", derivato a sua volta all'espressione latina \"manu agere\", \"condurre con la mano\", \"guidare una bestia stando davanti a lei\". Talvolta come sinonimo di manager si usa anche il termine inglese \"executive\", che si riferisce pi\u00f9 propriamente ai manager di livello pi\u00f9 elevato, quelli che compongono il cosiddetto \"senior management\".\n Il significato si \u00e8 modificato, ma non eccessivamente; infatti \"manager\" significa tuttora \"colui che conduce gli altri\". A seguire \u00e8 venuto il termine \"management\", che in Italia tende a essere pronunciato con l'accento sulla seconda sillaba, in contrasto con la corretta pronuncia inglese, seguita a livello internazionale, che fa cadere l'accento sulla prima.\nCaratteristiche generali.\nIl \"manager\" si occupa in generale della gestione, attraverso l'assunzione di decisioni sull'impiego delle risorse economiche disponibili e in particolare delle risorse umane. Il termine \"management\" indica anche l'insieme dei manager di un'azienda.\nIn italiano sinonimo di manager \u00e8 dirigente. Tuttavia, questo termine ha anche un significato pi\u00f9 specifico, indicando il lavoratore preposto alla direzione di un'azienda, privata o pubblica, oppure di una parte di essa, che esplica le sue funzioni con autonomia decisionale, al fine di promuovere, coordinare e gestire la realizzazione degli obiettivi aziendali. Cos\u00ec inteso, il dirigente svolge tipicamente funzioni manageriali, ma non tutti coloro che svolgono tali funzioni sono dirigenti. D'altra parte la letteratura aziendalistica di origine anglosassone fa largo uso del termine manager (termine distinto da \"director\", di pi\u00f9 alta autorit\u00e0): in molti casi \u00e8 infatti tradotto in \"responsabile di ...\" che, nel mondo del lavoro italiano, suona meno impegnativo di manager. Nel tempo, anche in Italia e in altre nazioni diverse dagli USA, la diffusione del titolo di manager \u00e8 aumentata, specie nelle imprese di servizio in particolare del terziario avanzato, e praticamente attualmente ha poco a che vedere con la qualifica di dirigente o quadro o impiegato di alto livello, e corrisponde semplicemente a \"responsabile' che, per ragioni di immagine, non si vuole utilizzare. Infatti, manager \u00e8 spesso accompagnato da altri termini qualificativi quando serve a designare ruoli direttivi o comunque di \"capo\" di risorse umane (che \u00e8 il significato originale e autentico)."}
{"id": "1076955", "revid": "110157", "url": "https://it.wikipedia.org/wiki?curid=1076955", "title": "Halensee", "text": "Halensee \u00e8 un quartiere di Berlino, appartenente al distretto di Charlottenburg-Wilmersdorf."}
{"id": "1076959", "revid": "767487", "url": "https://it.wikipedia.org/wiki?curid=1076959", "title": "Vida (biografia)", "text": "La vida \u00e8 una breve biografia anonima in prosa di un trovatore o di una trobairitz, scritta in occitano (XIII o inizio XIV secolo). \nIn occitano la parola \"vida\" (\"vita\" in limosino) significa \u00abvita\u00bb. Nei canzonieri, collezioni manoscritte di poesia trobadorica medievale, le opere di un particolare autore sono spesso accompagnate da una breve biografia in prosa. Talvolta \u00e8 questione controversa stabilire fino a che punto esse siano basate su fonti indipendenti; \u00e8 indubbio che alcune affermazioni sono dedotte da letture letterali di dettagli delle poesie stesse. \nInoltre, alcune poesie individuali sono accompagnate da \"razos\", spiegazioni delle circostanze nelle quali la poesia fu composta.\nStoriografia.\nNei \u00ab canzonieri \u00bb (raccolte di manoscritti di poesia medievale dei trovatori), le opere di un autore particolare sono spesso accompagnate da una biografia. Alcuni poemi sono talvolta anche accompagnati da raz\u00f3s che descrivono le circostanze nelle quali il poema \u00e8 stato composto.\nSono stati ritrovati 110 testi, principalmente in manoscritti italiani. Costituiscono una delle prime forme di biografia in lingua romanza. Questi testi sono collocati nelle introduzioni delle poesie dei trovatori, e le storie si ispirano a volte alla vita dei reale dei trovatori cos\u00ec come era conosciuta all'epoca o a una vita immaginaria dedotta dalle loro poesie. La questione dell'autenticit\u00e0 di queste \"vidas\" \u00e8 soggetta a interpretazioni divergenti in quanto certe affermazioni scaturiscono semplicemente da una lettura letterale di dettagli ricavati dai poemi. Queste biografie hanno tratto forse origine dalle \"Vitae Latine\" di cui Margarita Egan fa notare le similitudini negli stili e nei temi.\nGli storici, come Michel Zink, hanno dato una lettura delle \"Vidas\" come problematica della \u00ab la nascita della figura dello scrittore \u00bb. La storica americana Eliza Miruna Ghil si \u00e8 servita di queste \"Vidas\" per scrivere il suo libro sulla \"Parage\", il momento in cui si esprime nel corso della Crociata contro gli Albigesi, un'idea di solidariet\u00e0 tra le genti dei diversi stati d'oc. Jean Bouti\u00e8re e Alexander Herman Schutz hanno fornito un collezione completa di vidas e di \"razos\", con commento e traduzione e in francese. (Vedi sezione Trovatori con \"vidas\").\nUso delle vidas.\nPosteriore di un secolo alle poesie dei trovatori, le vidas avevano lo scopo di presentare il trovatore e servire da prefazione alle sue poesie. Margarita Egan rileva che, in base allo studio della loro sintassi, queste vidas erano destinate ad essere recitate in pubblico, indizio questo avvalorato dalla conclusione della seconda versione della vida di Bernard de Ventadorn che annuncia le poesie che stanno per essere \"cantate\" Secondo Jacques Roubaud queste vidas, essendo per la maggior parte state trovate nei manoscritti italiani, permettevano al giullare (\"jongleur\") che le raccontava, di presentare i trovatori sconosciuti a un uditorio straniero come quello delle corti italiane, costituito principalmente di letterati provenienti da ambienti aristocratici italiani e spagnoli che conoscevano la poesia cortese antica in lingua d'oc. Questa esportazione della letteratura d'oc verso le corti straniere si spiega come una conseguenza della scomparsa di molte corti della Linguadoca dopo la Crociata Albigese.\nVeridicit\u00e0 delle \"vidas\".\nI dettagli biografici delle vidas sono ispirati dalle poesie dei trovatori di cui evocano la vita. Gli autori hanno forse anche interrogato testimoni o ripreso tradizioni orali. Alcuni dettagli evocati nelle vidas sono stati verificati come autentici, ma in gran parte rivelano un passato leggendario, come nel noto caso della vida di Jaufr\u00e9 Rudel che introduce il tema dell'amore lontano direttamente ispirato dalla sua canzone \"Lanquan li jorn\".\nTrovatori con \"vidas\".\nQuesta \u00e8 una lista completa di trovatori conosciuti con \"vidas\"."}
{"id": "1076961", "revid": "112188502", "url": "https://it.wikipedia.org/wiki?curid=1076961", "title": "William T. Anderson", "text": "Biografia.\nFu un soldato confederato che divenne un \"bushwhacker\", ovvero un bandito, che visse e oper\u00f2 in Missouri a cavallo della guerra di secessione. Famigerato per la sua violenza, che gli valse il soprannome di \"Bloody\" (sanguinario), aveva il macabro rituale di prendere lo scalpo a coloro che uccideva. Capo di una banda con Jesse e Frank James, quando questi ultimi erano ancora agli inizi, mor\u00ec in una imboscata ad Albany.\nInfluenza culturale.\nCinema"}
{"id": "1076962", "revid": "709565", "url": "https://it.wikipedia.org/wiki?curid=1076962", "title": "Westend (Berlino)", "text": "Westend \u00e8 un quartiere (\"Ortsteil\") di Berlino, appartenente al distretto (\"Bezirk\") di Charlottenburg-Wilmersdorf."}
{"id": "1076966", "revid": "1318658", "url": "https://it.wikipedia.org/wiki?curid=1076966", "title": "Charlottenburg-Nord", "text": "Charlottenburg-Nord \u00e8 un quartiere (\"Ortsteil\") di Berlino, appartenente al distretto (\"Bezirk\") di Charlottenburg-Wilmersdorf."}
{"id": "1076969", "revid": "183694", "url": "https://it.wikipedia.org/wiki?curid=1076969", "title": "Bartolomeo Signoroni", "text": "Biografia.\nDopo gli studi primari si laure\u00f2 all'Universit\u00e0 degli Studi di Pavia in Chirurgia.\nFrequent\u00f2 quindi la scuola biennale di perfezionamento all'Universit\u00e0 di Vienna, riservata ai migliori allievi dell'Impero austro-ungarico, dove fu allievo del celebre chirurgo Vincenz von Kern.\nTornato in Lombardia, nel 1824 divenne professore di \"clinica e operazioni chirurgiche\" all'Universit\u00e0 di Pavia, succedendo a Tommaso Volpi.\nInfine nel 1830 divenne professore di \"clinica chirurgica\" nell'Universit\u00e0 di Padova dove rimase fino alla morte.\nI suoi contributi scientifici riguardano la chirurgia delle ernie, la chirurgia delle vie urinarie, la chirurgia delle ossa e la chirurgia maxillo-facciale.\n\u00c8 stato socio di importanti accademie e societ\u00e0 scientifiche italiane e internazionali tra cui l\"'Acad\u00e9mie de m\u00e9decine de Paris\"."}
{"id": "1076982", "revid": "254059", "url": "https://it.wikipedia.org/wiki?curid=1076982", "title": "Alberico I di Spoleto", "text": "Biografia.\nCavaliere di origine germanica di oscure ascendenze, dopo aver conseguito importanti successi militari, e dopo aver eliminato il suo antagonista Guido IV di Spoleto, riusc\u00ec a controllare buona parte del centro Italia.\nNel 914 Alberico e il suocero Teofilatto diedero appoggio alla coalizione creata da papa Giovanni X che nel 915, insieme alle truppe pontificie e a quelle di altri principi meridionali, sconfisse i Saraceni al Garigliano. Grazie a questa vittoria Alberico venne nominato console di Roma ed ebbe dal suo alleato Teofilatto la mano di sua figlia Marozia, figlia di Teodora I, con la quale forse aveva gi\u00e0 una relazione extraconiugale, dalla quale ebbe cinque figli: \nAlberico di Spoleto nella storiografia.\nGli storici sono divisi sull'ammettere la presenza di Alberico nella congiura contro papa Giovanni X avvenuta a Roma nel 924.\nFerdinand Gregorovius ipotizza che Alberico (rimasto unico leader di Roma dopo la morte dei suoceri Teofilatto (924 ca.) e Teodora (916)), che da tempo covava un sentimento di rivalsa sul papa, animosit\u00e0 favorita dalla moglie Marozia, possa essere stato protagonista del colpo di mano. Ma egli stesso non manca di osservare come non esistano documenti coevi che dimostrino che Alberico fosse ancora in vita dopo il 917.\nSecondo Claudio Rendina, invece, \"le cronache\" riportano che nel 924 Alberico riusc\u00ec ad impadronirsi di Roma e ad imporre la propria autorit\u00e0, ma in breve tempo Giovanni X si riorganizz\u00f2 e lo costrinse alla fuga. Alberico si rifugi\u00f2 a Orte, dove per\u00f2 fu assalito e ucciso dagli Ungari da lui stesso chiamati in aiuto per la riconquista di Roma.\nAltri storici contemporanei, Girolamo Arnaldi e Claudia Gnocchi, hanno invece escluso un ruolo attivo di Alberico nella congiura contro il papa. Il primo (biografo di Alberico) ricorda che non c'\u00e8 alcun documento che attesti la data di morte del duca spoletino. La Gnocchi (biografa di Giovanni X), ancor pi\u00f9 esplicitamente, ricorda come Marozia fosse vedova di Alberico nel 925 e che si rispos\u00f2 con Guido di Toscana.\nLa successione nel ducato di Spoleto.\nDopo Alberico I, il successore al ducato di Spoleto non fu il figlio Alberico II. Quest'ultimo, infatti, non eredit\u00f2 il titolo ducale. A rigore, quindi, egli non avrebbe dovuto portare il numero ordinale \"II\", come invece \u00e8 comunemente conosciuto. \nAlberico II, invece, meglio noto come Alberico di Roma, va considerato come il discendente a tutti gli effetti in senso medievale del potente casato romano dei Teofilatti."}
{"id": "1076984", "revid": "767487", "url": "https://it.wikipedia.org/wiki?curid=1076984", "title": "El Sue\u00f1o de Morfeo", "text": "El Sue\u00f1o de Morfeo \u00e8 stato un gruppo spagnolo di musica pop rock e folk, proveniente dalla regione delle Asturie. Il gruppo era composto da David Feito Rodr\u00edguez, Juan Luis Su\u00e1rez Garrido e Raquel del Rosario.\nStoria del gruppo.\nNel 2002, David e Raquel formarono un gruppo, Xem\u00e0, con il quale pubblicarono l'album \"Del Interior\" che non ebbe un gran successo di vendita. Questo primo disco fu inciso mentre insegnavano musica al Collegio Internazionale Meres vicino ad Oviedo e lo incisero insieme ad altri professori della stessa scuola. Dopo questo disco gli altri membri del gruppo lasciarono e continuarono ad insegnare nella stessa scuola.\nNel 2003 il gruppo si form\u00f2 ufficialmente con l'ingresso di Juan nella formazione, prendendo il nome El Sue\u00f1o de Morfeo, e cominciare a lavorare all'effettivo album di debutto, dall'eponimo titolo \"El Sue\u00f1o de Morfeo\". L'album vide la luce nel 2005 ed ebbe un buon successo anche grazie al fatto che alcuni pezzi vennero inseriti nella serie televisiva \"Los Serrano\", molto famosa in Spagna.\nIl loro primo singolo estratto dall'album \"Nunca Volvera\" ottenne un ottimo successo di vendita, successo bissato con il secondo estratto \"Ojos del Cielo\".\nA seguire, il gruppo esegu\u00ec un tour nazionale in oltre cento citt\u00e0 spagnole.\nAl primo album ne sono seguiti altri due: \"Nos vemos en el camino\" del 2007 e \"Cosas que nos hacen sentir bien\", del 2009. Nel secondo album \u00e8 contenuta la collaborazione con il cantante italiano Nek, il singolo \"Chocar\".\nLa band ha rappresentato la Spagna all'Eurovision Song Contest 2013 con il brano \"Contigo hasta el final\", classificatosi al penultimo posto della kermesse canora. Si \u00e8 infine sciolta nello stesso anno."}
{"id": "1076987", "revid": "599013", "url": "https://it.wikipedia.org/wiki?curid=1076987", "title": "Edu", "text": ""}
{"id": "1076988", "revid": "1543377", "url": "https://it.wikipedia.org/wiki?curid=1076988", "title": "Grunewald (Berlino)", "text": "Grunewald \u00e8 un quartiere (\"Ortsteil\") di Berlino, appartenente al distretto (\"Bezirk\") di Charlottenburg-Wilmersdorf.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Wilmersdorf. "}
{"id": "1076989", "revid": "363629", "url": "https://it.wikipedia.org/wiki?curid=1076989", "title": "Tempo di esposizione", "text": "Il tempo di esposizione, o tempo di scatto o tempo di posa o anche tempo di otturazione e velocit\u00e0 di otturazione \u00e8 in fotografia, il tempo durante il quale l'otturatore della macchina fotografica rimane aperto per permettere alla luce di raggiungere la pellicola o il sensore (nel caso della macchina digitale).\nIn combinazione col diaframma, il tempo di esposizione regola la giusta quantit\u00e0 di luce per ottenere una fotografia ben esposta.\nFacendo un parallelo con l'occhio umano, mentre la pupilla rappresenta il diaframma, la palpebra d\u00e0 un'idea dell'otturatore.\nA parit\u00e0 di esposizione, un tempo rapido richiede un diaframma pi\u00f9 aperto mentre un tempo lento si abbiner\u00e0 ad un diaframma pi\u00f9 chiuso.\nAi fini di una corretta esposizione (di questo ci informa l'esposimetro) scegliere una \ncoppia tempo/diaframma pari a 1/125-8 equivale esattamente alla scelta della coppia 1/250-5.6 \noppure 1/500-4 o, ancora alla coppia 1/60-11. Vale a dire, mentre il tempo si dimezza, il diaframma raddoppia, e viceversa. \nIn ogni caso, la quantit\u00e0 di luce che andr\u00e0 ad impressionare la pellicola sar\u00e0 sempre la stessa e la scelta di una coppia dipender\u00e0 esclusivamente dal fotografo e dalla fotografia che ha in mente (si veda valore di esposizione o EV).\nIl tempo di esposizione si misura in secondi. \nI numeri che appaiono sul selettore dei tempi di una reflex, rappresentano frazioni del secondo; cos\u00ec 15 sta per 1/15 di secondo o 30 sta per 1/30 di secondo. \nAll'epoca del dagherrotipo occorrevano tempi di esposizione estremamente lunghi durante i quali il soggetto doveva rimanere il pi\u00f9 possibile immobile (cosa facile da ottenere nel caso di una natura morta, un po' pi\u00f9 difficile se il soggetto \u00e8 un essere umano o un cavallo in corsa). \nCi\u00f2 era dovuto alla scarsa sensibilit\u00e0 delle pellicole del secolo scorso. Le pellicole moderne offrono la opportunit\u00e0 di usare tempi infinitesimali perch\u00e9 nonostante siano dotate di alta sensibilit\u00e0 (espressa in sensibilit\u00e0 ISO), riescono comunque a mantenere un'ottima definizione e un contenimento della grana. \nLo standard adottato per i tempi di esposizione \u00e8 il seguente:\nLa scala dei tempi \u00e8 tale che il valore successivo \u00e8 il doppio del precedente (eccetto 1/60 e 1/125, 1/8 e 1/15).\nL'esposizione dipende da tre fattori: il tempo di esposizione, che si imposta sul corpo macchina, l'apertura del diaframma che si regola sull'obiettivo, il tipo di pellicola che si usa (velocit\u00e0 della pellicola)\nCambiare il tempo di esposizione significa influire sul modo in cui il movimento del soggetto viene impressionato sulla pellicola (un chiaro esempio nell'immagine sopra). Questo fatto \u00e8 di grande rilevanza quando si vuole rendere il movimento dell'acqua che scorre, il movimento di un lottatore di J\u016bd\u014d o di una ballerina. Usare tempi rapidissimi come 1/8000\u00a0s, pu\u00f2 servire a congelare le pale in rotazione di un elicottero o l'attimo nitido in cui il guantone del boxer raggiunge la mandibola dell'avversario. Ma non sempre l'immagine nitida rappresenta una foto vincente; l'uso dei tempi lenti pu\u00f2 enfatizzare il movimento del soggetto e rendere l'istantanea pi\u00f9 \"poetica\".\nPer scongiurare il pericolo di \"mosso\", bisogna usare tempi rapidi. Una foto mossa \u00e8 quella che riporta su pellicola il movimento della mano del fotografo che pigia il pulsante di scatto: l'intera foto appare priva di nitidezza. Anche il movimento dello specchio delle reflex pu\u00f2 influenzare il mosso. Quando la scelta del tempo lento \u00e8 inevitabile a causa della scarsezza di luce, si pu\u00f2 usare il cavalletto o il flash.\nUn sistema abbastanza semplice da memorizzare per ovviare a questo problema \u00e8 quello che considera la lunghezza focale dell'obiettivo montato sulla macchina. Con una camera 35\u00a0mm e un obiettivo di 50\u00a0mm (il cosiddetto \"normale\"), il tempo da scegliere per evitare il mosso \u00e8 quello pi\u00f9 vicino alla focale dell'obiettivo (quindi 1/60 in questo caso); usando invece un teleobiettivo da 400\u00a0mm si dovr\u00e0 per forza di cose scegliere il 1/500; con un grandangolare 24\u00a0mm si potr\u00e0 usare il 1/30 con relativa sicurezza.\nPriorit\u00e0 di tempo o priorit\u00e0 di diaframma.\nAl momento dello scatto il fotografo, a seconda del tipo di fotografia che ha in mente, deve decidere se dare priorit\u00e0 al tempo (nel qual caso la scelta del diaframma \u00e8 obbligata) o dare priorit\u00e0 al diaframma (in questo caso sar\u00e0 obbligato il tempo). Per fare un esempio: supponendo di dover fotografare un campo di papaveri e di voler la nitidezza dell'immagine dal papavero in primo piano fino all'orizzonte (quindi massima profondit\u00e0 di campo), si dovr\u00e0 optare per la priorit\u00e0 dei diaframmi, e si sceglier\u00e0 il minimo diaframma possibile, f/22 o ancora minore.\nLa scelta del tempo di esposizione sar\u00e0 quindi vincolata per forza alla scelta di questo diaframma.\nFamoso il Gruppo f/64, fondato da Ansel Adams nel 1932, teso alla ricerca della massima profondit\u00e0 di campo. Va da s\u00e9, che in questo caso si parla esclusivamente di priorit\u00e0 dei diaframmi e la scelta del tempo di esposizione rimane una scelta obbligatoria."}
{"id": "1076990", "revid": "1305772", "url": "https://it.wikipedia.org/wiki?curid=1076990", "title": "MIL", "text": ""}
{"id": "1076993", "revid": "599013", "url": "https://it.wikipedia.org/wiki?curid=1076993", "title": "Net", "text": ""}
{"id": "1076994", "revid": "63716", "url": "https://it.wikipedia.org/wiki?curid=1076994", "title": "Iemitsu", "text": ""}
{"id": "1076995", "revid": "63716", "url": "https://it.wikipedia.org/wiki?curid=1076995", "title": "Hidetsugu", "text": ""}
{"id": "1076997", "revid": "63716", "url": "https://it.wikipedia.org/wiki?curid=1076997", "title": "Miyoshi Nobuyoshi", "text": ""}
{"id": "1076999", "revid": "46291", "url": "https://it.wikipedia.org/wiki?curid=1076999", "title": "Sophora secundiflora", "text": "Sophora secundiflora \u00e8 una pianta della famiglia delle Fabaceae, originaria del Texas e del Messico.\nDescrizione.\nSi presenta come arbusto o albero sempreverde, alto da 1 a 15 m, con il tronco breve e sottile.\nLe foglie sono pennate, coriacee e glabre, lunghe da 6 a 15\u00a0cm.\nA fine inverno a inizio primavera produce bellissimi fiori molto profumati di colore blu-violetto.\nColtivazione.\nPianta mellifera, molto decorativa, velenosa in tutte le sue parti, per questo motivo rimuovere tutti i frutti prima che maturino.\nPosizione, pieno sole.\nCresce molto lentamente."}
{"id": "1077000", "revid": "140586", "url": "https://it.wikipedia.org/wiki?curid=1077000", "title": "Gunbound", "text": ""}
{"id": "1077005", "revid": "29244", "url": "https://it.wikipedia.org/wiki?curid=1077005", "title": "Stella marina spinosa minore", "text": ""}
{"id": "1077015", "revid": "1543377", "url": "https://it.wikipedia.org/wiki?curid=1077015", "title": "Bottiglia di Bass, clarinetto, chitarra, violino, giornale, asso di fiori", "text": "Bottiglia di Bass, clarinetto, chitarra, violino, giornale, asso di fiori \u00e8 un'opera realizzata nel 1914 dal pittore spagnolo Pablo Picasso.\nQuest'opera \u00e8 realizzata con olio su tela e misura cm 81x75. \u00c8 conservata a Parigi, al Centre Pompidou."}
{"id": "1077016", "revid": "1573940", "url": "https://it.wikipedia.org/wiki?curid=1077016", "title": "Marthasterias glacialis", "text": "La martasteria o stella marina spinosa (Marthasterias glacialis ) \u00e8 un echinoderma della famiglia degli Asteriidae, comune nel Mar Mediterraneo.\nCaratteristiche.\nForma regolare con cinque braccia. Il corpo \u00e8 caratterizzato da spine, di colore variabile bianco, grigio, marrone, rosso, azzurro. Risulta essere la specie pi\u00f9 grande nel Mediterraneo, raggiungendo anche gli 85 centimetri di diametro.\nDistribuzione.\nMar Mediterraneo occidentale, su fondali rocciosi o nelle praterie di \"Posidonia oceanica\", fino a circa 200 metri di profondit\u00e0.\nSpecie affini.\nSi pu\u00f2 confondere con \"Coscinasterias tenuispina\", da cui per\u00f2 si distingue per il numero di braccia."}
{"id": "1077017", "revid": "29244", "url": "https://it.wikipedia.org/wiki?curid=1077017", "title": "Martasteria", "text": ""}
{"id": "1077019", "revid": "287204", "url": "https://it.wikipedia.org/wiki?curid=1077019", "title": "OHM", "text": ""}
{"id": "1077020", "revid": "3115", "url": "https://it.wikipedia.org/wiki?curid=1077020", "title": "Due gentiluomini e una fanciulla con bicchiere di vino", "text": "Due gentiluomini e una fanciulla con bicchiere di vino \u00e8 un dipinto a olio su tela (77,5x66,7\u00a0cm) di Jan Vermeer, databile al 1659-1660 circa e conservato nell'Herzog Anton Ulrich Museum di Braunschweig. \u00c8 firmato sul vetro della finestra \"IV Meer\".\nStoria.\nIl dipinto \u00e8 probabilmente uno di quelli registrati nella vendita all'asta della collezione Dissius ad Amsterdam, il 16 maggio 1696: \u00abUn'allegra compagnia in una stanza, vigoroso e ben fatto del suddetto [Vermeer], fiorini 73.0\u00bb. Si ritrova poi citato nella collezione del duca Antonio Ulrico di Brunswick-L\u00fcneburg nel 1710, nel 1744 e nel 1776.\nSotto Napoleone fu trasferito a Parigi come bottino di guerra, dove rimase fino al 1815.\nDescrizione e stile.\nEvidente la somiglianza e l'apparente vicinanza estetica con altre due opere dello stesso autore, il \"Bicchiere di vino\" e il \"Concerto interrotto\", in cui si riconoscono lo stesso impianto stilistico e architettonico. Alcuni elementi sono identici, come la finestra aperta con la vetrata piombata su cui si trova uno stemma, probabilmente quello della moglie di un vicino di casa dei Vermeer, Jannetie J. Vogel.\nLa tela rappresenta un momento di seduzione. Una donna, ben vestita in un acceso abito di seta rossa, guarda lo spettatore sorridente, come per compiacersi dell'atteggiamento dell'uomo curvo su di lei che la invita a bere un bicchiere di vino. Thor\u00e9-B\u00fcrger la defin\u00ec, nell'Ottocento, una \"coquette\"; la sua espressione divertita potrebbe essere anche legata a uno stato di ebrezza.\nSeduto in disparte, con un gomito appoggiato al tavolo, si trova un secondo uomo che appare malinconico e forse geloso, ma forse anche stordito dal bere vino. Sul ripiano del tavolo, ben illuminato dalla luce, sta una piccola natura morta, fatta di qualche frutto in un vassoio di metallo, un telo bianco appoggiato sul copritavola blu, e una brocca in ceramica bianca.\nIl significato della tela \u00e8 forse palesato dalla rappresentazione della Temperanza che si vede sulla vetrata: in contrasto con l'atteggiamento dei presenti, invita alla moderazione, tema a cui sembra alludere anche il compito ritratto di un antenato appeso alla parete di fondo. Temi del genere erano frequenti nella pittura di genere dell'epoca, come testimonia ad esempio la \"Donna che beve con due soldati\" di Pieter de Hooch al Louvre (1658). A differenza per\u00f2 di opere come questa, Vermeer indag\u00f2 le componenti psicologiche con pi\u00f9 accuratezza, facendone le protagoniste dell'opera.\nPerfetta appare la padronanza prospettica (come nel pavimento a mattonelle bicrome alternate), oltre che luminosa, facendo dell'opera un capolavoro della fase matura dell'artista. La stesura pittorica alterna una serie di effetti, dalle velature al \"pointill\u00e9\", in modo da rendere al meglio i pi\u00f9 diversi materiali rappresentati, con un'intensa resa cromatica."}
{"id": "1077022", "revid": "1317408", "url": "https://it.wikipedia.org/wiki?curid=1077022", "title": "Il canale del Loing a Moret", "text": "Il canale del Loing a Monet (\"Le canal du Loing\") \u00e8 un dipinto del pittore inglese Alfred Sisley, realizzato nel 1892 e conservato al Museo d'Orsay di Parigi.\nDescrizione.\nNel settembre del 1882 Sisley si stabil\u00ec definitivamente a Moret-sur-Loing, zona attraversata da diversi corsi d'acqua e in particolare dal pittoresco fiume Loing, affluente di sinistra della Senna. In quest'opera, in particolare, l'occhio attento ed affettuoso di Sisley si sofferma sul canale che segue il corso del Loing per una cinquantina di chilometri. Il punto di vista prescelto dal pittore \u00e8 quello dove il canale del Loing, cinto da un maestoso filare di pioppi nudi, si inarca, sino a perdersi poi nell'orizzonte.\nSull'altra sponda vi sono alcuni casolari bianchi e una minuscola presenza umana: sul fiume, infine, \u00e8 ormeggiata una piccola imbarcazione, impaziente di solcare i flutti del Loing. La tavolozza, giocata sulle armonie dell'azzurro, del blu e del violetto, trasmette un'autentica sensazione di pace e di tranquillit\u00e0. Com'era egli solito fare, inoltre, Sisley ne \"Il canale del Loing a Moret\" accorda notevole importanza e spazio al cielo. \u00abIl cielo costituisce lo sfondo dei miei quadri\u00bb avrebbe spiegato il pittore al critico d'arte Tavernier \u00abInsisto su questa parte di paesaggio perch\u00e9 vorrei riuscire a far comprendere l'importanza che le attribuisco [...] io, comincio sempre le mie tele dal cielo\u00bb."}
{"id": "1077025", "revid": "1305772", "url": "https://it.wikipedia.org/wiki?curid=1077025", "title": "Concerto interrotto", "text": "Il Concerto interrotto \u00e8 un dipinto ad olio su tela (39,3x44,4\u00a0cm) di Jan Vermeer, databile al 1660 circa e conservato nella Frick Collection di New York; \u00e8 anche conosciuto come Gentiluomo e fanciulla con musica.\nStoria.\nIl dipinto \u00e8 forse tra quelli inventariati nell'asta della collezione Dissius ad Amsterdam (16 maggio 1696), probabilmente indicato al n.10: \u00abUn gentiluomo e una giovane dama che fanno musica in una stanza. Dello stesso [Vermeer]; fiorini 81.0\u00bb. In ogni caso la prima menzione certa dell'opera \u00e8 in un'asta ad Amsterdam nel 1810, dove fu venduta per 640 fiorini. Nel catalogo della vendita l'uomo veniva indicato come \"maestro di musica\".\nNel 1810 \u00e8 ricordato in un'asta ad Amsterdam in cattivo stato di conservazione. Pass\u00f2 per varie collezioni private finch\u00e9 nel 1901 lo acquist\u00f2 Henry Clay Frick.\nL'opera \u00e8 in cattive condizioni di conservazione: ci\u00f2 ha fatto anche s\u00ec, in passato, che venisse ritenuto una copia da un originale perduto del maestro.\nDescrizione e stile.\nIn primo piano vi \u00e8 una ragazza seduta che legge uno spartito musicale, mentre un gentiluomo dell'epoca \u00e8 proteso verso di lei. Si dovrebbe ricordare che la musica, spesso soggetto delle scene dipinte in interno da Vermeer, era, nel XVII secolo, allegoria e simbolo del corteggiamento, seppure qui trattata in maniera lirica e priva di qualsiasi trivialit\u00e0. Questo fatto \u00e8 ulteriormente richiamato dal dipinto nel dipinto: sulla parete di fondo, infatti, si intravede un Cupido con un braccio alzato che regge una carta (un'allegoria delle fedelt\u00e0). Quest'ultimo motivo \u00e8 infatti ripreso da un libro popolare ai tempi (pubblicato nel 1608) e simboleggiava la fedelt\u00e0 ad un unico partner sentimentale. \u00c8 presente tale e quale anche nello sfondo rappresentato in \"Donna in piedi alla spinetta\". Particolare che conferma la seriet\u00e0 del messaggio che il pittore ci vuole far arrivare, insieme alla non ambiguit\u00e0 dei gesti ritratti e allo sguardo rivolto all'esterno, al pubblico, da parte della ragazza.\nLa tela raffigura lo scorcio di una stanza signorile con una finestra, un tavolo ed un dipinto incorniciato, particolari che ricorrono anche nei quadri succitati, oltre che, il \"finto quadro\", in numerose altre opere di Vermeer. La gabbietta appesa a sinistra \u00e8 un elemento spurio, aggiunto in seguito, forse per coprire una zona particolarmente danneggiata. In quell'occasione venne aggiunto anche un violino con archetto, rimosso poi dai restauri.\nEvidente \u00e8 anche la somiglianza e l'apparente vicinanza estetica con altre due opere dello stesso autore, il \"Bicchiere di vino\" e la \"Fanciulla che beve\", in cui si riconoscono uno stesso impianto stilistico e architettonico."}
{"id": "1077027", "revid": "36426", "url": "https://it.wikipedia.org/wiki?curid=1077027", "title": "Aplogruppo I (Y-DNA)", "text": "In genetica umana l'aplogruppo I (M170, M258, P19, U179) del cromosoma Y \u00e8 un aplogruppo del cromosoma Y umano, ramo del macro aplogruppo IJK.\nDa notare che I indica per la lettera \"i\" e non il numero romano 1.\nAlbero filogenetico dell'aplogruppo I* (cromosoma Y).\nY, il cosiddetto \"'Adamo ancestrale'\"\nDistribuzione.\nL'aplogruppo I rappresenta circa un quinto dei cromosomi Y europei.\nNonostante sia relativamente frequente negli Scandinavi, nella Germania del Nord, nei Sardi, nei Serbi e nel resto della popolazioni delle Alpi dinariche della ex Jugoslavia, questi popoli presentano subcladi differenti dell'aplogruppo I.\nQuesto suggerisce che ognuna delle popolazioni ancestrali \u00e8 oggi dominata da un particolare subclade che ha marcato una indipendente espansione della popolazione lungo diversi percorsi migratori durante e immediatamente dopo l'Era Glaciale.\nPrincipali sub-cladi dell'aplogruppo I.\nLe principali sub-cladi dell'aplogruppo I sono:\nI1 (M253, M307, P30, P40) (ex I1a) con le pi\u00f9 alte frequenze in Scandinavia, Germania del Nord, Islanda, e Europa nord-orientale. Nelle Isole britanniche la mutazione genetica I1-M253 \u00e8 spesso usata come marcatore delle invasioni vichinghe o anglosassoni.\nLa diffusione dell'aplogruppo I1 \u00e8 associato alle trib\u00f9 nordiche paleolitiche (fra Germania settentrionale, Danimarca e Scandinavia meridionale), cos\u00ec come a trib\u00f9 pre-germaniche e poi germaniche.\nIn seguito la diffusione fu determinata dalle migrazioni germaniche, in Gran Bretagna (anglosassoni, vichinghi e normanni), Belgio (Franchi, Sassoni), Francia (Franchi, Visigoti e Burgundi), Germania meridionale (Franchi, Alamanni, Svevi, Marcomanni, Turingi e altri), Svizzera (Alamanni, Svevi, Burgundi), Spagna (Visigoti, Vandali e Svevi), Italia (Vandali, Goti, Eruli, Longobardi, Normanni, Suebi), Austria e Slovenia (Ostrogoti, Longobardi), Ucraina e Moldavia (Goti), Ungheria e Serbia settentrionale (Gepidi).\nLa presenza di I1 tra i polacchi (6%), cechi (11%), slovacchi (6%), ungheresi (8%) e serbi (8%) \u00e8 probabilmente il risultato di secoli di influenza da loro vicini tedeschi e austriaci, ma potrebbe anche essere legata alla presenza, nei secoli, di germani orientali, come i Goti.\nUna presenza interessante \u00e8 poi in Macedonia (10%), dove potrebbero essersi diffusi i discendenti dei Goti che si stabilirono in dell'Impero Romano d'Oriente nei secoli III e IV d.C..\nCome accennato i vichinghi danesi e norvegesi hanno portato pi\u00f9 esponenti I1 in Gran Bretagna, Irlanda, Isola di Man, in Normandia, le Fiandre, Iberia e Italia meridionale (Campania, Basilicata, Puglia, Calabria e Sicilia).\nI vichinghi svedesi (Variaghi) crearono invece colonie in Russia e Ucraina ed avamposti nell'Impero Bizantino, il Caucaso e la Persia. \nLa frequenza pi\u00f9 alta di I1 nella Russia nordoccidentale (est del Mar Baltico), quindi, ricorda la forte presenza storica dei Variaghi, discesi dagli svedesi che fondarono il regno Rus' di Kiev.\nI2 (M438) include I2a1 (P37.2) che \u00e8 la forma pi\u00f9 comune nei Balcani (soprattutto nelle Alpi Dinariche tra Croazia, Bosnia-Erzegovina e Serbia, nella variante I2a1b o M423) e in Sardegna (rappresenta l'aplogruppo pi\u00f9 cospicuo nella variante I2a1a1 o M26 tra il 38.75% dei sardi).\nI2 include inoltre il clade I2a2a (M223) che raggiunge discrete frequenze lungo le coste nord-occidentali dell'Europa continentale di lingua germanica, con picchi in Sassonia; da questa linea \u00e8 derivato I2a2a1 (M284) tipico dell'Europa nord-occidentale e delle Isole Britanniche.\nIl clade I2a2b (L38) invece \u00e8 comune nelle Alpi occidentali, con picchi in Svizzera, Piemonte e Valle d'Aosta; tale clade \u00e8 attribuibile alle popolazioni pre-celtiche ed \u00e8 stato molto probabilmente diffuso con l'espansione della Cultura di La T\u00e8ne.\nFilogenesi dei sub-cladi.\nI M170/PF3715, CTS48/PF3569, CTS70/PF3570, CTS88/PF3571, CTS646/PF3629, CTS674/FI1/PF3630, CTS772/PF3631, CTS1006, CTS1301/PF3635, CTS1555/PF3696, CTS1800/PF3699, CTS2193/PF3703, CTS2387/PF3705, CTS2514/PF3706, CTS2536/PF3707, CTS3076/PF3712, CTS3383/PF3716, CTS3384/PF3717, CTS3517/PF3719, CTS3641/PF3722, CTS4077/PF3725, CTS4088/PF3868, CTS4209/PF3726, CTS4239/PF3727, CTS4272/PF3728, CTS4273/PF3729, CTS4340/PF3730, CTS4637, CTS4664, CTS4745/PF3734, CTS4752/PF3735, CTS4848/FI7/PF3736, CTS4982/PF3737, CTS5016/PF3738, CTS5150/PF3739, CTS5263, CTS5622/PF3743, CTS5650/PF3744, CTS5764/PF3746, CTS5908/PF3747, CTS5946/PF3748, CTS6231/PF3750, CTS6265/PF3871, CTS6271/PF3751, CTS6334/PF3752, CTS6343/PF3753, CTS6344/PF3754, CTS6497/PF3756, CTS6751/PF3757, CTS7026/PF3758, CTS7329, CTS7469, CTS7502/PF3760, CTS7540/PF3761, CTS7593/PF3763, CTS7831/PF3766, CTS8064/PF3768, CTS8257, CTS8300/PF3770, CTS8333/PF3771, CTS8345/PF3772, CTS8420/PF3773, CTS8545/PF3775, CTS8742/PF3776, CTS8876/PF3778, CTS8963, CTS9264/PF3782, CTS9269/PF3783, CTS9484/PF3785, CTS9618/PF3786, CTS9838/PF3788, CTS9860/PF3790, CTS10058, CTS10941/PF3838, CTS11369/PF3840, CTS11441, CTS11540/PF3842, CTS11779/PF3844, CTS11979/PF3878, FI2/YSC0000281, FI3/L756/PF3662/YSC0000284, FI4/PF3668, FGC2411/Y1877, FGC2412/Y1909, FGC2413/Y1869, FGC2414/Y1903, FGC2415/Y1880, FGC2416/S10441/Y1865, FGC2417, FGC2418/Y1841, FGC2419, FGC2420/Y1907, FGC2421/Y1931, FGC2424, FGC2443/Y1834, FCG2447, FGC2453, FGC2456, FGC2458/Y1942, FGC2467, FGC3436, FGC7049, FGC7050, L41/PF3787, L503, L578/PF3653, L751/PF3779/YSC0000291, L755/PF3659/YSC0000283, L758/PF3663/YSC0000285, L772/PF3731/YSC0000263, L844/PF3572/YSC0000275, L846/PF3646/YSC0000280, L847/PF3841/YSC0000298, L1197/PF3718/YSC0000260, M258/PF3721, M1460/PF3816, M11064/PF3634, P19_1, P19_2, P19_3, P19_4, P19_5, P38, P212/PF3580, PF3742/U179, PF3574, PF3575, PF3578, PF3585, PF3586, PF3588, PF3589, PF3590, PF3592, PF3594, PF3596, PF3599, PF3600, PF3601, PF3602, PF3603, PF3604, PF3605, PF3611, PF3612, PF3616, PF3617, PF3618, PF3620, PF3622, PF3625, PF3627.2/V218.2, PF3639, PF3640, PF3641, PF3642, PF3645, PF3649, PF3654, PF3660, PF3661, PF3665, PF3666, PF3670, PF3672, PF3675, PF3677, PF3685, PF3687, PF3689, PF3694, PF3695, PF3742/U179, PF3759/YSC0000267, PF3780, PF3794, PF3795, PF3796, PF3797, PF3799, PF3800, PF3803, PF3804, PF3806, PF3807, PF3809, PF3811, PF3813, PF3814, PF3815, PF3817, PF3819, PF3822, PF3828, PF3829, PF3833, PF3836, PF3837, PF3847/YSC0000300, PF3864, Y1847, YSC0000256, YSC0000272, Z16984, Z16985, Z16986, Z16987"}
{"id": "1077028", "revid": "1793900", "url": "https://it.wikipedia.org/wiki?curid=1077028", "title": "Innalzamento della Croce", "text": "Innalzamento della Croce \u00e8 un dipinto a olio su tavola (462x341 cm) realizzato nel 1610 dal pittore Pieter Paul Rubens, conservato nella Cattedrale di Nostra Signora di Anversa.\nIl dipinto era originariamente lo scomparto centrale di un trittico per una chiesa votiva di Santa Valpurga, non pi\u00f9 esistente, che allora era la chiesa parrocchiale pi\u00f9 antica della citt\u00e0. L'opera originale era costituita di tre scomparti, una predella ed un coronamento; oggi rimane solo uno dei tre pannelli della predella, raffigurante un episodio miracoloso di Santa Valpurga."}
{"id": "1077029", "revid": "400694", "url": "https://it.wikipedia.org/wiki?curid=1077029", "title": "Apl", "text": ""}
{"id": "1077033", "revid": "880789", "url": "https://it.wikipedia.org/wiki?curid=1077033", "title": "La casa di Bellevue", "text": "La casa di Bellevue \u00e8 un dipinto a olio su tela (60x73 cm) realizzato nel 1890 dal pittore francese Paul C\u00e9zanne.\n\u00c8 conservato nel Mus\u00e9e d'art et d'histoire di Ginevra."}
{"id": "1077034", "revid": "92723", "url": "https://it.wikipedia.org/wiki?curid=1077034", "title": "Krunoslav Draganovi\u0107", "text": "Controverso e misterioso personaggio, collegato in via indiretta e poco trasparente allo IOR, alla CIA e al Partito nazista, diverse fonti confermano inoltre la sua mal celata vicinanza al movimento Ustascia, il movimento nazionalista croato affiliato alle frange fasciste a cui era stato consegnato il controllo della Croazia dalle potenze dell'Asse nel 1941. Vicino ad Ante Paveli\u0107, nel 1948 fu lui ad aiutare il dittatore condannato per crimini di guerra nella fuga verso l'Argentina peronista.\nDraganovi\u0107 fu accusato di riciclaggio di denaro e di furto di oggetti dalle vittime dell'Olocausto in Croazia.\nBiografia.\nNato nel 1903 a Br\u010dko in Bosnia, Draganovi\u0107 aveva ricevuto un'educazione cattolica e nazionalistica. Terminate le scuole superiori a Travnik, (ora centro amministrativo della Bosnia centrale) studi\u00f2 teologia e filosofia a Sarajevo ed emise i voti nel 1928. Dal 1932 al 1935 studi\u00f2 a Roma presso il Pio Pontificio Istituto Orientale e alla Pontificia Universit\u00e0 Gregoriana, lavorando negli archivi vaticani.\nNel 1935 ritorn\u00f2 in Bosnia diventando segretario del vescovo Ivan \u0160ari\u0107; nell'aprile del 1941, quando i nazisti occuparono Zagabria, era professore di teologia all'universit\u00e0.\nFonti dell'intelligence intervistate da Mark Aarons e John Loftus per il loro libro \u201cRatlines\u201d (titolo originale \u201c\"Unholy Trinity: The Vatican, The Nazis, and The Swiss Banks\"\u201d) dichiararono che Draganovi\u0107 era in via ufficiosa a capo delle operazioni di intelligence croate della Segreteria di Stato vaticana e al contempo collaborava con l'Intelligence americana, francese e britannica. \"Era vicepresidente dell'Ufficio per la Colonizzazione ustascia che rappresentava per i nazisti una macchina della morte, poich\u00e9 disponeva di serbi e ebrei destinati allo stermini o alla deportazione\".\nNell'agosto del 1943 Draganovi\u0107 ritorn\u00f2 a Roma come segretario della \u201cConfraternita croata di San Girolamo\u201d nel monastero di San Girolamo dei Croati in Via Tomacelli. .\nIn un memorandum del 1948 un agente spieg\u00f2 che l'accordo consisteva in una forma di mutua assistenza: in cambio di aiuti a persone a lui care che vivevano in Germania, faceva in modo di ottenere loro (per lo pi\u00f9 criminali di guerra) il visto per il Sud America, principalmente Argentina, vista l'accondiscendenza di Juan Per\u00f3n, imbarcandosi dal porto di Genova, dove aveva trovato appoggio e documenti falsificati (rilasciati dalla Croce Rossa romana) presso la Daie (Delegaci\u00f3n Direci\u00f3n Argentina de Immigraci\u00f3n Europea) di via Albaro, diretta da Carlos Fuldner, ex ufficiale SS.\nAvrebbe avuto influenti contatti in Vaticano, come il segretario di Stato Luigi Maglione e persino papa Pio XII.\nNel 1958 all'indomani dell'elezione di papa Giovanni XXIII il cardinale Domenico Tardini chiese a Draganovi\u0107 di lasciare Roma.\nPass\u00f2 gli ultimi anni della sua vita a Sarajevo aggiornando il registro generale della Chiesa cattolica in Jugoslavia e mor\u00ec nel 1983."}
{"id": "1077035", "revid": "121222176", "url": "https://it.wikipedia.org/wiki?curid=1077035", "title": "La passeggiata (Chagall)", "text": "La passeggiata \u00e8 un dipinto a olio su tela (170x163,2\u00a0cm) realizzato tra il 1917 ed il 1918 dal pittore Marc Chagall.\n\u00c8 conservato nel Museo di Stato Russo di San Pietroburgo.\nDescrizione dell'opera.\nIl dipinto ha al centro della scena il pittore che tiene per mano la moglie Bella mentre vola tranquillamente per aria, questa rappresenta un ballo tipico russo. Nell'altra mano ha un uccellino che simboleggia il loro accordo con la natura.\nAlle loro spalle c'\u00e8 la citt\u00e0 dove i due sono nati e dove vivevano all'epoca (siamo nel 1917): Vitebsk. In terra ai piedi del pittore c'\u00e8 la classica tovaglia da picnic con una bottiglia di vino e un bicchiere. Essa, decorata con fiori, ha un colore rosso vivo che spicca ancora di pi\u00f9 essendo complementare al verde del prato e del paesaggio tutto intorno.\nL'artista guarda verso di noi con un largo sorriso che esprime tutta la sua felicit\u00e0: \u00e8 una splendida giornata, sta facendo un picnic con la sua amata moglie, alle loro spalle c'\u00e8 la loro citt\u00e0, il luogo dove sono nati. La loro felicit\u00e0 \u00e8 perfetta: Bella si alza in volo e Chagall la trattiene con la mano, ma a sua volta sembra sollevato da terra grazie all'amore che lo lega alla donna. \u00c8 un po' come se i due si muovessero su piani diversi, lui cammina sulla terra, lei \u00e8 una specie di angelo e si libera nell'aria.\nIl senso di questa immagine \u00e8 che l'amore che lega profondamente due persone, va oltre i limiti imposti dalla natura, ha qualcosa di trascendente. Il volo di Bella significa che l'amore, sentimento reciproco, va in una dimensione quasi irrazionale, un amore che si libra in un volo e che simboleggia che il loro amore sia al di sopra di qualsiasi altra cosa trascendente.\nLo stile del dipinto risente delle scomposizioni tipiche della scuola cubista con cui Chagall entr\u00f2 in contatto a Parigi e tutto sommato questo rafforza l'atmosfera irreale e fiabesca di questo paesaggio placido e tranquillo, come sottolinea il cavallo che pascola indisturbato sullo sfondo.\nL'unica nota diversa \u00e8 la sagoma della sinagoga, che ha una tonalit\u00e0 rosata, molto pi\u00f9 delicata rispetto al verde delle case: la sua struttura evanescente ci mostra che ha una funzione diversa, spirituale, rispetto a quella molto pi\u00f9 concreta degli altri edifici della citt\u00e0."}
{"id": "1077036", "revid": "767487", "url": "https://it.wikipedia.org/wiki?curid=1077036", "title": "Christopher Burke", "text": "Assieme a Jonathan Spector, \u00e8 il primatista di presenze (8) del Birmingham City nelle competizioni calcistiche europee.\nCaratteristiche tecniche.\n\u00c8 un esterno destro che pu\u00f2 giocare anche da ala.\nCarriera.\nClub.\nNativo di Glasgow, Burke inizi\u00f2 a muovere i primi passi nel calcio nel Celtic Boys Club, una sussidiaria giovanile del , ma ben presto pass\u00f2 ai Rangers, nelle cui squadre minori fece tutta la trafila prima di essere aggregato alla prima squadra, con la quale esord\u00ec in Premier League a 18 anni nella stagione 2001/02 segnando al debutto (contro il Kilmarnock, battuto 5-0).\nFin dall'esordio Burke \u00e8 stato sempre pi\u00f9 o meno regolarmente utilizzato, anche se salt\u00f2 di fatto una stagione a causa di un'infezione virale di incerta attribuzione: durante la partita d'esordio della stagione 2004/05 ad Aberdeen, Burke si accasci\u00f2 al suolo e fu portato via dai sanitari. Ricoverato, non si rivide in campo che nella primavera inoltrata del 2005; la stagione successiva lo vide completamente ristabilito e in campo sia in campionato che in Champions' League. Nel settembre 2006 Burke rimase vittima contro il Celtic di un ennesimo incidente durante uno scontro di gioco, riportando la rottura dei legamenti, che gli caus\u00f2 circa tre mesi di lontananza dai campi di gioco. Comunque, il 25 gennaio 2007, Burke ha rinnovato il contratto con i Rangers fino al 2009.\nIl 9 gennaio 2009, si \u00e8 trasferito al Cardiff City a titolo gratuito.\nNazionale.\nBurke vanta sette presenze nella nazionale maggiore scozzese. L'esordio avvenne l'11 maggio 2006 contro la (battuta 5-1). In questa partita Burke mise a segno una doppietta."}
{"id": "1077037", "revid": "880789", "url": "https://it.wikipedia.org/wiki?curid=1077037", "title": "La sinagoga di Vilna", "text": "La sinagoga di Vilna \u00e8 un dipinto olio su pannello cm 83x65,5\u00a0cm) realizzato nel 1935 dal Marc Chagall.\nFa attualmente parte di una collezione privata."}
{"id": "1077038", "revid": "1748167", "url": "https://it.wikipedia.org/wiki?curid=1077038", "title": "La tinozza", "text": "La tinozza \u00e8 un pastello del pittore francese Edgar Degas, realizzato nel 1886 e conservato al museo d'Orsay di Parigi.\nStoria.\nNegli scritti di Degas leggiamo:\nSeppur tracimante di misantropia, il testo proposto descrive splendidamente il modo con cui Degas si rapportava ai nudi femminili. L'arte ufficiale, infatti, promuoveva un tipo di nudo idealizzato ed estetizzato: niente di pi\u00f9 lontano dalla visione di Degas, il quale spogliava le proprie muse da ogni coloritura sociale e familiare e le coglieva in attimi di vita quotidiana, come per l'appunto la toeletta. Si trattava di un modo di fare arte che, ovviamente, non era esente da critiche.\n\"La tinozza\", presentata per la prima volta nel corso dell'ottava mostra impressionista svoltasi nel 1886, sub\u00ec un'accoglienza molto ondivaga: molti critici, oltraggiati dalla spregiudicatezza del pastello, lo giudicarono con affrettata superficialit\u00e0 e rimproverarono Degas di aver consegnato un nudo cos\u00ec \u00abanimalesco\u00bb alla riflessiva immobilit\u00e0 dell'arte (non sapendo, evidentemente, che il pittore per quanto concerne la posa della modella si rifaceva a modelli colti, nella fattispecie l'antica \"Afrodite accovacciata\"). Altri, invece, ne ammirarono la semplice ma profonda spontaneit\u00e0 e dedicarono al pittore non velenose critiche, ma ardenti parole d'elogio. Particolarmente apprezzata fu la volont\u00e0 di Degas di cogliere la dimensione intima delle donne, senza per questo creare immagini volgari o provocanti. Il letterato Joris-Karl Huysmans, per esempio, ne lod\u00f2 l'assenza di idealizzazioni estetizzanti:\nPassata nel 1895 nelle collezioni di Emile Boussod e nel 1911 nelle raccolte d'arte di Isaac de Camondo, \"La tinozza\" venne consacrata all'ufficialit\u00e0 del museo sempre nel 1911, quando venne acquisita dal Louvre. L'opera pervenne alla sua sede attuale solo nel 1986, quando entr\u00f2 nelle collezioni del museo d'Orsay, dove \u00e8 tuttora esposto sotto il numero di catalogo RF 4046.\nDescrizione.\n\u00c8 ancora una volta Huysmans a descriverci \"La tinozza\": \nIn quest'opera il pennello di Degas occhieggia nell'interno di un'abitazione privata, dove una giovane e fragile donna \u00e8 raffigurata chinata di spalle mentre si lava il collo: \u00e8 completamente svestita, ma elude l'oscenit\u00e0 e, anzi, restituisce un'impressione di delicatezza e pudicizia (d'altronde, come ha osservato la critica d'arte Giovanna Rocco, \u00e8 impensabile ritenere volgare un \u00abgesto che non ha nulla di voluttuoso, perch\u00e9 rientra nelle naturali mansioni che il nostro corpo ci impone\u00bb). Sotto i suoi piedi vi \u00e8 infine la tinozza di ferro che d\u00e0 il nome al dipinto.\nAnche in questo pastello Degas si concede ampie libert\u00e0 compositive e decide audacemente di falsare la prospettiva ricorrendo alla tecnica dello \u00abstrapiombo\u00bb. Nella porzione destra della scena, infatti, interviene una mensola biancastra sulla quale \u00e8 disposta l'oggettistica da bagno, che nel suo complesso va a costituire uno splendido brano di natura morta: vi troviamo, infatti, un paio di forbici, una spazzola, una massa di capelli posticcia e due brocche di grandi dimensioni, di cui la prima \u00e8 in rame e l'altra \u00e8 bianca e finemente decorata. L'inserimento della mensola genera una morbida (seppur netta) cesura dello spazio pittorico e giustifica la rappresentazione dall'alto dell'attivit\u00e0 della donna, della quale maschera cos\u00ec il volto. Gli altri dettagli che completano il pastello ribadiscono invece l'indigenza della donna: il pavimento, infatti, \u00e8 logoro e malandato, e la stessa donna si sta lavando in una tinozza, non potendosi evidentemente permettere una vasca da bagno. Sullo sfondo si scorge infine un letto sfatto."}
{"id": "1077039", "revid": "1718925", "url": "https://it.wikipedia.org/wiki?curid=1077039", "title": "Ragazzo morso da un ramarro", "text": "Ragazzo morso da un ramarro \u00e8 il soggetto di un dipinto realizzato dal pittore italiano Michelangelo Merisi da Caravaggio e di cui esistono due versioni simili.\nStoria.\nLa prima versione, realizzata su tela tra il 1595 ed il 1596 e conservata presso la Fondazione Longhi a Firenze, \u00e8 senza dubbio opera autografa di Caravaggio.\nLa seconda, realizzata su tela tra il 1595 e il 1600 (e comunque successiva alla precedente) \u00e8 conservata presso la National Gallery di Londra. Quest'ultima opera \u00e8 stata acquisita dal Museo attraverso il contributo della Fondazione J. Paul Getty Jr. nel 1986.\nNon \u00e8 ancora chiaro quando e presso chi il dipinto venne realizzato. Giulio Mancini afferma che l'opera venne realizzata quando il pittore abitava in casa di monsignor Pandolfo Pucci, mentre Giovanni Baglione precisa che fu dipinta quando Merisi lasci\u00f2 la bottega di Cavalier D'Arpino, nel tentativo di \u201cmettersi in proprio\u201d. L'opera sarebbe dunque riconducibile al periodo precedente l'ingresso di Caravaggio in quel vasto \"entourage\" del cardinale Francesco Maria del Monte, e dunque sarebbe databile attorno al 1598, quando \u00e8 documentata l'iscrizione di Caravaggio al \"rolo\" del cardinale. Pi\u00f9 evidente, invece, l'interesse che in questo periodo il pittore nutre per la rappresentazione dei moti dell'animo - i cosiddetti \"affetti\"- che gli veniva direttamente dallo studio (probabilmente gi\u00e0 iniziato in Lombardia) dell'opera di Leonardo da Vinci, dei suoi schizzi e del suo \"Trattato di Pittura\", in cui si descrivono \u201c\"vari accidenti e movimenti dell'uomo e proporzioni di membra\". In questo senso, avevano larga importanza gli studi di fisiognomica, il cui fine precipuo era quello di studiare i caratteri psicologici e morali di una persona analizzandone l'aspetto fisico e, in particolare, i lineamenti. Tuttavia, a orientare gli artisti nella rappresentazione degli \"affetti\" sono soprattutto i fogli di caricature e di raffigurazioni del grottesco: un genere praticato non solo da Leonardo, ma anche da Michelangelo e pi\u00f9 tardi dai Carracci. Le caricature avevano il compito non solo di alterare in forma comica i connotati della persona, ma anche di mostrare emozioni e sensazioni. In quest'opera, Caravaggio mostra, come in un \"fotogramma\", la raffigurazione di una reazione all'orrore che un giovane prova di fronte al morso di un ramarro sbucato dai fiori e frutti.\nDescrizione.\nQuest'opera raffigura un ragazzo morso da un ramarro che sbuca dai fiori e dai frutti in cui era nascosto. Il riferimento sembra essere proprio al piacere e alle pene d'amore, come la scelta del modello effeminato, con una rosa tra i capelli e la spalla destra scoperta sembrerebbero suggerire. Le ciliegie appaiate sarebbero, infatti, un simbolo sessuale, cos\u00ec come il gelsomino bianco alluderebbe al desiderio, mentre la rosa fra i capelli del giovane effeminato sarebbe un riferimento all'amore. Il dipinto risentirebbe, dunque, del clima culturale ed edonistico che si respirava a Palazzo Madama alla corte del cardinale Francesco Maria del Monte, che amava festini con ragazzi effeminati, vestiti all'antica, che si esibivano in rappresentazioni teatrali e musicali. Anche il ramarro e la morsicatura sono stati oggetto di molteplici letture allegoriche, talvolta piuttosto ardite e scientificamente poco motivate. Tra queste, quella del romanziere e saggista divulgativo australiano Peter Robb, secondo cui il ramarro sarebbe allegoria del pene, e quella del divulgatore storico-artistico Andrew Graham Dixon, secondo cui il dito della mano sarebbe simbolo del fallo leso, o meglio, della castrazione, procurata dalla bocca sdentata del ramarro, trasformata stavolta in una sorta di \"vagina dentata\", che punisce l'eccesso di libidine.\nTre le fonti d'ispirazione pi\u00f9 accreditate vi \u00e8 anche lo schizzo \"Fanciullo morso da un gambero\" o \"Asdrubale morso da un gambero\", eseguito da Sofonisba Anguissola e datato 1554, spedito a Michelangelo Buonarroti dal padre della pittrice in una delle lettere che i due artisti si scambiavano. Tra le tante ipotesi volte a chiarire come Caravaggio conoscesse questo disegno, la pi\u00f9 plausibile \u00e8 quella avanzata da Rossella Vodret Adamo, secondo cui Caravaggio potrebbe aver visto una copia del disegno in questione nella bottega del Cavalier d'Arpino. \u00c8 ormai fuor di dubbio che, nonostante quanto riferito dalle fonti, Caravaggio tenesse in considerazione notevole la lezione dei grandi maestri del Cinquecento e dell'antichit\u00e0. Secondo il succitato romanziere Peter Robb, per questo dipinto, Caravaggio si sarebbe ispirato all\u2019\"Apollo sauroctono\", copia romana di una scultura greca in cui Apollo \u00e8 raffigurato come un giovane efebico, languido, dalle carni molli e acerbe che, secondo Robb, potrebbe avere alcuni collegamenti con il soggetto effigiato Caravaggio. Tuttavia, al di l\u00e0 degli aspetti fisici di Apollo, la scultura non presenta alcuna analogia con il dipinto di Caravaggio, n\u00e9 nella posa del personaggio, n\u00e9 nelle espressioni, n\u00e9 nel soggetto, poich\u00e9 il giovane che, nella tela di Merisi, viene morso da un ramarro, non \u00e8 intento ad uccidere la bestiola.\nNel dipinto sono particolarmente curati gli effetti luministici: la luce che penetra da una finestra si riflette nel vaso e attraversa l'acqua e la boccia di cristallo. Con ogni probabilit\u00e0, Caravaggio era a conoscenza degli studi di Giovanni Paolo Lomazzo, ed in particolare del suo \"Trattato dell'arte della pittura\", nel quale vi \u00e8 un fondamentale capitolo intitolato \"De gli effetti che partorisce lo lume nei corpi acquei\". In questo capitolo, Lomazzo esamina le diverse qualit\u00e0 della luce riflessa nei liquidi (come nel caso della brocca nel dipinto in questione). Significativamente, il cardinal Del Monte condivideva con Caravaggio la passione per le lenti, i vetri, gli specchi e, pi\u00f9 in generale, per l'ottica, di cui il fratello scienziato Guidubaldo Del Monte era uno studioso.\nNel dipinto, la luce entra in campo come un lampo nel buio ed \u00e8 una luce ortogonale, che non viene dall'alto, ma da una sorgente al di fuori della scena dipinta; essa colpisce la brocca d'acqua in linea retta e senza produrre deflessione, come del resto \u00e8 possibile notare osservando gli steli recisi dei fiori che sono, appunto, ritti.\nPer ci\u00f2 che riguarda la tecnica pittorica, le indagini diagnostiche sul dipinto presso la Fondazione Longhi hanno evidenziato una stesura preparatoria bruno-verdastra che \u00e8 lasciata a vista lungo i contorni della spalla sporgente, intorno ai capelli neri e sul fondo in pi\u00f9 punti; mentre sul volto si trovano le lunghe e ripetute volute del pennello alla ricerca dell'amalgama giusta per l'incarnato, secondo un sistema gi\u00e0 sperimentato, forse all'epoca dell'apprendistato con il Peterzano. Bellissimo \u00e8 l'andamento verticale delle rughe della fronte che, assieme alla tensione nervosa della mano, alla lacrima che si intravede all'angolo dell'occhio destro, alla sottile lamina umida della lingua, suggeriscono visivamente una reazione psicologica che unisce, allo stesso tempo, l'orrore, il dolore, e la sorpresa.\nIconografia e iconologia.\nVolendo approfondire gli argomenti interpretativi occorre fare alcune osservazioni aggiuntive rispetto a quanto gi\u00e0 detto. \"Fece anche un fanciullo che da una lucerta, la quale usciva da fiori e da frutti, era morso; e parea quella testa veramente stridere, ed il tutto con diligenza lavorato\". Cos\u00ec Giovanni Baglione (1642), nella biografia dell'artista descrive l'opera, precisando, poco sopra che dopo aver lasciato il D'Arpino\" prov\u00f2 a stare da se stesso\"; il dipinto, secondo Baglione, venne realizzato in questo periodo (intorno al 1597 o all'inizio del 1598). L'opera venne venduta, secondo Giulio Mancini per 25 Giulii, ma non si sa chi fosse stato l'acquirente. Il dipinto dovrebbe essere quello della Fondazione Longhi piuttosto che quello di Londra, ma \u00e8 difficile parteggiare per l'una o l'altra opera: in ogni caso il dipinto \u00e8 noto in 4 versioni di cui 2 copie; ma anche qui \u00e8 difficile distinguerle dall'originale. La versione Longhi \u00e8 pi\u00f9 dura, si nota una tensione maggiore nella mano che viene morsa e una pi\u00f9 evidente smorfia di dolore nel volto. Sembra dunque essere quella pi\u00f9 rispondente alla descrizione di Baglione che tiene a sottolineare proprio questa dolorosa repulsione. Presso l'archivio Altemps, investigato da Luigi Spezzaferro \u00e8 interessante una nota concernente proprio il quadro in questione. \" \"Il retrato di Caravaggio dove gli morsica una lucerta\", di p [ piedi ] 3, 1/2, con cornice nero rabescato d'oro\" . Si tratta del dipinto dell'inventario Altemps del 1620, n. 122. Per l'influente famiglia lavorava il \"Turcimanno\" di Caravaggio Prospero Orsi, che faceva da tramite fra il pittore, i venditori e gli acquirenti. A questa data, dunque, si sapeva che si trattava del ritratto del pittore e che a mordere il suo dito era stata una lucertola. Il pittore \u00e8 abbigliato teatralmente ( si veda la vistosa parrucca con il fiore infilato, le labbra ripassate, le guance rosate, la camicia bianca che scopre sensualmente la spalla ), \u00e8 come uno dei giovani travestiti, anche da donna, della corte Del Monte, il suo compito \u00e8 quello di mostrare come la \" follia\" d'amore venga aggredita, o meglio, iniettata dal male ( l'animale morde il dito uscendo dal vaso senza che il giovane potesse accorgersene: \u00e8 come una recita di questo fatto. Nel dialogo di Aristofane fra Strepsiade e un discepolo di Socrate, il serpentello o ramarro interrompe le osservazioni astronomiche di Socrate defecandogli in bocca. Si tratta di un contesto comico, di una scenetta, che evidenzia, anche, come vi poteva essere un riferimento non solo letterario, bens\u00ec, anche teatrale con protagonista il ramarro. Naturalmente ci\u00f2 \u00e8 estraneo alla figurazione del Caravaggio come \u00e8 estraneo anche il riferimento letterario ( la favola di Esopo \"De Puero et scorpio\" ), per\u00f2 dimostra come questa storiella del ramarro disturbatore era comune a vari aspetti letterari, drammaturgici ed artistici e come potesse essere resa in modo tanto drammatico quanto parodistico e comico. Caravaggio fissa il momento di una scenetta di genere trasformando il morbido efebico e imperturbabile Apollo sauroctono di Prassitele, che come precisa Di Vito, si libera del simbolo infestante della natura fertile che deprivata dal male pu\u00f2 risorgere, in un giovane che diviene vittima di quello stesso simbolo: il serpentello si ribella e morde il suo persecutore. Un altro filone di ricerca \u00e8 legato alle supposte cognizioni di magia naturale del pittore, alle sue condizioni di malinconico ed epilettico, allo studio della fitopatologia vegetale, di questi si \u00e8 interessato il Di Vito e se ne stanno interessando studiosi americani."}
{"id": "1077040", "revid": "767487", "url": "https://it.wikipedia.org/wiki?curid=1077040", "title": "Gaya (film)", "text": "Gaya (\"Back to Gaya\"), noto anche con il titolo Nel magico mondo di Gaya, \u00e8 un film d'animazione di genere fantastico del 2004 diretto da Lenard Fritz Krawinkel e Holger Tappe.\nColonna sonora.\nUna delle canzoni che compongono la colonna sonora del film \u00e8 \"Hooray\", dei Frameless. Questa canzone fu scelta personalmente da Michael Kamen, morto prematuramente prima dell'uscita del film nelle sale."}
{"id": "1077041", "revid": "36426", "url": "https://it.wikipedia.org/wiki?curid=1077041", "title": "Ratto di Ganimede (Rembrandt)", "text": "Ratto di Ganimede \u00e8 un dipinto olio su tela (177x130 cm) realizzato nel 1635 da Rembrandt Harmenszoon Van Rijn, conservato nella Gem\u00e4ldegalerie Alte Meister facente parte della Staatliche Kunstsammlungen Dresden.\nL'opera \u00e8 firmata e datata \"REMBRANDT. FT 1635\".\nGanimede venne rapito da Zeus per la sua bellezza e portato sull'Olimpo: qui divenne il coppiere degli dei.\nL'artista raffigura il momento del rapimento del fanciullo da parte di Zeus, sotto forma di aquila. Ganimede stringe ancora in mano delle ciliegie: il suo terrore si legge sia nei lineamenti distorti del viso, sia nel fiotto di urina che scende incontrollata."}
{"id": "1077042", "revid": "78273", "url": "https://it.wikipedia.org/wiki?curid=1077042", "title": "B. Gladman", "text": ""}
{"id": "1077044", "revid": "767487", "url": "https://it.wikipedia.org/wiki?curid=1077044", "title": "Ritratto di St\u00e9phane Mallarm\u00e9", "text": "Il ritratto di St\u00e9phane Mallarm\u00e9 (\"St\u00e9phane Mallarm\u00e9\") \u00e8 un dipinto del pittore francese Pierre-Auguste Renoir, realizzato nel 1876 e conservato al Mus\u00e9e National des Ch\u00e2teaux di Versailles.\nDescrizione.\nIntorno al gruppo degli impressionisti gravitava un consistente numero di letterati illustri, e St\u00e9phane Mallarm\u00e9 era uno di questi (non \u00e8 un caso se Victor Hugo lo defin\u00ec \u00abil mio caro amico impressionista\u00bb). Mallarm\u00e9, in particolare, era un grande amico di \u00c9douard Manet, del quale apprezzava l'arte e lo \"status\" di \u00abguida spirituale\u00bb dell'intero gruppo. Testimone di questo sodalizio critico \u00e8 l'articolo che egli dedic\u00f2 al gruppo sulla rivista londinese \"Art Monthly Review\", ove spieg\u00f2 come l'arte di Sisley, Monet, Pissarro e soprattutto Renoir facessero in realt\u00e0 capo alla maniera del maestro:\nPer ringraziare l'amico, ma anche per sottolineare la loro comune linea di lotta, Renoir decise di omaggiare Mallarm\u00e9 con questo ritratto. Anche Manet, nel 1876, si era cimentato nella realizzazione di un ritratto di Mallarm\u00e9, restituendo un'immagine molto vitale del poeta, colto mentre sfoglia le pagine di un libro con un sigaro tra le dita. Gli esiti dell'opera di Renoir, al contrario, non sono sempre pari alle aspettative, e l'opera non \u00e8 certo fra le pi\u00f9 felici della sua intera produzione ritrattistica: il volto del poeta, infatti, ha la rigidit\u00e0 di una maschera scolpita, e Renoir non riesce a condurre quel lavoro di scavo psicologico che nel ritratto di Manet aveva condotto a una fresca e frizzante spontaneit\u00e0."}
{"id": "1077045", "revid": "36426", "url": "https://it.wikipedia.org/wiki?curid=1077045", "title": "Sala da pranzo in campagna", "text": "Sala da pranzo in campagna \u00e8 un dipinto del francese Pierre Bonnard, un olio su tela di 168 \u00d7 204\u00a0cm, realizzato nel 1913.\n\u00c8 conservato nell'Institute of Art di Minneapolis.\nL'interno della sala da pranzo \u00e8 arredato con un tavolo rotondo con due piatti sulla tovaglia celeste, un tavolino con un vaso di papaveri, dello stesso colore rosso delle pareti della stanza, ed una poltrona con un gatto bianco.\nLa sala da pranzo si apre, tramite una porta celeste ed una grande finestra, sul giardino, ricco di fiori e piante variopinti. Alla finestra \u00e8 affacciata la moglie del pittore, ritratta con un vestito rosso acceso mentre guarda all'interno."}
{"id": "1077046", "revid": "1904508", "url": "https://it.wikipedia.org/wiki?curid=1077046", "title": "Gerardo dei Tintori", "text": "Biografia.\nGiovent\u00f9.\nL'anno di nascita di Gerardo non si conosce con certezza; secondo lo storico monzese Bartolomeo Zucchi fu il 1134, secondo altri il 1135 o il 1140. Apparteneva ad un'importante famiglia benestante di Monza, appunto i \"dei Tintori\" (de Tinctoribus) o \"Tintore\", che fecero la loro fortuna grazie alla tintura dei pannilana, attivit\u00e0 molto diffusa all'epoca.\nLa casa paterna sorgeva sulla riva sinistra del Lambro, presso l'attuale ponte detto \"di San Gerardino\", dove oggi esiste l'omonima chiesa. Tale zona era caratterizzata dalla presenza di mulini e rogge a poca distanza dal Ponte Arena, di epoca romana, i cui resti sono tuttora visibili vicino al Ponte dei Leoni.\nCon la discesa di Federico Barbarossa in Italia cominciarono gli scontri fra l'Imperatore ed i Comuni lombardi riuniti nella Lega Lombarda. Tali guerre, secondo il Morigia, segnarono la giovinezza di Gerardo, al tempo ventenne, nonostante, grazie alla propria posizione, non dovette prenderne personalmente parte.\nFondazione dell'ospedale.\nAll'et\u00e0 di trent'anni assistette personalmente alla distruzione della citt\u00e0 di Milano, osservando la sofferenza e il dolore delle famiglie, delle donne rimaste vedove, degli anziani e dei bambini orfani abbandonati a se stessi. Decise allora di occuparsi dei poveri e dei malati, costituendo dopo la morte del padre un ospedale oltre il Lambro, nei possedimenti dei Tintori.\nLa fondazione dell'ospedale avvenne certamente entro il 1174. In questa data, infatti, Gerardo stipul\u00f2 con il Comune di Monza e con il Capitolo del Duomo una convenzione nella quale se ne definiva lo status giuridico e amministrativo: l'ospedale dipendeva formalmente dall'autorit\u00e0 ecclesiastica, ma di fatto manteneva una sostanziale autonomia, mentre il Comune ne assumeva l\"'avvocazia\", cio\u00e8 la tutela giuridica.\nEgli era un uomo di grande carit\u00e0 e di profonda spiritualit\u00e0. Anche se non prese mai i voti ecclesiastici, Gerardo fond\u00f2 un ordine di conversi laici, che vivevano in comune come i frati, che dovevano giurare fedelt\u00e0 alla Chiesa. Erano questi ultimi che si occupavano di prestare servizio nell'ospedale. Gerardo era uno di loro e svolgeva anche l'incarico di \"ministro\", cio\u00e8 direttore dell'ospedale. Come risulta anche da alcuni documenti degli anni successivi, egli mantenne questo incarico fino alla morte, avvenuta il 6 giugno 1207, lasciando tutte le sue ricchezze all'ospedale. \nIl suo corpo venne sepolto nella nuda terra nel cimitero dell'antica chiesa di Sant'Ambrogio, che successivamente \u00e8 stata ampliata ed \u00e8 diventata l'attuale chiesa di San Gerardo al Corpo.\nIl corpo di Gerardo venne riesumato quaranta giorni dopo la sua morte, gi\u00e0 acclamato come un santo, per iniziativa della popolazione di Olgiate Comasco e collocato in un sarcofago di pietra presso l'altare della chiesa. Nel 1740 il sarcofago venne sostituito da un'urna di cristallo con decorazioni d'argento, urna sostituita ulteriormente nel 1900, nella quale lo scheletro di Gerardo \u00e8 tuttora esposto alla vista dei fedeli. L'urna \u00e8 oggi collocata nella cappella al fondo del transetto destro, dietro l'altare, in quello che \u00e8 denominato Sacro Deposito.\nCulto.\nLa venerazione di Gerardo inizi\u00f2 ben presto dopo la sua morte: \u00e8 chiamato \"beato\" gi\u00e0 in un documento del 1230, e \"santo\" in uno del 1247. \nSan Carlo Borromeo, dopo aver fatto compiere un'inchiesta, ne conferm\u00f2 ufficialmente il culto nel 1583.\nNel 1740 il sarcofago fu sostituito da un'urna di cristallo con decorazioni d'argento, dentro la quale lo scheletro di Gerardo \u00e8 esposto alla vista dei fedeli. L'urna \u00e8 collocata nella cappella al fondo del transetto destro. \nL'iconografia tradizionale lo rappresenta anziano (visse circa 70 anni) e barbuto, vestito di un saio, con un bastone dal quale pende un rametto di ciliegie; ai suoi piedi si trova un cesto con pane, vino e uova, o una scodella con un cucchiaio, che simboleggiano la sua attivit\u00e0 di assistenza ai poveri e agli infermi.\nLa sua memoria liturgica, iscritta nel calendario dell'arcidiocesi di Milano, \u00e8 il 6 giugno, anniversario della morte. In questa data si celebra a Monza la festa patronale in suo onore: tra la chiesa di san Gerardo al Corpo e il vicino ponte di san Gerardino si svolge una sagra in cui hanno un posto importante le bancarelle che vendono ciliegie, tradizionale attributo iconografico del santo. Alcuni metri a monte del ponte, la statua di san Gerardo, in piedi sopra il suo mantello, viene collocata in mezzo al fiume, a ricordo del pi\u00f9 famoso miracolo a lui attribuito. Nell'ottava della festa si apre anche la chiesetta di San Gerardino, solitamente chiusa.\nPatronati.\nNella Chiesa cattolica san Gerardo \u00e8 ricordato come il santo patrono degli ammalati e delle partorienti.\n\u00c8 il patrono della citt\u00e0 di Monza, insieme a san Giovanni Battista.\nIl Santo \u00e8, inoltre, particolarmente venerato ad Olgiate Comasco in virt\u00f9 di un miracolo che gli viene attribuito e che vide protagonisti gli Olgiatesi.\nLuoghi di culto.\nA lui sono intitolate ben tre chiese monzesi: la parrocchiale di \"San Gerardo \"al Corpo\"\", dove sono conservati i suoi resti (a lui preesistente, anticamente intitolata a Sant'Ambrogio, assunse il nome di San Gerardo entro il XIV secolo). \nLa piccola chiesa di \"San Gerardo Intramurano\", popolarmente detta \"San Gerardino\", sul luogo dell'antico ospedale, di cui originariamente era la cappella (il nome di san Gerardino si \u00e8 esteso anche al vicino ponte sul Lambro).\nUna terza chiesa col titolo di \"San Gerardo\", che era la cappella dell'altro ospedale costruito alla fine dell'Ottocento (l'attuale Ospedale vecchio).\nLeggende su San Gerardo.\nLa tradizione riguardante san Gerardo, tuttora viva tra i monzesi, \u00e8 stata scritta per la prima volta dal cronista monzese Bonincontro Morigia il quale, circa cento anni dopo la sua morte, pot\u00e9 raccogliere le testimonianze di \u00ab...persone anziane della nostra citt\u00e0 di Monza ai quali i conversi ed altri religiosi di buona reputazione e degni di fede, amici intimi e conoscenti del Beato, riferirono ci\u00f2 che videro con i propri occhi.\u00bb\nSecondo questa tradizione, san Gerardo oper\u00f2 diversi miracoli in vita e numerosi altri sono attribuiti alla sua intercessione dopo la sua morte. L'inchiesta ordinata da san Carlo Borromeo ne riconobbe in tutto 20. Di alcuni di essi il Morigia scrive di aver raccolto testimonianze giurate dai testimoni diretti e in un caso (la guarigione di Nazario da Sesto) di avervi assistito lui stesso."}
{"id": "1077047", "revid": "709565", "url": "https://it.wikipedia.org/wiki?curid=1077047", "title": "Wing Commander (serie)", "text": "La serie di Wing Commander \u00e8 una serie di videogiochi sviluppata dalla Origin Systems. I videogiochi della serie sono dei simulatori di volo ambientati in un lontano futuro nel quale l'umanit\u00e0 ha conquistato lo spazio e si trova a confrontarsi con altre specie senzienti: in particolare i Kilrathi, razza aliena simile a dei grossi felini antropomorfi.\nOltre alla serie principale (attualmente composta da 5 titoli, pi\u00f9 alcune espansioni) esistono degli spin-off (come \"Wing Commander Academy\") e una serie parallela, \"Wing Commander: Privateer\", che introduce elementi gestionali alla \"Elite\".\nCaratteristiche.\nFin dal primo episodio i giochi della serie non seguono una trama lineare, ma seguono una struttura ad albero; infatti alcune missioni possono essere completate anche fallendo degli obiettivi (ad esempio la mancata protezione di una struttura), che per\u00f2 potranno influenzare la storia e portare a differenti finali.\nLa serie \u00e8 diventata nota sia per la notevole resa del motore grafico utilizzato per implementare i combattimenti nello spazio, sia per la cura delle scene di intermezzo, di taglio cinematografico: tutti gli episodi sono infatti dotati di filmati dove spesso compaiono attori professionisti come John Rhys-Davies, Mark Hamill, Ginger Lynn e Malcolm McDowell, a esclusione dei primi due capitoli dove sono realizzati con una tecnica simile a quella dei cartoni animati.\nVideogiochi.\nSerie principale.\n\"Wing Commander\".\nPrimo capitolo della serie, \u00e8 uscito nel 1990 inizialmente per MS-DOS, e in seguito convertito per diverse altre piattaforme. Ambientato nell'anno 2654, in \"Wing Commander\" si vestono i panni di un giovane pilota spaziale che inizia una carriera militare sulla nave-madre Tiger's Claw. Grazie ai suoi eroici sforzi, la confederazione umana riuscir\u00e0 a distruggere il quartier generale dei Kilrathi, alieni ostili che sono in guerra con la razza umana. Il gioco \u00e8 caratterizzato da una innovativa struttura di missioni ad albero, dove l'andamento delle varie missioni influenza l'andamento della trama e della guerra.\n\"Wing Commander\" \u00e8 stato affiancato da due espansioni commerciali, pubblicate dalla stessa Origin: \"Wing Commander: The Secret Missions\" e \"Wing Commander: The Secret Missions 2: Crusade\", che continuano la trama originale e aggiungono nuove navi e nuovi piloti.\n\"Wing Commander II: Vengeance of the Kilrathi\".\n\"Wing Commander II\", pubblicato nel 1991, \u00e8 stato arricchito a livello (specie per quanto riguarda le animazioni e gli sprite delle astronavi) ma, rispetto al precedente, ha subito variazioni per quanto riguarda lo sviluppo della trama: questa \u00e8 infatti pi\u00f9 lineare e meno aperta, e il giocatore non guadagna medaglie a seconda dell'andamento (positivo o negativo) delle missioni.\nAmbientato 10 anni pi\u00f9 tardi rispetto agli eventi del primo episodio, in \"Wing Commander II\" il giocatore viene degradato per negligenza dopo la distruzione della nave-madre Tiger's Claw: esso sostiene (ma non ha nessuna prova per dimostrarlo) che la nave \u00e8 stata distrutta da astronavi Kilrathi dotate di un dispositivo di occultamento. Viene cos\u00ec assegnato alla stazione spaziale Caernarvon.\nAnche \"Wing Commander II\" ha visto l'uscita di due espansioni, intitolate rispettivamente \"Special Operations 1\" e \"Special Operations 2\"; inoltre \u00e8 uscito anche un add-on intitolato \"Speech Accessory Pack\", che aggiunge dialoghi digitalizzati all'interno del gioco.\n\"Wing Commander III: Heart of the Tiger\".\nCon \"Wing Commander III\" (1994), inizia una svolta che caratterizzer\u00e0 tutti gli episodi a seguire. Le scene di intermezzo animate sono infatti sostituite da video digitalizzati con attori veri e propri: il cast comprende nomi come Mark Hamill e Malcolm McDowell; inoltre il vecchio motore grafico dei combattimenti dotato di sprite bidimensionali lascia il posto ad uno totalmente poligonale. Per la quantit\u00e0 di materiale digitalizzato, il gioco \u00e8 stato pubblicato su quattro CD-ROM.\nIl protagonista ora possiede un nome e una storia pi\u00f9 definita: il colonnello Christopher Blair, detto \"Maverick\", viene trasferito sulla TCS Victory, una vecchia nave costruita nei primi anni della guerra. La confederazione, nel tentativo di mettere fine al pericolo dei Kilrathi, sta costruendo un'arma in grado di eliminare un intero pianeta, ma una spia far\u00e0 in modo che venga distrutta. Blair riuscir\u00e0 tuttavia a sganciare una bomba sul pianeta dei Kilrathi, che finalmente si arrenderanno e metteranno fine alle ostilit\u00e0.\n\"Wing Commander IV: The Price of Freedom\".\n\"Wing Commander IV\" (1996) segue le orme del precedente capitolo. Tuttavia, a seconda delle risposte che daremo durante i dialoghi nelle scene animate, la trama pu\u00f2 subire delle variazioni che influenzeranno il finale.\nTerminate le ostilit\u00e0 con i Kilrathi, Blair viene richiamato in servizio per indagare su una serie di attacchi avvenuti all'interno della confederazione.\nOrigin, che ha sviluppato il gioco per MS-DOS, PlayStation e Mac OS, ha in seguito distribuito una patch gratuita che lo rende compatibile su Microsoft Windows.\n\"Wing Commander: Prophecy\".\nIn quest'ultimo episodio della serie principale, pubblicato nel 1997 per Microsoft Windows (e in seguito convertito per Game Boy Advance), la confederazione dovr\u00e0 vedersela contro una razza di alieni insettoidi chiamata Nephilim, penetrati nella galassia attraverso un buco nero. Il protagonista non \u00e8 pi\u00f9 Blair (che comunque \u00e8 presente) ma Lance Casey, figlio di un pilota presente nell'originale \"Wing Commander\": Michael \"Iceman\" Casey.\nA livello tecnico, il gioco presenta un nuovo motore grafico (chiamato VISION) che supporta l'accelerazione grafica hardware; non \u00e8 presenta una modalit\u00e0 multiplayer, aggiunta nella sola versione per Game Boy Advance.\nOrigin ha pubblicato nel 1998 una espansione gratuita stand-alone intitolata \"Wing Commander: Secret Ops\", scaricabile attraverso il suo sito ufficiale, e in seguito riproposta insieme al gioco originale in una compilation intitolata \"Wing Commander: Prophecy - Gold\".\nSerie Privateer.\n\"Wing Commander: Privateer\".\nIn \"Wing Commander: Privateer\", a differenza degli altri \"Wing Commander\", non vestiamo i panni di un soldato della confederazione, bens\u00ec quelli di Grayson Burrows, un \"corsaro\" dello spazio che pu\u00f2 intraprendere diverse carriere, a discrezione del giocatore: pu\u00f2 infatti diventare un pirata, un mercante, un mercenario o una combinazione di questi. Il gioco segue una trama, ma si pu\u00f2 continuare a giocare anche dopo il termine di essa.\nSono state pubblicate due espansioni per \"Privateer\": \"Wing Commander Privateer Speech Pack\" (1993), che aggiunge i dialoghi digitalizzati all'interno del gioco, e \"Righteous Fire\" (1994), che fa proseguire la trama originale.\n\"Privateer 2: The Darkening\".\n\"Privateer 2: The Darkening\" \u00e8 il seguito di \"Wing Commander Privateer\", ma la trama non riprende direttamente le vicende accadute nel predecessore: infatti il gioco si svolge un secolo pi\u00f9 tardi, ed \u00e8 ambientato in un altro settore spaziale.\nCome gli episodi pi\u00f9 recenti, anche in \"Privateer 2\" sono presenti video digitalizzati con attori professionisti: tra gli altri appaiono Clive Owen (che interpreta il protagonista), John Hurt e Christopher Walken.\nSpin-off.\n\"Wing Commander Academy\".\nPubblicato nel 1993, \"Wing Commander Academy\" \u00e8 strutturato diversamente dai normali \"Wing Commander\": \u00e8 infatti privo di trama, e le missioni possono essere create dal giocatore che pu\u00f2 scegliere anche il suo compagno. Sono presenti tutte le navi dell'epoca di \"Wing Commander II\", sia da parte della confederazione che dei Kilrathi, oltre che due nuove; tra i piloti ritornano Angel, Hobbes e Maniac, con una nuova aggiunta: Lightspeed.\n\"Wing Commander Armada\".\n\"Wing Commander Armada\" \u00e8 il primo titolo della serie a supportare una modalit\u00e0 multiplayer. Pubblicato nel 1994, poco prima di \"Wing Commander III\", utilizza un motore grafico simile ma meno rifinito, e privo di una modalit\u00e0 grafica SVGA. \"Armada\" presenta anche una modalit\u00e0 di gioco con elementi di strategia a turni.\nLo stesso anno, Origin ha distribuito una espansione gratuita chiamata \"Proving Grounds\", che aggiunge alcune opzioni e il supporto al protocollo di rete IPX.\n\"Wing Commander Arena\".\nSviluppato da Gaia Industries e pubblicato dalla EA nel 2007, \"Wing Commander Arena\" \u00e8 un videogioco per Xbox Live Arcade dove il giocatore pu\u00f2 organizzare battaglie scegliendo fra 9 ambientazioni e 18 navi con il quale combattere; sono possibili fino a 16 giocatori in contemporanea.\nRemake.\n\"Super Wing Commander\".\nNel 1994 il gioco \u00e8 stato convertito per 3DO e intitolato \"Super Wing Commander\", versione con grafica migliorata, audio digitalizzato e missioni inedite ambientate fra la prima e la seconda espansione.\n\"The Kilrathi Saga\".\nCompilation contenente i primi tre episodi; i primi due sono dotati di colonna sonora migliorata, e adattati a funzionare con Windows.\nLibri.\nEsiste una serie di romanzi basati sull'universo del gioco:\n\"Freedom Flight\".\nScritto da Mercedes Lackey e Ellen Guon e pubblicato nel 1992, \u00e8 ambientato nel periodo del primo \"Wing Commander\". Viene raccontata la campagna denominata \"Firekka\" e la sconfitta di Lord Ralgha (meglio conosciuto con il soprannome di \"Hobbes\" in \"Wing Commander II\" e \"Wing Commander III\".\n\"End Run\".\nScritto da Christopher Stasheff e William R. Forstchen e pubblicato nel 1994, \u00e8 ambientato fra gli eventi accaduti durante la seconda espansione di \"Wing Commander II\", cio\u00e8 Special \"Operations II\", e prima di \"Wing Commander III\". La confederazione ha un piano segreto per indebolire l'impero Kilrathi, ovvero quello di attaccare il pianeta di Vukar Tag.\n\"Fleet Action\".\nScritto da William R. Forstchen, \u00e8 il seguito di \"End Run\". Ambientato prima di \"Wing Commander III\", i Kilrathi stanno organizzando una trappola mascherandola sotto una finta proposta di pace.\n\"Heart of the Tiger\".\nTrasposizione letteraria di \"Wing Commander III\", scritta da Andrew Keith e William R. Forstchen e pubblicata nel 1995. Sebbene vengano ignorate alcune missioni secondarie, vengono aggiunti diversi dettagli omessi nel gioco, che spiegano meglio alcune situazioni.\n\"The Price of Freedom\".\nTrasposizione letteraria di \"Wing Commander IV\", scritta da Ben Ohlander e William R. Forstchen e pubblicata nell 1995. Diverge dalla trama del gioco in diversi punti.\n\"Action Stations\".\nScritto da William R. Forstchen, \u00e8 ambientato 20 anni prima degli eventi di \"Wing Commander\": vengono raccontati gli eventi che hanno portato alla guerra fra umani e Kilrathi.\n\"False Colors\".\nScritto da Andrew Keith e William R. Forstchen, \u00e8 ambientato fra \"Wing Commander III\" e \"Wing Commander IV\".\n\"Wing Commander\".\nTrasposizione letteraria del film, scritto da Peter Telep. Diviso in tre parti, \u00e8 stata inserita una sottotrama relativa ad una spia, tagliata dalla sceneggiatura.\n\"Pilgrim Stars\".\nSeconda parte di \"Wing Commander\", basato sul film.\n\"Pilgrim Truth\".\nTerza ed ultima parte di \"Wing Commander\", basato sul film.\nSerie televisiva.\nNel 1996 \u00e8 stata realizzata una serie televisiva di animazione, dal titolo \"Wing Commander Academy\". Si tratta di un prequel agli avvenimenti del primo videogioco, e segue l'addestramento di un giovane Christopher Blair e degli altri piloti.\nFilm.\nSulla serie \u00e8 stato realizzato anche un film, \"Wing Commander - Attacco alla Terra\", che si distinse per la pessima accoglienza. Il film era dotato di una trama approssimativa e di un budget risicato; questo port\u00f2 a notevoli economie sugli effetti speciali e spinse i produttori a utilizzare degli attori esordienti. La somma dei fattori port\u00f2 alla produzione di un film di basso livello."}
{"id": "1077049", "revid": "1543377", "url": "https://it.wikipedia.org/wiki?curid=1077049", "title": "Premio Schiller", "text": "Il premio Schiller (Prix Schiller), creato nel 1905 e attribuito dalla Fondazione Schiller, \u00e8 stato un importante riconoscimento letterario svizzero. Per oltre un secolo ha premiato ogni anno un autore germanofono, francofono, italofono e romanciofono (uno per ogni regione linguistica svizzera) per un'opera di poesia, prosa o teatro. Si chiam\u00f2 cos\u00ec in onore del poeta e drammaturgo tedesco Friedrich Schiller, autore del Guglielmo Tell, nel centenario della sua morte.\nLa Fondazione Schiller, inoltre, a partire dal 1920 e con un intervallo di tempo variabile tra i 3 e i 6 anni, ha assegnato quello che era considerato il pi\u00f9 prestigioso dei premi Schiller e di tutta la Svizzera: il Gran Premio Schiller, con un budget di 30'000 franchi. Il premio non viene pi\u00f9 attribuito dal 2013, anno in cui la Confederazione ha fondato i Premi svizzeri di letteratura.\nDal 2013, la Fondazione Schiller ha in compenso inaugurato il Premio Terra Nova, attribuito a scrittori e traduttori di tutte le regioni linguistiche della Svizzera."}
{"id": "1077052", "revid": "2138421", "url": "https://it.wikipedia.org/wiki?curid=1077052", "title": "Lichtenberg", "text": ""}
{"id": "1077053", "revid": "92723", "url": "https://it.wikipedia.org/wiki?curid=1077053", "title": "Vilmos Aba Nov\u00e1k", "text": "Fu allievo di Carol Ferenczy e Viktor Olgycey e visse in Italia e a Parigi. Pur essendo molto personale, la sua pittura richiama gli espressionisti.\nLa maggior parte dei suoi quadri sono dipinti a tempera, ma us\u00f2 pure la tecnica della pittura a fresco.\nAlcune delle sue opere sono conservate nel mausoleo di Santo Stefano a Sz\u00e9kesfeh\u00e9rv\u00e1r e nella chiesa di J\u00e1sz Szent Andr\u00e1s.\nMusei.\nElenco dei musei che espongono opere dell'artista:"}
{"id": "1077056", "revid": "1272592", "url": "https://it.wikipedia.org/wiki?curid=1077056", "title": "Ard", "text": ""}
{"id": "1077091", "revid": "297031", "url": "https://it.wikipedia.org/wiki?curid=1077091", "title": "Guido Buzzelli", "text": "Biografia.\nIl padre e il nonno erano pittori e la madre modella; frequent\u00f2 da adolescente i corsi liberi dell'Accademia di San Luca. Entra prima nello studio di Vittorio Cossio e poi in quello di Rino Albertarelli, Buzzelli a diciotto anni esordendo nel 1946 pubblicando sul settimanale \"Argentovivo\", e poi collaborando con molti altri editori romani come le Edizioni E.M. per le quali realizza serie a fumetti per le collane Gli Albi della Mano Nera e Gli Albi Verdi, e per le Edizioni Fantera disegna la serie Dray Tigre (1949). Nei primi anni cinquanta collabora con la rivista \"Zorro\" dell'editore Gioggi e realizza le copertine delle riviste edite dai Fratelli Spada, come \"Mandrake\", \"Flash Gordon\", \"L'Uomo Mascherato\" e per le Edizioni Diana fumetti come \"Susan Bill\", \"Bill dei Marines\", \"Bambola e\" \"Alex l'eroe dello spazio\", il suo primo vero successo (1952); dal 1953 al 1955 per l'editore Gioggi realizza varie serie a fumetti come \"Nolan\" e \"Pistola Jim\".\nSi trasfer\u00ec poi in Spagna e quindi in Gran Bretagna dove, nel 1954 cre\u00f2 \"Ang\u00e9lique\" per il Daily Mirror collaborando con la Fleetway disegnando serie a fumetti di genere bellico.\nTornato in Italia, dopo essersi sposato con Grazia de Stefani nel 1960, la quale diverr\u00e0 anche la sua principale collaboratrice, inizialmente si dedic\u00f2 alla pittura, per poi, nella seconda met\u00e0 degli anni sessanta, tornare al fumetto realizzando nel 1966, di sua iniziativa, \"La rivolta dei racchi\", nata da una mostra pittorica incentrata sul rifiuto della violenza e presentata l'anno successivo a Salone Internazionale dei Comics a Lucca, e che acquisir\u00e0 notoriet\u00e0 solo dopo che venne pubblicata in Francia nel 1970 sulla rivista \"Charlie Mensuel\" grazie all'interessamento del capo redattore Georges Wolinski il quale, durante il viaggio di nozze scopr\u00ec su una copia della rivista \"Psyco\" il racconto e decise di pubblicarla; l'iniziativa si rivel\u00f2 un successo portando Buzzelli a una lunga collaborazione con molte riviste francesi oltre che italiani che scoprirono anch'esse la sua opera. In Francia pubblica su molte delle riviste come \"Pilote\", \"Circus\", \"L'\u00c9cho des Savanes\", \"Vailant\", \"M\u00e9tal Hurlant\" e \"\u00c0 Suivre,\" divenendo noto come \"Michel-Ange des monstres\" ovvero il \"Michelangelo dei mostri\", definizione datagli dallo scrittore Michel Grisolia sul \"Nouvel Observateur.\" Inizia cos\u00ec a realizzare una serie di opere di denuncia come \"I Labirinti\" (1968), \"Zil Zelub\" (1971),\"\" \"Annalisa e il diavolo\" (1973), \"L'intervista\" (1975), \"L'Agnone\" (1977), \"La guerra videologica\" (1978), tutte opere in cui l'autore si ritrae sempre nei panni del protagonista, un essere gracile e insignificante, vittima e al tempo stesso carnefice del mondo. Seguirono poi \"Nevada Hill\" (con Jean-Pierre Gourmelen) del 1974,\"\" \"H.P.\" (con Alexis Kostandi) del 1974,\"\" \"Il mestiere di Mario\", \"La face\" (con Cerrito)\"\", \"Un tipo angelico\", \"Morgana\", e \"Zasafir\", pubblicato anche in Italia su \"Alter-Alter\" tra il 1980 e il 1981.\nDopo il conferimento dello \"Yellow Kid\" nel 1973 come miglior disegnatore e autore e nel 1979 del francese \"Crayon d'Or\", si fanno pi\u00f9 numerose le sue collaborazioni con riviste italiane. Realizza vignette e storie per \"Linus\", \"Alterlinus\", \"Paese Sera\", \"Il Messaggero\", \"L'Espresso\", \"L'Eternauta\", \"Psyco\", \"Corriere dei Ragazzi\", \"Comic Art\", \"Playmen\" (per il quale realizza il racconto \"I love you, Helza\"), \"Menelik\", \"l'Unit\u00e0\", \"L'Occhio\", nonch\u00e9 le tavole per l'inserto \"Satyricon\" di \"Repubblica\". A queste collaborazioni italiane si aggiungono quelle francesi su \"Le Monde\", \"Fluide Glacial\" e altri.\"\"\nSempre in Francia, con lo pseudonimo di \"Blotz\", realizza una serie di illustrazioni erotiche che compaiono su \"Charles Mensuel\" e le collezioni \"D\u00e9mons\" e \"Buzzelliades\".\nPer l'editore Sergio Bonelli realizza nel 1979 un volume della collana \u201cUn uomo un\u2019avventura\u201d, \"L'uomo del Bengala,\" su testi di Gino D'Antonio. Per tutti gli anni ottanta collaborer\u00e0 con riviste specializzate in fumetto d'autore come \"Comic Art\" e \"L'Eternauta\".\"\" Sempre per la Bonelli realizzer\u00e0 anche una storia della serie western \"Tex\" su testi di Claudio Nizzi, \"Tex il grande!\", e che, forse per lo stile troppo originale che si allontanava dagli standard classici della collana, venne pubblicata in un volume apposito di grande formato nel 1988, come volume commemorativo dei quarant'anni del personaggio e diverr\u00e0, grazie al successo riscosso, il primo di una nuova collana disegnata da autori di fumetti che danno una propria interpretazione del noto personaggio. In questo periodo, nel 1981, contribuisce alla \"Histoire du Far West en Bandes Desin\u00e9es\" edita da Larousse oltre a collaborare a \"Lanciostory e alterlinus\".\"\"\nCome pittore, attivit\u00e0 che continua per tutta la sua vita, viene esposto in mostre in tutto il mondo (Roma, Napoli, Bari, Bologna, Parigi, Deauville, Angoul\u00eame, Aix-en-Provence, Chantilly, Lisbona, Marsiglia, Forte dei Marmi, Lucca, Bruxelles, New York e Montr\u00e9al).\"\"\nAlla fine degli anni ottanta inizia a collaborare con la televisione: prima con il \"TG2\", quindi con la francese \"TV7\", per la quale crea dei video trasmessi tra il 1990 e il 1992. All'attivit\u00e0 di illustratore e pittore affianca quella di insegnante presso lo \"European Institute of Design\".\"\"\nMor\u00ec il 25 gennaio 1992 a Roma.\"\""}
{"id": "1077097", "revid": "729019", "url": "https://it.wikipedia.org/wiki?curid=1077097", "title": "Fobia", "text": "Il termine fobia (dal greco \u03c6\u03cc\u03b2\u03bf\u03c2, \"ph\u00f3bos\", \"panico, paura\") indica un'irrazionale e persistente paura e repulsione di certe situazioni, oggetti, attivit\u00e0, animali o persone, che pu\u00f2, nei casi pi\u00f9 gravi limitare l'autonomia del soggetto come nel caso dell'evitamento, ma che non rappresenta un reale pericolo per la persona.\nDescrizione della fobia.\nLa fobia \u00e8 una manifestazione psicopatologica riguardante stati dell'Io non pienamente inserito con l'ambiente che lo circonda: pur essendo spesso legata, apparentemente, a un oggetto o una situazione concreta, il contenuto psicologico che \u00e8 alla base della fobia non coincide con quell'oggetto, che svolge semplicemente il ruolo di motivazione occasionale della crisi fobica.\nIl sintomo principale di questo disturbo \u00e8 l'irrefrenabile desiderio di evitare l'oggetto o il luogo che incute timore; il fobico tende a fuggire da quelle rappresentazioni che creano in lui un senso di angoscia; questo significa che sposta inconsciamente su oggetti esterni e su situazioni \"fobizzate\", ossia caricati simbolicamente di valenze negative, le sue preoccupanti relazioni con elementi interni che, in questo modo, vengono rifiutati.\nL'individuo fobico non pu\u00f2 sottrarsi volontariamente alla sua paura, sebbene il suo insight sia sufficientemente buono da rendersi conto dell'irrazionalit\u00e0 e della sproporzionalit\u00e0 di questo vissuto, che permane per un determinato periodo di tempo e determina un disadattamento del soggetto al suo ambiente.\nLe origini della fobia.\nLe interpretazioni della fobia sono varie, a seconda delle modalit\u00e0 di indagine e di approccio impiegate.\nPer la psicoanalisi la fobia \u00e8 imputabile alla rimozione di contenuti inconsci che manifestano il loro effetto portando l'individuo ad evitare una certa situazione. L'evento traumatico (appartenente al periodo dell'infanzia o della vita adulta) subisce un fenomeno di spostamento su una situazione o su un oggetto specifico.\nA livello di pulsioni inconsce, la fobia \u00e8 causata dalla rimozione di un'idea, di un desiderio o di un impulso inaccettabile. L'interpretazione psicoanalitica freudiana restringe il ventaglio di ipotesi, in quanto definisce la sindrome fobica come una conseguenza del mancato superamento del complesso di Edipo (isteria di angoscia) e dell'angoscia di castrazione. Vi \u00e8 quindi una negazione del problema interno ed un trasferimento della angoscia dalla situazione psicologica interna verso il mondo esterno che viene caricato simbolicamente di valenze negative e fobiche.\nNel comportamentismo, invece, l'origine della fobia va ricercata nell'associazione con una esperienza spiacevole precedentemente provata, rievocata dall'oggetto della fobia. Anche le relazioni interpersonali del momento possono instaurare un particolare collegamento, rappresentato dalla fobia stessa, tra il malato e l'ambiente.\nAttualmente, la psicoterapia cognitivo-comportamentale sostiene che il disturbo derivi da un cattivo apprendimento che pu\u00f2 avvenire per condizionamento classico (\"Preparedness Theory\" di Seligman) o per apprendimento sociale (Bandura). Il disturbo si viene poi a mantenere per condizionamento operante tramite l'evitamento, dove il rinforzo negativo \u00e8 rappresentato dalla sensazione di diminuzione dell'ansia per effetto dell'allontanamento dalla situazione fobica."}
{"id": "1077103", "revid": "363629", "url": "https://it.wikipedia.org/wiki?curid=1077103", "title": "Pietro Marchetti (medico)", "text": "Secondo lo storico della medicina inglese Edward Withington \u00e8 stato il chirurgo italiano pi\u00f9 importante del Seicento.\nBiografia.\nStudi\u00f2 all'Universit\u00e0 di Padova dove si laure\u00f2 in medicina e dove fu allievo di Girolamo Fabrici d'Acquapendente.\nDal 28 febbraio 1652 divenne professore di anatomia e chirurgia nell'Ateneo patavino.\nProfondo conoscitore dell'anatomia, fu in chirurgia un ardito innovatore.\nI suoi contributi scientifici riguardano la chirurgia epatica, la chirurgia ortopedica, le ferite d'arma da fuoco e la neurochirurgia, per cui pratic\u00f2 la trapanazione del cranio nella cura dell'epilessia post traumatica. Si occup\u00f2 anche di fistole intestinali ed anali, di ulcere e fistole dell'uretere e di spina bifida. Sue opere furono tradotte in inglese, tedesco e francese.\nNel 1669, al compimento degli 80 anni d'et\u00e0, si ritir\u00f2 dall'insegnamento, lasciando la cattedra dal figlio Antonio Marchetti.\nVenne sepolto, con grandi onoranze, nella Basilica di S. Antonio."}
{"id": "1077104", "revid": "16066", "url": "https://it.wikipedia.org/wiki?curid=1077104", "title": "Repubblica anconitana", "text": ""}
{"id": "1077105", "revid": "2173131", "url": "https://it.wikipedia.org/wiki?curid=1077105", "title": "Hugo Pratt", "text": "Annoverato fra i maggiori autori di fumetti italiani, ha raggiunto una notoriet\u00e0 internazionale soprattutto con il personaggio di Corto Maltese, da lui ideato e uno dei pi\u00f9 noti del fumetto italiano; \"Una ballata del mare salato\", prima storia del personaggio, \u00e8 considerata insieme a \"La rivolta dei racchi\" di Guido Buzzelli, uno dei primi esempi di romanzo a fumetti italiano.\nBiografia.\nOrigini.\nUgo Eugenio Prat, meglio noto con il nome d'arte di Hugo Pratt, nacque a Rimini il 15 giugno del 1927, figlio di Rolando Prat, capo squadra della MVSN di origini provenzali ed inglesi da parte di padre, morto nel 1942 in un campo di concentramento francese dopo essere stato preso prigioniero in Africa orientale, e di Evelina Genero, a sua volta figlia del poeta dialettale veneziano di origini marrane Eugenio Genero, che Pratt citer\u00e0 in \"Corte Sconta detta Arcana\". La sua vita si svilupp\u00f2 soprattutto intorno alla citt\u00e0 di Venezia, con cui ebbe un forte legame e ove sono ambientati due suoi fumetti, \"L'angelo della finestra d'oriente\" e \"Favola di Venezia\". \u00c8 proprio qui che fece il suo esordio nel 1943. In precedenza aveva soggiornato sei anni con la famiglia nell'Africa Orientale Italiana. Il nonno di Pratt, cresciuto ugualmente a Venezia, era di origine inglese e francese, mentre la nonna veniva dalla Turchia.\nSeconda guerra mondiale.\nAllo scoppio della seconda guerra mondiale la famiglia di Prat si trovava nell'Africa Orientale Italiana, dove il padre era stato arruolato nella Polizia dell'Africa Italiana. Nel 1941 alla caduta dell'Africa Orientale Italiana la famiglia Prat fu internata in un campo di concentramento a Dire Daua dove il padre mor\u00ec nel 1942. Un anno dopo Pratt pot\u00e9 rientrare in Italia grazie all'intervento a favore dei prigionieri della Croce Rossa e a Citt\u00e0 di Castello frequent\u00f2 fino a settembre un collegio militare. Nel 1943, dopo l'armistizio di Cassibile ader\u00ec alla Repubblica Sociale Italiana e fu per breve tempo \"mar\u00f2\" della X\u00aa Flottiglia MAS militando nel Battaglione Lupo finch\u00e9 la nonna lo costrinse a ritornare a casa\nNell'autunno del 1944 rischi\u00f2 invece di essere fucilato dalle SS, che temevano fosse una spia sudafricana. Nel 1945 raggiunse gli angloamericani e fu impiegato da questi come interprete per le armate Alleate, organizzandovi a Venezia degli spettacoli.\nDopoguerra.\nLa sua vocazione era per\u00f2 quella di raccontare storie simili a quelle con le quali era cresciuto: storie e romanzi di James Oliver Curwood, Zane Grey, Kenneth Roberts; e ancora i fumetti di Lyman Young (\"Cino e Franco\"), Will Eisner (\"The Spirit\") e soprattutto Milton Caniff (\"Terry e i pirati\"). Fond\u00f2 allora la testata \"Albo Uragano\", in collaborazione con Mario Faustinelli e Alberto Ongaro, che dal 1947 divenne \"Asso di Picche - Comics\", dal nome del suo personaggio di punta, Asso di Picche, un eroe mascherato dall'aderente costume giallo.\nLa rivista attir\u00f2 numerosi giovani talenti come Dino Battaglia, Rinaldo D'Ami, Giorgio Bellavitis, mentre il personaggio di Asso di Picche riscuoteva sempre maggior successo, soprattutto in Argentina. Pratt vi si trasfer\u00ec su invito della Editorial Abril con altri amici del \"Gruppo di Venezia\", e risiedette nella citt\u00e0 di Buenos Aires per tredici anni.\nIn Argentina.\nDopo l'iniziale collaborazione con la Editorial Abril di Cesare Civita, Pratt si trasfer\u00ec alla Editorial Frontera di H\u00e9ctor Oesterheld: \u00e8 in quegli anni che misero alla luce alcune serie molto importanti nella carriera dell'autore italiano: \"Junglemen\", su testi di Ongaro, \"Sgt. Kirk\", \"Ernie Pike\" e \"Ticonderoga\", tutte scritte da H\u00e9ctor Oesterheld, sceneggiatore dell'opera fantascientifica \"L'Eternauta\" (poi \"desaparecido\").\nIl suo tratto cominci\u00f2 a fare proseliti, tanto che Pratt, prima con Alberto Breccia, quindi in Brasile, tenne dei corsi di disegno presso la Escuela Panamericana de Arte diretta da Enrique Lipszyc, alternando l'attivit\u00e0 didattica con frequenti escursioni in Amazzonia, nel Mato Grosso e in altri luoghi esotici.\nIn quello stesso periodo realizz\u00f2 anche il suo primo fumetto completo, \"Anna nella giungla\". Questa serie di quattro storie, che presentava ancora pesanti influenze di Oesterheld, si pone come omaggio a quell'avventura classica con la quale si era formato negli anni giovanili e le cui atmosfere avrebbe riportato nelle due seguenti opere complete, \"Capitan Cormorant\" e \"Wheeling\". Quest'ultima \u00e8 un vero e proprio romanzo-fiume ispirato alle opere di Zane Grey e Kenneth Roberts, che mescola con metodica precisione fatti storici e fantasia, pratica che Pratt avrebbe raffinato pi\u00f9 avanti con Corto Maltese.\nPer alcuni anni ha insegnato disegno a Buenos Aires e recentemente sono stati pubblicati alcuni bozzetti di quell'attivit\u00e0.\nIl ritorno in Italia: Corto Maltese.\nTra il 1959 e il 1960 Pratt si trasfer\u00ec a Londra dove disegn\u00f2 una serie di brevi storie di guerra per Fleetway Publications (in Italia pubblicate sulla collana Eroica e Supereroica); quindi, senza successo, tent\u00f2 la via degli Stati Uniti, per poi tornare in Sudamerica, da cui ritorn\u00f2 in Italia nel 1962. Qui incominci\u00f2 a collaborare proficuamente con \"Il Corriere dei Piccoli\" per il quale, tra le altre cose, realizz\u00f2 le riduzioni a fumetti di numerosi romanzi della letteratura per ragazzi, come \"L'isola del tesoro\" e \"Il ragazzo rapito\" di Robert Louis Stevenson, entrambe sceneggiate da Mino Milani, e diede vita, ancora assieme ad Alberto Ongaro, al suo secondo giustiziere mascherato, emulo e prosecutore dell'Asso di Picche, \"L'Ombra\".\nLa svolta importante nella sua carriera avvenne con l'incontro con l'imprenditore ed editore genovese Florenzo Ivaldi. Era il 1967 e i due decisero di aprire una rivista dal titolo \"Sgt. Kirk\", dove pubblicare le storie \"argentine\" del \"cartoonist\", alcuni classici americani e degli inediti. Sul numero 1, il primo inedito a esordire fu proprio \"Una ballata del mare salato\", la prima avventura di Corto Maltese, il pi\u00f9 famoso e importante personaggio di Pratt. La narrazione, come la maggior parte delle avventure del suo personaggio, rimanda la memoria ai grandi romanzi d'avventura di Conrad, Melville, Lewis, Cooper, Dumas, che tanto successo e tanta fama hanno avuto presso generazioni di lettori. Ma soprattutto, a ispirare Pratt per questa storia fu uno scrittore oggi dimenticato, Henry De Vere Stacpoole, autore di \"Laguna Blu\". Questa prima storia, autentica pietra miliare del fumetto, fu successivamente ristampata anche sulle pagine del \"Corriere dei Piccoli\". Nel 1969 lavor\u00f2 con Mino Milani, sempre per il \"Corriere dei Piccoli\", all'adattamento dei romanzi \"Le tigri di Mompracem\" e \"La riconquista di Mompracem\" di Emilio Salgari, che non fu completato. Le due storie incomplete sono state ritrovate da Alfredo Castelli e pubblicate in volume nel 2009.\nNel 1970 Corto ritorn\u00f2, questa volta sulle pagine della rivista per ragazzi francese \"Pif Gadget\", ove vennero pubblicate ventuno brevi storie di cui il malinconico marinaio \u00e8 l'assoluto protagonista. La prima s'intitola \"Il segreto di Tristan Bantam\" (tra i migliori racconti vanno ricordati anche \"Per colpa di un gabbiano\", \"La laguna dei bei sogni\", \"Concerto in O' minore per arpa e nitroglicerina\", \"L'ultimo colpo\"). Pratt ricord\u00f2 poi di quegli anni che \"bisognava rispolverare Marx ed Engels, autori che dovetti frequentare e che mi annoiarono immediatamente. Visitai anche Marcuse e qualche altro e ritornai ai classici dell'avventura. Venni subito accusato di infantilismo, di edonismo e di fascismo\". In seguito Pratt fu licenziato poich\u00e9 l'editore, politicamente vicino al Partito Comunista Francese, lo tacciava di libertarismo.\nA met\u00e0 degli anni settanta, a Venezia, Hugo Pratt strinse grande amicizia con il giovane Lele Vianello che, assorbendone la tecnica e lo stile, divent\u00f2 suo braccio destro collaborando graficamente alle sue opere. Nel borgo di Malamocco a Venezia si forma un gruppo di disegnatori di cui oltre a Pratt e Vianello vi fa parte anche Guido Fuga.\nNel 1974 Pratt cominci\u00f2 a disegnare \"Corte Sconta detta Arcana\", operando un primo notevole cambiamento stilistico in direzione della semplificazione: \"Vorrei arrivare a dire tutto con una linea\", ripeteva - e da allora le storie di Corto ebbero sempre la forma di romanzi a fumetti pi\u00f9 o meno lunghi. Alcuni di loro si affermarono presto come classici assoluti del fumetto (il gi\u00e0 citato \"Corte Sconta\", \"Favola di Venezia\", \"La casa dorata di Samarcanda\"). La serie termina con \"Mu\", disegnato nel 1988 e pubblicato in volume nel 1992.\nIl \"maestro di Malamocco\" (come lo defin\u00ec Oreste Del Buono) aveva per\u00f2 in mente un altro capitolo per la saga del marinaio con l'orecchino e che sarebbe stata la continuazione de \"La giovinezza\", opera del 1981 nella quale si narrava una parte dell'adolescenza del protagonista. La casuale scoperta di un pugno di strisce, tredici in tutto, con dialoghi solo abbozzati, avvenuta nel settembre del 2005 da parte della figlia di Pratt rovistando dentro una rivista, ne \u00e8 la prova.\nAttraverso le avventure del suo marinaio, Pratt si afferm\u00f2 come uno dei pi\u00f9 importanti autori di fumetti al mondo. Il suo immaginario cos\u00ec colto e popolare al contempo, la perenne ricerca di uno stile grafico essenziale ed espressivo (tenendo sempre a mente la lezione del maestro Milton Caniff e costeggiando, per certi versi, le soluzioni della \"linea chiara\" franco-belga), la consumata abilit\u00e0 narrativa lo rendono un punto di riferimento per chi voglia studiare le possibilit\u00e0 espressive della \"letteratura disegnata\" (orgogliosa definizione data dallo stesso Pratt, che comunque preferiva farsi chiamare \"fumettaro\").\nNel 1978 recita nel film \"Quando c'era lui... caro lei!\" di Giancarlo Santi, una parodia dei metodi usati durante il fascismo. Poi recita nel film \u201cBlue Nude\u201d nella parte del cattivo.\nLe ultime opere.\nOltre alla serie di Corto Maltese, Pratt \u00e8 stato autore di un'altra serie d'avventura, \"Gli scorpioni del deserto\", ambientata in Africa durante la seconda guerra mondiale e terminata da altri disegnatori dopo la sua morte. Ha collaborato alla collana \"Un uomo, un'avventura\", edita da Bonelli (allora Editoriale Cepim), con quattro storie: \"L'uomo del Sertao\", \"L'uomo della Somalia\", \"L'uomo dei Caraibi\" e \"L'uomo del grande Nord\" (quest'ultimo ripubblicato in seguito con il nome \"Jesuit Joe\"). \"Tutto ricominci\u00f2 con un'estate indiana\" ed \"El Gaucho\" sono invece due storie scritte per l'amico e allievo Milo Manara.\nIl 24 aprile 1987, Pratt cede a CONG SA la propriet\u00e0 e l'esclusiva dell'esercizio del diritto d'autore di tutta la sua produzione, passata e futura.\nOggi sono proprio queste storie che ci restano in eredit\u00e0: il 20 agosto 1995, infatti, Hugo Pratt muore di cancro del colon-retto senza riuscire a vedere la sua creatura, Corto Maltese, finire protagonista in televisione di una serie animata. La sua tomba si trova alle porte del paese di Grandvaux, nel Canton Vaud in Svizzera, dove viveva dal 1984 nella sua casa situata nei pressi del Lago Lemano.\nPratt massone.\nIl nonno e il padre di Pratt furono massoni, e Hugo Pratt fu membro della Gran Loggia d'Italia degli Alam, dove fu iniziato apprendista massone nella Loggia \"Hermes\" all'Oriente di Venezia il 19 novembre 1976, passato compagno il 27 aprile 1977, e poi maestro massone il 26 novembre 1977. Entr\u00f2 negli alti gradi del Rito Scozzese Antico e Accettato l'11 novembre 1989, nella Loggia di perfezione \"La Serenissima\", del Supremo Consiglio d'Italia, durante una cerimonia svoltasi a Nizza in comune con la Loggia di perfezione \"L'Olivier secret\", del Grand Coll\u00e8ge des Rites (Gran Collegio dei Riti) del Grande Oriente di Francia, sebbene non abbia mai voluto rivelare tale appartenenza nemmeno agli amici pi\u00f9 intimi.\nLa massoneria \u00e8 esplicitamente citata nei racconti a fumetti \"Favola di Venezia\" e \"Wheeling\". La Gran Loggia d'Italia, dopo la sua morte, ha organizzato diversi convegni pubblici sul suo personaggio Corto Maltese e in Francia, a Parigi, \u00e8 stata organizzata nel 2012 una mostra di fumetti dell'autore italiano presso il Mus\u00e9e de la franc-ma\u00e7onnerie (Museo della Massoneria).\nPratt scrittore.\nHugo Pratt scrisse anche alcuni romanzi d'avventura, perlopi\u00f9 ispirati alle (o ispiratori delle) sue storie a fumetti. \"Una ballata del mare salato\" e \"Corte Sconta detta Arcana\" vedono protagonista, come nel loro corrispettivo a fumetti, ancora Corto Maltese (cos\u00ec come \"Aspettando Corto\"); mentre \"Il romanzo di Criss Kenton\" ripropone in prosa le avventure gi\u00e0 narrate in \"Wheeling\", cos\u00ec come \"Jesuit Joe\" rappresenta la versione in romanzo del fumetto \"L'uomo del grande Nord\".\nPremi e riconoscimenti.\nNel 1969 vince il Gran Guinigi al Salone Internazionale dei Comics.\nNel 1976 ha vinto il premio per il miglior album realistico straniero al Festival d'Angoul\u00eame per \"Una ballata del mare salato\".\nNel 1987 ha vinto l'Alfred per il miglior fumetto straniero al Festival d'Angoul\u00eame con l'albo \"Un'estate indiana\"\nNel 1988 vince il premio speciale Grand Prix de la ville d'Angoul\u00eame per il quindicesimo anniversario della manifestazione.\nNel 2005, a dieci anni dalla morte, gli \u00e8 stato assegnato il premio Eisner (sezione \"Hall of Fame\"), uno dei pi\u00f9 prestigiosi riconoscimenti statunitensi riguardanti il mondo dei fumetti.\nOmaggi a Pratt.\nNegli anni si sono susseguite generazioni di autori, appassionati di fumetto o semplici fan che hanno voluto tributare a Pratt o a Corto Maltese, il suo personaggio pi\u00f9 famoso, un omaggio, sia quando Pratt era ancora in vita sia dopo la sua morte.\nTra queste \"Le avventure di Giuseppe Bergman\", scritte e disegnate da Milo Manara, grande amico e, per sua stessa affermazione, allievo di Pratt: in queste, il protagonista Giuseppe Bergman viene istruito \"all'avventura\" da un creatore di avventure di nome HP, uguale in tutto e per tutto al Maestro veneziano. Sempre dello stesso Manara si pu\u00f2 ricordare \"Tribute for Corto\", scritto e disegnato dopo la morte del creatore del marinaio con l'orecchino. In particolare per quanto riguarda Corto, gli omaggi, specialmente da parte disegnatori, ma anche di scrittori e giornalisti, sono numerosissimi: Dino Battaglia, Andrea Pazienza, Vittorio Giardino, Vincenzo Mollica, Umberto Eco, Christian Kracht, Stefano Babini.\nFrank Miller gli dedic\u00f2 una storia di \"Sin City\" dal titolo \"Notte silenziosa\", e anni prima aveva chiamato \"Corto Maltese\" un'isola nella miniserie \"Il ritorno del Cavaliere Oscuro\" (citazione ripresa nel film \"Batman\" del 1989 di Tim Burton).\nNel 1971, il regista e critico cinematografico Ernesto G. Laura dedica a Pratt il cortometraggio documentario \"I mari della mia fantasia\", che illustra il lavoro del disegnatore.\nNel 2017, viene pubblicata su \"Topolino\" la storia \"Topo Maltese, una ballata del topo salato\", omaggio a Corto Maltese e alla sua prima avventura in occasione dei 50 anni della pubblicazione della stessa, per i testi di Bruno Enna e i disegni di Giorgio Cavazzano.\nFilmografia.\nTra le poche partecipazioni di Pratt sul grande schermo vi \u00e8 il ruolo di Rossetti nel film \"Quando c'era lui... caro lei!\" (1978) di Giancarlo Santi con Paolo Villaggio e Gianni Cavina, quello di un sicario nel film francese \"Rosso sangue\" (\"Mauvais Sang\",1986) di Leos Carax, e il commissario Straniero in \"Nero\" (1992) di Giancarlo Soldi, sceneggiato da Tiziano Sclavi. \nBibliografia.\nIl contributo iniziale per questo articolo \u00e8 una sintesi tra l'articolo on-line (Hugo Pratt) presente su Fondazione Franco Fossati) e quello edito sul primo volume della serie \"I Classici del Fumetto di Repubblica\", dedicato a Corto Maltese."}
{"id": "1077107", "revid": "74109", "url": "https://it.wikipedia.org/wiki?curid=1077107", "title": "Fran\u00e7ois Fillon", "text": "Biografia.\nFiglio di un notaio, ha due fratelli pi\u00f9 giovani, Dominique (un pianista e musicista jazz) e Pierre presidente dell'Automobile Club de l'Ouest ente organizzatore della 24 Ore di Le Mans e del FIA World Endurance Championship.\nIn possesso di Laurea magistrale in diritto pubblico nel 1976, diventa il pi\u00f9 stretto collaboratore di Jo\u00ebl Le Theule.\nAderisce al Raggruppamento per la Repubblica (RPR) e, dopo la morte prematura di Le Thuele nel 1980, inizia una brillante carriera politica e si avvicina a Philippe S\u00e9guin, capofila del gollismo sociale. L'obiettivo del gollismo sociale \u00e8 la tutela della democrazia sociale senza tuttavia rimettere in discussione il capitalismo. Questa forma di gollismo, legata alla difesa dell'indipendenza nazionale e al ruolo della Francia nel mondo, \u00e8 la pi\u00f9 vicina al gollismo tradizionale.\nCarriera politica.\n\u00c8 sindaco di Sabl\u00e9-sur-Sarthe dal 1983 al 2001, presidente del consiglio generale della Sarthe dal 1992 al 1998 e presidente dell'assemblea regionale dei Paesi della Loira dal 1998 al 2002, poi primo vicepresidente fino al 2004.\nEletto deputato all\"'Assembl\u00e9e Nationale\" nel 1981, viene rieletto nel 1986, 1988, 1993, 1997 e nel 2002. \u00c8 ministro dell'Insegnamento superiore e della Ricerca nel governo di \u00c9douard Balladur (marzo 1993 - maggio 1995). Alle elezioni presidenziali del 1995 appoggia la candidatura di Balladur. Dopo l'elezione di Jacques Chirac, \u00e8 uno dei pochissimi sostenitori di Balladur a figurare nel nuovo governo. \u00c8 nominato, infatti, ministro delle Tecnologie dell'informazione e delle Poste nel primo governo di Alain Jupp\u00e9 (maggio-novembre 1995). Ministro degli Affari sociali, del Lavoro e della Solidariet\u00e0 nel secondo governo di Jupp\u00e9 (novembre 1995 - giugno 1997).\nNel 1997 entra nella segreteria del RPR e, nel 1998, diventa portavoce della commissione esecutiva del partito. Nel 1999, dopo le dimissioni di Philippe S\u00e9guin dalla presidenza dell'RPR presenta la sua candidatura a succedergli. Al primo turno, arriva terzo con il 25% dei voti. Escluso dal ballottaggio, appoggia Mich\u00e8le Alliot-Marie, che sar\u00e0 eletta.\nDopo la rielezione di Jacques Chirac alla presidenza della Repubblica nel maggio 2002, aderisce all'Unione per un Movimento Popolare (UMP) ed \u00e8 indicato come possibile nuovo primo ministro. Chirac, invece, sceglie Jean-Pierre Raffarin. Quest'ultimo costituisce il suo governo e nomina Fillon ministro degli Affari sociali, del Lavoro e della Solidariet\u00e0. In tale veste, fa approvare dal Parlamento una riforma delle pensioni e dell'orario lavorativo di 35 ore. Alle elezioni regionali del marzo 2004 non \u00e8 rieletto presidente della regione Pays de la Loire. Nel rimpasto conseguente alle elezioni diventa ministro dell'Educazione nazionale, dell'Insegnamento superiore e della Ricerca. Intraprende una riforma globale degli studi superiori, ma a causa delle proteste degli studenti liceali dovr\u00e0 ridimensionare il suo progetto iniziale.\nIl 1\u00ba giugno 2005 Dominique de Villepin succede a Raffarin, e forma un governo da cui Fillon \u00e8 escluso. Ferito, il 4 giugno scrive un articolo sul quotidiano della sera \"Le Monde\" dove si esprime con parole sprezzanti nei confronti del presidente della Repubblica: \"Di Chirac non si ricorder\u00e0 nulla, tranne le mie riforme\".\nDal settembre 2005 \u00e8 senatore. Alle elezioni presidenziali del 2007 \u00e8 uno dei principali sostenitori della candidatura di Nicolas Sarkozy.\nPrimo ministro.\n\u00c8 nominato primo ministro il 17 maggio 2007 da Nicolas Sarkozy, all'indomani dell'insediamento di quest'ultimo alla Presidenza della Repubblica. La formazione del governo \u00e8 stata ufficializzata il 18 maggio 2007. A seguito delle elezioni legislative del 10 e 17 giugno 2007, seguendo la tradizione della Quinta Repubblica, il governo ha rassegnato le dimissioni il 18 giugno 2007. Il Presidente Nicolas Sarkozy ha nuovamente nominato Fillon primo ministro, e il nuovo governo \u00e8 stato costituito il 19 giugno 2007. Il 14 novembre 2010 costituisce il Governo Fillon III, che resta in carica fino al 16 maggio 2012, quando il nuovo presidente della Repubblica Fran\u00e7ois Hollande nomina Primo ministro Jean-Marc Ayrault. Eletto deputato all'Assembl\u00e9e nationale il 3 giugno 2012.\nIl 30 giugno 2012 annuncia la sua candidatura ufficiale alle elezioni per la presidenza dell'UMP fissate per il 18 novembre. Il 30 luglio, mentre \u00e8 ospite a Capri di Luca di Montezemolo, \u00e8 vittima di un incidente in motorino, e in conseguenza delle fratture \u00e8 costretto a rientrare precipitosamente in Francia per subire le cure del caso. In seguito, \u00e8 sottoposto a un nuovo intervento chirurgico per calcoli renali. A causa di questi imprevisti \u00e8 costretto a ridurre la sua attivit\u00e0 nel corso della campagna elettorale per la presidenza del partito. Nonostante i pronostici lo dessero in largo vantaggio sul concorrente Jean-Fran\u00e7ois Cop\u00e9, la sera del 19 novembre, dopo 24 ore di incertezza, risulta battuto da quest'ultimo con uno scarto ridottissimo (50,03%, contro 49,97, ossia solo 93 voti di differenza). I risultati divengono immediatamente l'oggetto di contestazioni, e Fillon rilascia a caldo una dichiarazione durissima, scartando qualsiasi ipotesi di collaborazione con l'avversario. Andati a vuoto i tentativi di mediazione esperiti da Alain Jupp\u00e9 e da Nicolas Sarkozy, e respinta da Cop\u00e9 la soluzione di un referendum, il 28 novembre, 68 deputati che si richiamano a Fillon costituiscono un gruppo autonomo all'Assembl\u00e9e nationale, che prende il nome di R-UMP (Rassemblement-UMP). In seguito a un accordo con Cop\u00e9, il gruppo \u00e8 sciolto nel gennaio successivo.\nIl 9 maggio 2013, nel corso di un viaggio ufficiale in Giappone annuncia alla stampa che sar\u00e0 candidato alla primarie dell'UMP per le presidenziali del 2017.\nDal 15 giugno 2014, insieme a Alain Jupp\u00e9 e Jean-Pierre Raffarin \u00e8 stato membro di un triumvirato che ha retto l'UMP fino al congresso straordinario nell'ottobre dello stesso anno.\nPrimarie presidenziali del 2016 ed elezioni presidenziali del 2017.\nIl 20 novembre 2016 Fillon vince il primo turno delle primarie del partito di centrodestra dei Repubblicani col 44,1%, nonostante i sondaggi lo dessero terzo con circa il 20% dei consensi. Si impone soprattutto nei piccoli centri urbani e nelle aree rurali, tradizionalmente pi\u00f9 conservatrici rispetto alle citt\u00e0.\nIl 27 novembre, Fillon ha battuto col 66,5% Alain Jupp\u00e9 nel ballottaggio delle primarie. Egli sar\u00e0 dunque il candidato di quel partito alle elezioni presidenziali del 2017, che determineranno il successore di Fran\u00e7ois Hollande.\nDopo un accesso della polizia nella sede dell'Assemblea Nazionale autorizzato dal relativo Presidente, si sta indagando sul fatto che la consorte Penelope sia stata assunta come assistente parlamentare, ma che lei non abbia mai messo piede negli uffici del marito all'Assemblea Nazionale, che non sia trovato n\u00e9 un \"badge\" d'ingresso, n\u00e9 un indirizzo e-mail\". Questi avvenimenti destabilizzano la candidatura di Fillon, partito inizialmente favorito con circa il 29-32%,davanti anche alla Le Pen, nei sondaggi e rilevato poi terzo con circa il 17-19%.\nAlle elezioni presidenziali dell'aprile 2017, Fillon ottiene il 20,01% dei voti (7.2 milioni di voti), che non gli permette, per 1.3 punti, di accedere al ballottaggio previsto per il 7 maggio. Subito dopo la sconfitta, ha dichiarato in una conferenza stampa che sosterr\u00e0 Emmanuel Macron, candidato del partito politico La R\u00e9publique En Marche.\nVita privata.\nFillon si \u00e8 sposato con la gallese Penelope Kathryn Clarke dalla quale ha avuto cinque figli: Marie (1982), Charles (1984), Antoine (1985), Edouard (1989) e Arnaud (2001). Due sono stati i drammi della sua vita: l'improvvisa scomparsa del suo mentore Jo\u00ebl Le Theule e la morte in un incidente automobilistico di un fratello diciottenne.\nCuriosit\u00e0.\nFillon \u00e8 un appassionato di corse automobilistiche e corridore egli stesso nel circuito di Le Mans."}
{"id": "1077110", "revid": "287204", "url": "https://it.wikipedia.org/wiki?curid=1077110", "title": "Puigcerda", "text": ""}
{"id": "1077111", "revid": "287204", "url": "https://it.wikipedia.org/wiki?curid=1077111", "title": "Painlev\u00e9", "text": "Painlev\u00e9 \u00e8 il cognome di varie personalit\u00e0:"}
{"id": "1077115", "revid": "2110845", "url": "https://it.wikipedia.org/wiki?curid=1077115", "title": "Jean Giraud", "text": "Biografia.\nTrascorre l'infanzia a Parigi dove frequenta poi la scuola di arti applicate dal 1954 al 1956; quando \u00e8 ancora studente esordisce come autore nel 1954, pubblicando sulla rivista \"Far West\" la serie umoristica \"Les aventures de Franck et J\u00e9remie\". Lo stesso anno inizi\u00f2 a collaborare anche con \"Coeurs Vaillants\" numerose storie d'avventura.\nDopo il servizio militare, dal 1960 divenne assistente del fumettista belga Jij\u00e9 (Joseph Gillain), inchiostrando un intero episodio della serie \"Jerry Spring\", e illustr\u00f2 una collana di libri di tipo enciclopedico. Nello stesso periodo nacque il nome d'arte di \"Moebius\", che utilizz\u00f2 inizialmente per strisce di fumetti di humour nero. Nel 1963, con lo pseudonimo di Gir, assieme allo sceneggiatore Jean-Michel Charlier inizi\u00f2 la serie a fumetti \"Fort Navajo\" per la rivista \"Pilote\", creando il personaggio del tenente Blueberry, protagonista di un'ampia serie western, estremamente curata sia nella ricostruzione storica che nella realizzazione grafica, che \u00e8 ritenuta una delle migliori serie western del periodo e gli procur\u00f2 fama internazionale. La serie continu\u00f2 ininterrottamente fino al 1974: Giraud illustr\u00f2 26 dei 29 volumi, scrivendone anche le sceneggiature dopo la scomparsa di Charlier.\nContemporaneamente a Blueberry, con lo pseudonimo di Moebius alla fine degli anni sessanta realizz\u00f2 una serie di storie di genere fantastico con uno stile pi\u00f9 particolare e innovativo, pubblicate prima sul mensile satirico \"Hara Kiri\", poi su \"Charlie\" e \"L'Echo des savanes\"; tra le molte cose illustra anche una serie di copertine per le ristampe di importanti autori di fantascienza statunistensi, come Poul Anderson e Gordon R. Dickson.\nUn salto fondamentale nella sua carriera avviene nel 1974, quando assieme a Philippe Druillet, Jean-Pierre Dionnet e Bernard Farkas fond\u00f2 il gruppo \"Les Humano\u00efdes Associ\u00e9s\" (\"gli Umanoidi Associati\") che nel 1975 fa esordire la rivista \"M\u00e9tal Hurlant\", un trimestrale antologico che raccoglieva il meglio della produzione fantastica e fantascientifica a fumetti e proponendo esse stesso opere come le serie \"Il fallico folle\" (\"Le Bandard Fou\") e \"Il garage ermetico di Jerry Cornelius\" (\"Le Garage Herm\u00e9tique de Jerry Cornelius\"), in cui arriv\u00f2 ad abolire la tradizionale sceneggiatura, ma anche lo ieratico e visionario \"Arzach\", e nel 1981 il suo contributo pi\u00f9 importante: l'\"Incal\" (\"Les Aventures de John Difool\") su testi di Alejandro Jodorowsky. Nel 1996 scrisse i testi per il manga di Jir\u014d Taniguchi \"Ikaru\", poi pubblicato in Europa nel 2000.\nSi ciment\u00f2 anche col fumetto statunitense, dando una sua interpretazione di Silver Surfer in \"Parabola\", scritta da Stan Lee. Collabor\u00f2 spesso alla produzione di film di fantascienza: tra questi \"Tron\", \"Alien\", \"The Abyss\" e \"Il quinto elemento\". Disegn\u00f2 costumi e scenografie per un film tratto dal romanzo \"Dune\" di Frank Herbert, mai realizzato, che avrebbe dovuto essere diretto da Jodorowsky; idee e materiali confluirono poi nel fumetto \"Incal\". Collabor\u00f2 con il regista Ren\u00e9 Laloux per creare il film animato \"Les Ma\u00eetres du temps\" (1982) tratto da un romanzo di Stefan Wul.\nIl prestigio di Moebius in Francia \u00e8 stato notevole: gli sono stati dedicati francobolli commemorativi, e un'epigrafe affettuosa nei titoli di coda del film \"Minuscule - La valle delle formiche perdute\". Mor\u00ec il 10 marzo 2012 a settantatr\u00e9 anni per un linfoma."}
{"id": "1077116", "revid": "217591", "url": "https://it.wikipedia.org/wiki?curid=1077116", "title": "Copacabana (disambigua)", "text": ""}
{"id": "1077117", "revid": "110157", "url": "https://it.wikipedia.org/wiki?curid=1077117", "title": "Malchow (Berlino)", "text": "Malchow \u00e8 un quartiere (\"Ortsteil\") di Berlino, appartenente al distretto (\"Bezirk\") di Lichtenberg.\nL'\"Ortsteil\" Stadtrandsiedlung Malchow, nel distretto di Pankow, si estende immediatamente ad ovest del quartiere."}
{"id": "1077120", "revid": "169529", "url": "https://it.wikipedia.org/wiki?curid=1077120", "title": "Linquo coax ranis", "text": "Linquo coax ranis sono le prime parole di una poesia di due versi in esametri a rima interna di Serlone di Wilton (ca. 1110-1181). Il testo completo \u00e8:\nAcclusa alla poesia vi \u00e8 una storia (che pu\u00f2 essere paragonata ai raz\u00f3 acclusi a certe poesie occitane del XII e XIII secolo). La versione pi\u00f9 antica della storia, in latino, fa parte di una collezione manoscritta, \"Liber narrationum de diversis visionibus et miraculis\", che \u00e8 a sua volta parte del MS. Troyes 946 della collezione dell'Abbazia di Clairvaux. Questa versione fu scritta qualche tempo dopo il 1173, quando Serlone divenne abate di L'Aum\u00f4ne, e prima del 1184, data presunta della sua morte.\nSecondo la storia, uno dei discepoli di Serlone, morto giovane, gli apparve in visione. Indossava un mantello di pergamena coperta di scritture: su di essa v'erano scritte tutte le sofisticherie della filosofia scolastica. Il discepolo disse a Serlone che il mantello era dolorosamente pesante e che bruciava. Serlone si sporse per toccare il discepolo, e ritir\u00f2 subito la mano, scottato da una goccia di sudore bollente. Dopo questa visione, Serlone \u00absi convert\u00ec\u00bb, disse queste memorabili righe, si un\u00ec all'Ordine dei Cistercensi e infine divenne abate di l'Aum\u00f4ne.\nLa leggenda venne studiata dal romanziere e filologo francese Marcel Schwob nel suo pamphlet \"La l\u00e9gende de Serlon de Wilton\" (Parigi, 1899)."}
{"id": "1077123", "revid": "46291", "url": "https://it.wikipedia.org/wiki?curid=1077123", "title": "Scilla (botanica)", "text": "Scilla \u00e8 un genere di piante della famiglia delle Asparagacee (sottofamiglia Scilloideae).\nTassonomia.\nComprende le seguenti specie:"}
{"id": "1077124", "revid": "7336", "url": "https://it.wikipedia.org/wiki?curid=1077124", "title": "Legge di Pareto", "text": ""}
{"id": "1077125", "revid": "1397963", "url": "https://it.wikipedia.org/wiki?curid=1077125", "title": "Domenico Marchetti (anatomista)", "text": "Biografia.\nNoto anche come Dominici de Marchettis.\nEra figlio di Pietro Marchetti e fratello di Antonio Marchetti.\nStudi\u00f2 all'Universit\u00e0 di Padova dove si laure\u00f2 in medicina e dove, nel 1644, divenne collaboratore di Johann Vesling.\nDal 1649 fu professore di Anatomia succendo a Johann Vesling e di chirurgia.\nNel 1652 esegu\u00ec la prima nefrectomia della storia della chirurgia e nel 1665 pubblic\u00f2 la prima descrizione di \"pericardite post traumatica\".\nA lui si deve anche l'introduzione del metodo d'iniettare i vasi sanguigni: con questa metodica riusc\u00ec a mettere in rilievo i pi\u00f9 fini vasi arteriosi e venosi e ad evidenziare la loro continuit\u00e0.\nIl 9 ottobre 1683 ottenne la cattedra di anatomia \"in primo loco\" dell'Ateneo patavino che tenne fino alla prematura morte.\nConosciuto soprattutto come abile chirurgo, secondo Albrecht von Haller fu sottovalutato come anatomista dato che la sua \"Anatomia cui responsiones ad Riolanum\" \u00e8 ricca di osservazioni nuove e originali."}
{"id": "1077127", "revid": "110157", "url": "https://it.wikipedia.org/wiki?curid=1077127", "title": "Alt-Hohensch\u00f6nhausen", "text": "Alt-Hohensch\u00f6nhausen \u00e8 un quartiere (\"Ortsteil\") di Berlino, appartenente al distretto (\"Bezirk\") di Lichtenberg.\nPosizione.\nAlt-Hohensch\u00f6nhausen si trova nella zona nord-orientale della citt\u00e0. Procedendo da nord in senso orario, confina con i quartieri di Neu-Hohensch\u00f6nhausen, Marzahn, Lichtenberg, Fennpfuhl, Prenzlauer Berg e Wei\u00dfensee.\nStoria.\nAlt-Hohensch\u00f6nhausen, noto fino al 2002 semplicemente come \"Hohensch\u00f6nhausen\", costituiva fino al 2001 un distretto (\"Bezirk\") indipendente, comprendente anche gli attuali quartieri (\"Ortsteil\") di Falkenberg, Malchow, Neu-Hohensch\u00f6nhausen e Wartenberg."}
{"id": "1077129", "revid": "149727", "url": "https://it.wikipedia.org/wiki?curid=1077129", "title": "Hohensch\u00f6nhausen", "text": ""}
{"id": "1077131", "revid": "830939", "url": "https://it.wikipedia.org/wiki?curid=1077131", "title": "Cluedo (serie televisiva)", "text": "Cluedo \u00e8 una serie televisiva gialla australiana andata in onda dal 1992 al 1993. Dal format particolare, \u00e8 in parte un gioco a premi, in parte una serie televisiva. Il \"concept\" \u00e8 tratto dal gioco da tavola \"Cluedo\". Il format fu utilizzato anche per altre serie dal \"concept\" simile intitolate \"Cluedo\" e prodotte in Gran Bretagna (1990-1993), in Francia (1994-1995) e in Portogallo (1995)."}
{"id": "1077132", "revid": "94647", "url": "https://it.wikipedia.org/wiki?curid=1077132", "title": "Delitti colposi", "text": ""}
{"id": "1077133", "revid": "228587", "url": "https://it.wikipedia.org/wiki?curid=1077133", "title": "Hurley", "text": ""}
{"id": "1077136", "revid": "125829873", "url": "https://it.wikipedia.org/wiki?curid=1077136", "title": "Pallamano Secchia Rubiera", "text": "Il Vikings Pallamano Secchia Rubiera \u00e8 una Associazione Sportiva Dilettantistica italiana di pallamano maschile nata nel luglio del 2011 per proseguire la tradizione sportiva rubierese in questa disciplina.\nDalla stagione 2021-2022 milita in Serie A - 1\u00aa Divisione Nazionale.\nStoria.\nI primi trent'anni.\nLa storia della pallamano a Rubiera inizia nel 1974 (con il nome di Pallamano Rubiera). La squadra composta da atleti giovanissimi arriva alla serie A nella stagione 1978/79. Dopo alcuni alti e bassi, dal 1982/83 si piazza stabilmente nel massimo campionato. All'inizio degli anni '90 arriva la prima partecipazione alle Coppe Europee, partecipazione che poi diventer\u00e0 abituale in quasi tutti i campionati successivi. Nella stagione 1993/94 la Pallamano Rubiera vince la prima Coppa Italia.\nNel giugno del 2002 va in porto la fusione con la Pallamano Modena.\nNasce cos\u00ec la Pallamano Secchia, con sede ed attivit\u00e0 a Rubiera. Arriva subito la vittoria dello scudetto Under 19 (stagione 2002/03), poi nel 2004/05 la seconda Coppa Italia. Infine nella stagione 2007/08 la Pallamano Secchia vince l'Handball Trophy.\nLa retrocessione e la rifondazione.\nNella stagione 2010/11 la Pallamano Secchia retrocede in A/1. Subito dopo la retrocessione i dirigenti della Pallamano Secchia decidono di ritirarsi e di chiudere la societ\u00e0.\nIl movimento pallamanistico rubierese viene tenuto in vita da un nuovo gruppo di persone, per lo pi\u00f9 genitori di ragazzi che giocano nelle giovanili, che si uniscono e creano un nuovo club, la Pallamano Secchia Rubiera, che si iscrive al campionato di serie B 2011/12. La Pallamano Secchia Rubiera disputa le proprie gare interne al PalaBursi di Rubiera.\nLa prima stagione della nuova societ\u00e0, che punta prima di tutto alla valorizzazione del settore giovanile, si chiude in modo positivo: il 3 giugno 2012 a Fasano la squadra Under 16 dell'Omac Rubiera conquista lo scudetto di categoria battendo nella finalissima i padroni di casa 39-36.\nNella stagione 2012/13 la Pallamano Secchia Rubiera ottiene la salvezza nel campionato di Serie A2. Ritorna il Derby del Secchia con Modena, che mancava da ben 10 anni. A livello giovanile il club rubierese arriva fino alla finale scudetto nella categoria Under 18, dove viene sconfitto dal Bolzano.\nNella Stagione 2013/14 la Pallamano Secchia Rubiera conquista un'altra salvezza nel campionato di Serie A2. A livello giovanile sono due le squadre che arrivano alle Finali Nazionali: la Under 16 va a giocare a Fasano mentre le Finali Nazionali Under 18 vengono organizzate proprio a Rubiera. Nella finalissima di fronte a mille spettatori Rubiera cede dopo i supplementari a Bressanone.\nNella Stagione 2014/15 la Pallamano Secchia Rubiera ottiene una tranquilla salvezza nel Girone C del Campionato di Serie A2. A livello giovanile la squadra Under 14 conquista il titolo regionale e ottiene il 5\u00ba posto assoluto alle Finali Nazionali di categoria disputate a Misano Adriatico.\nNella Stagione 2015/16 la Pallamano Secchia Rubiera \u00e8 grande protagonista nel campionato di A2, lotta fino all'ultimo per la promozione in serie A e cede solo alla toscana Tavarnelle che ottiene il salto di categoria. Inoltre la societ\u00e0 iscrive per la prima volta una seconda squadra Seniores al campionato di Serie B.\nNella Stagione 2016/17 la Pallamano Secchia Rubiera si conferma al vertice del campionato di A2 maschile e partecipa per il secondo anno al campionato regionale di Serie B.\nNella Stagione 2017/18 la Pallamano Secchia Rubiera conquista il pass per il successivo rinnovato campionato di Serie A2. A livello giovanile la Under 17 e la Under 19 vanno alle Finali Nazionali. La Under 19 arriva fino alla Semifinale Scudetto. Per la prima volta la Scuola di Pallamano propone attivit\u00e0 Under 11 e Under 9.\nIl ritorno in A.\nNella stagione 2020/21 il Secchia Rubiera si rende protagonista di un girone B di Serie A2 senza sconfitte, vincendo 20 partite su 22 giocate e qualificandosi cos\u00ec alle Final6 promozione di Chieti. Il 29 maggio vince la partita decisiva contro il Torri e guadagna la promozione: dopo 10 anni la squadra fa ritorno in Serie A. La squadra torna anche a vincere un titolo dopo l'Handball Trophy del 2007: si tratta della Coppa Italia di Serie A2 vinta contro i rivali del Carpi, anch'essi promossi in A.\nRosa 2021-2022.\nStaff.\nAllenatore: Luca Galluccio\nVice Allenatore: Filippo Galluccio \nPreparatore portieri: Claudio Vaccari\nTeam manager: Luca Bartoli\nTornei Giovanili.\nL'ASD Pallamano Secchia Rubiera organizza nel corso di ogni stagione due Tornei Giovanili a Rubiera:\nTORNEO DELL'EPIFANIA: manifestazione riservata alle categorie di pallamano promozionale che si svolge il primo sabato dell'anno.\nMEMORIAL CORRADINI: torneo riservato a tutte le categorie giovanili che si svolge il primo weekend di giugno."}
{"id": "1077138", "revid": "46291", "url": "https://it.wikipedia.org/wiki?curid=1077138", "title": "Scilla bifolia", "text": "La scilla silvestre (Scilla bifolia ) \u00e8 una pianta erbacea perenne della famiglia delle Asparagacee (sottofamiglia Scilloideae).\nDescrizione.\nSpecie glabra, alta 10\u201320\u00a0cm.\nI fiori, posti all'apice dell'unico fusto, sono per lo pi\u00f9 6-10, formanti un racemo. Hanno circa 1\u00a0cm di diametro. I tepali, solitamente 6, sono di un azzurro-violetto intenso, pi\u00f9 raramente si rinvengono nella variet\u00e0 bianca o purpurea.\nLe foglie sono 2 (da cui il nome della specie), lanceolate, ricurve e lucenti, che abbracciano il fusto dalla base fino a circa la sua met\u00e0. Sono gi\u00e0 presenti al momento della fioritura, che avviene tra marzo e maggio.\nPossiede un bulbo profondo 10\u201320\u00a0cm, di 1\u20132\u00a0cm di diametro.\nIl frutto \u00e8 una capsula. Tutta la pianta \u00e8 velenosa, soprattutto il bulbo.\nDistribuzione e habitat.\nQuesta specie \u00e8 ampiamente distribuita in Europa, dalla penisola iberica alla penisola balcanica. \u00c8 presente in tutta Italia.\nSi trova in luoghi ombrosi, boschi freschi di latifoglie, faggete, praterie d'altitudine, dai 100 ai 2000 m."}
{"id": "1077139", "revid": "767487", "url": "https://it.wikipedia.org/wiki?curid=1077139", "title": "Serlone di Wilton", "text": "Biografia.\nStudi\u00f2 e insegn\u00f2 alla Sorbona. Fu amico di Walter Map e noto a Giraldus Cambrensis (\"Geraldo del Galles\").\nDivenne un monaco cluniacense e poi cistercense, e nel 1171 divenne abate dell'Abbaye de l'Aum\u00f4ne. Mor\u00ec nel 1181. \nLe sue poesie sono in latino.\n\u00c8 oggetto di un saggio del 1899 dell'autore francese Marcel Schwob, \"La l\u00e9gende de Serlon de Wilton\"."}
{"id": "1077147", "revid": "110157", "url": "https://it.wikipedia.org/wiki?curid=1077147", "title": "Neu-Hohensch\u00f6nhausen", "text": "Neu-Hohensch\u00f6nhausen \u00e8 un quartiere (\"Ortsteil\") di Berlino, appartenente al distretto (\"Bezirk\") di Lichtenberg."}
{"id": "1077160", "revid": "110157", "url": "https://it.wikipedia.org/wiki?curid=1077160", "title": "Fennpfuhl", "text": "Fennpfuhl \u00e8 un quartiere (\"Ortsteil\") di Berlino, appartenente al distretto (\"Bezirk\") di Lichtenberg.\nPosizione.\nFennpfuhl si trova ad est del centro cittadino, immediatamente all'esterno della \"Ringbahn\" (\"ferrovia circolare\"). Procedendo da nord in senso orario, confina con i quartieri di Wei\u00dfensee, Alt-Hohensch\u00f6nhausen, Lichtenberg e Prenzlauer Berg.\nStoria.\nL'area dell'attuale quartiere Fennpfuhl, appartenente all'allora citt\u00e0 indipendente di Lichtenberg, fu inclusa gi\u00e0 nel 1862 nel piano di ampliamento della citt\u00e0 redatto da James Hobrecht, restando tuttavia inedificata per le difficolt\u00e0 costruttive sul terreno paludoso. Lo stesso nome Fennpfuhl non indicava la zona, ma solo un piccolo lago di origine glaciale.\nNel secondo dopoguerra l'area, abbastanza centrale e ben servita dal trasporto pubblico, fu scelta dai pianificatori di Berlino Est per la costruzione di un nuovo quartiere residenziale, chiamato inizialmente \"Lichtenberg-Nord\" e successivamente \"Wohnkomplex \"Am Fennpfuhl\"\" (complesso residenziale \"Al Fennpfuhl\").\nNel 1956 fu indetto un concorso di architettura per la progettazione del quartiere, aperto, nello spirito della distensione, anche ad architetti della Germania occidentale. Il concorso fu vinto dall'arch. Ernst May, di Amburgo, che propose la costruzione di edifici a stecche parallele, circondati dal verde; un modello gi\u00e0 applicato a Berlino Ovest, nel nuovo Hansaviertel, ma non ancora a Berlino Est.\nTuttavia, a causa di tensioni politiche sviluppatesi riguardo al concorso \"Berlino capitale\" (indetto dalle autorit\u00e0 occidentali per un'area ricadente nel settore orientale), i risultati furono annullati e il progetto di May non fu mai realizzato.\nSolo nel 1970 si riprese l'idea della costruzione del quartiere, ma secondo schemi urbanistici completamente nuovi: il progetto definitivo, del 1973, redatto dagli architetti Joachim N\u00e4ther, Heinz Graffunder e Roland Korn, comprendeva tre \"aree residenziali\" (\"Wohngebiet\"), rispettivamente ad est, nord-ovest e sud del centro principale, comprendente spazi sociali, commerciali e sportivi; adiacente, il grande parco intorno al lago Fennpfuhl. Un lungo percorso pedonale attraversa il quartiere in direzione sud-nord, dalla stazione della \"S-Bahn\" \"Storkower Stra\u00dfe\" al \"Volkspark Prenzlauer Berg\".\nLa costruzione di Fennpfuhl costitu\u00ec una sorta di \"prova generale\" per la realizzazione dei grandi insediamenti residenziali periferici che avrebbero caratterizzato lo sviluppo urbano di Berlino Est durante gli anni settanta e ottanta: Marzahn, Hohensch\u00f6nhausen e Hellersdorf. A Fennpfuhl venne sperimentata per la prima volta la serie di abitazioni prefabbricate \"WBS 70\", il cui uso si sarebbe in seguito diffuso in tutta la Repubblica Democratica Tedesca.\nNel 1983, nel clima di distensione fra il governo della Repubblica democratica e le gerarchie ecclesiastiche, fu costruita la chiesa.\nDopo la riunificazione (1990) furono eseguiti lavori di rinnovamento degli edifici, tentando di ridurne la monotonia con l'uso del colore nelle facciate. Furono realizzati 4 nuovi complessi commerciali-terziari, che hanno in parte compensato la perdita di posti di lavoro nell'industria.\nNel 2001, nell'ambito della riforma amministrativa dei distretti berlinesi, Fennpfuhl fu scorporato da Lichtenberg, divenendo un quartiere (\"Ortsteil\") indipendente, all'interno del nuovo distretto (\"Bezirk\") di Lichtenberg.\nOggi, il quartiere Fennpfuhl \u00e8 il pi\u00f9 apprezzato fra i grandi quartieri residenziali realizzati dalla RDT nell'ex Berlino Est, per la posizione centrale, la qualit\u00e0 urbanistica, la quantit\u00e0 di spazi verdi."}
{"id": "1077173", "revid": "599", "url": "https://it.wikipedia.org/wiki?curid=1077173", "title": "Paul Prudent Painlev\u00e9", "text": ""}
{"id": "1077176", "revid": "110157", "url": "https://it.wikipedia.org/wiki?curid=1077176", "title": "Rummelsburg", "text": "Rummelsburg \u00e8 un quartiere della citt\u00e0 tedesca di Berlino, appartenente al distretto di Lichtenberg."}
{"id": "1077177", "revid": "33689", "url": "https://it.wikipedia.org/wiki?curid=1077177", "title": "Nigriniano", "text": "Biografia.\nL'esistenza di Nigriniano, il cui nome era verosimilmente Marco Aurelio Nigriniano (latino: \"Marcus Aurelius Nigrinianus\"), \u00e8 attestata da prove numismatiche ed epigrafiche; mor\u00ec comunque prima del nonno, che lo divinizz\u00f2, in quanto tutte le monete gli furono dedicate postume.\n\u00c8 comunemente accettato che Nigriniano fosse figlio del figlio maggiore di Caro, Marco Aurelio Carino, e di sua moglie, Magnia Urbica; \u00e8 stato anche proposto che fosse figlio di Paulina, figlia di Caro.\nPrima del ritrovamento dell'epigrafe dedicatoria di una statua a \"Divus Nigrinianus, nepos Cari\" da parte di Geminio Festo (\"Geminius Festus\"), \"rationalis\" di Carino, si congetturava che Nigriniano fosse figlio di Lucio Domizio Alessandro, usurpatore in Africa (311)."}
{"id": "1077185", "revid": "62986", "url": "https://it.wikipedia.org/wiki?curid=1077185", "title": "Wolfgang Sartorius von Waltersh\u00e4usen", "text": ""}
{"id": "1077189", "revid": "125957306", "url": "https://it.wikipedia.org/wiki?curid=1077189", "title": "Renato Cappellini", "text": "Biografia.\nOltre alla carriera calcistica, si dedic\u00f2 anche alla scrittura di libri gialli. Sul finire degli anni '70 apr\u00ec, assieme alla moglie Gabriella, un negozio di articoli sportivi.\nCaratteristiche tecniche.\nEra un centravanti veloce e dotato tecnicamente.\nCarriera.\nGiocatore.\nClub.\nCresciuto nelle giovanili dell'Inter, esord\u00ec in Serie A il 29 settembre 1963 nella vittoria (per 2-0) contro il Mantova. Dopo aver trascorso la stagione 1964-65 in prestito al Genoa rientr\u00f2 in nerazzurro, vincendovi uno Scudetto. Nei quarti di finale della Coppa Campioni 1966-67 segn\u00f2 un gol di testa al Real Madrid, risultato decisivo nel computo delle due partite, permettendo ai milanesi di superare il turno.\nFu poi ceduto al Varese per un solo anno, trasferendosi successivamente alla Roma. Prima di ritirarsi ha inoltre giocato per Como e Fiorentina, vantando anche un'esperienza nel campionato svizzero con il Chiasso.\nNazionale.\nNel marzo 1967 collezion\u00f2 due presenze in Nazionale azzurra, segnando un gol al Portogallo.\nDopo il ritiro.\nNel 1979 rifiut\u00f2 \u2014 a causa di impegni familiari \u2014 l'offerta del presidente Dino Viola di entrare a far parte del settore giovanile giallorosso; durante un'intervista al giornale \"La Roma\" (rilasciata nel gennaio 1995) si dichiar\u00f2 pentito della decisione presa.\nAll'et\u00e0 di 53 anni, nel giugno 1997, fu nominato commissario tecnico della selezione padana per un incontro amichevole con i campioni mondiali del 1982."}
{"id": "1077193", "revid": "1534511", "url": "https://it.wikipedia.org/wiki?curid=1077193", "title": "Lazarus Fuchs", "text": "Biografia.\nNacque a Moschin (oggi Mosina), allora facente parte del Granducato di Pozna\u0144 del regno di Prussia, oggi in Polonia. Frequent\u00f2 il ginnasio Friedrich Wilhelm a Berlino. Persona dal carattere indeciso e timido, ma allo stesso tempo divertente e pieno di bont\u00e0, mostr\u00f2 notevoli abilit\u00e0 in campo matematico fin da giovane.\nTerminato il ginnasio, studi\u00f2 all'Universit\u00e0 di Berlino, dove ebbe l'occasione di frequentare le lezioni di matematici famosi, tra cui Ernst Kummer e Karl Weierstrass. Particolarmente significativo per la sua formazione fu Weierstrass, che avvicin\u00f2 Fuchs alla teoria delle funzioni e lo segu\u00ec nel suo dottorato.\nFuchs si laure\u00f2 all'Universit\u00e0 di Berlino nel 1858; nella commissione di laurea vi erano Kummer e Martin Ohm.\nDopo il dottorato, Fuchs ottenne un posto da insegnante al Ginnasio e successivamente si dedic\u00f2 all'insegnamento della matematica alla Scuola Commerciale del Friedrich Werderschen. Durante questo periodo egli aspirava a diventare professore universitario e nel 1865 riusc\u00ec ad ottenere la nomina come docente all'Universit\u00e0 di Berlino. Nel 1866 fu promosso professore straordinario e lavor\u00f2 in Universit\u00e0 fino al semestre 1868-1869, periodo in cui accett\u00f2 un incarico a Greifswald. Fuchs inoltre ottenne dal 1867 un secondo incarico a Berlino come professore di matematica alla Scuola di Artiglieria ed Ingegneria.\nDopo aver trascorso cinque anni a Greifswald, nel 1874 si spost\u00f2 ancora, questa volta verso Gottinga. Nell'anno seguente si trasfer\u00ec ad Heidelberg, dove insegn\u00f2 per nove anni. Nel 1884 torn\u00f2 a Berlino e ottenne la cattedra di Kummer, quando il suo anziano insegnante and\u00f2 in pensione. Fuchs mantenne questo incarico per il resto della sua vita.\nNegli ultimi dieci anni della sua vita Fuchs fu direttore del \"Journal f\u00fcr die reine und angewandte Mathematik\", la cosiddetta rivista di Crelle.\nFuchs ha lavorato alle equazioni differenziali ed alla teoria delle funzioni. I suoi lavori costituiscono un collegamento fra le fondamentali ricerche di Cauchy, Riemann, Abel e Gauss e la moderna teoria delle equazioni differenziali iniziata da matematici come Henri Poincar\u00e9, Paul Painlev\u00e9 ed \u00c9mile Picard.\nNel 1865 Fuchs studi\u00f2 le equazioni differenziali lineari di un generico ordine \"n\" aventi come coefficienti funzioni complesse. Egli ha analizzato problemi del seguente genere: quali condizioni porre sui coefficienti di un'equazione differenziale del genere suddetto in modo che tutte le soluzioni abbiano propriet\u00e0 prestabilite (per esempio le propriet\u00e0 di essere regolari o algebriche). Per rispondere a questo problema ha introdotto quelle che ora sono note come equazioni fuchsiane: una classe di equazioni differenziali lineari (e di sistemi di tali equazioni) nel campo complesso e con coefficienti analitici. Egli riusc\u00ec a caratterizzare le equazioni differenziali le cui soluzioni non hanno singolarit\u00e0 essenziali nel campo complesso esteso. Fuchs studi\u00f2 successivamente le equazioni differenziali non lineari e le singolarit\u00e0 mobili.\nGli studi di Fuchs sugli integrali ellittici in funzione di un parametro (sviluppati con Charles Hermite nel 1876) segnarono una svolta importante verso la teoria delle funzioni modulari (di Felix Klein e Dedekind). Negli anni 1880-81 Fuchs studi\u00f2 le funzioni ottenute invertendo gli integrali delle soluzioni di un'equazione differenziale lineare di secondo ordine, generalizzando il problema di inversione di Carl Jacobi.\nFu il lavoro di Fuchs su queste funzioni inverse che condusse Poincar\u00e8 ad introdurre quello che defin\u00ec gruppo fuchsiano, concetto fondamentale nello sviluppo della teoria delle funzioni automorfe. Fuchs inoltre ha studiato come trovare la matrice che collega due sistemi di soluzioni delle equazioni differenziali negli intorni di due punti differenti. Il lavoro di Fuchs ha influenzato in misura rilevante Felix Klein, Camille Jordan, Henri Poincar\u00e9 ed altri.\nTra i suoi allievi si ricordano: Gerhard Hessenberg, Edmund Landau, Ludwig Schlesinger, Issai Schur, Theodor Vahlen, Ernst Zermelo."}
{"id": "1077202", "revid": "123924913", "url": "https://it.wikipedia.org/wiki?curid=1077202", "title": "Il party", "text": "Il party di Ed McBain (titolo originale \"The Frumious Bandersnatch\"), pubblicato nel 2003, \u00e8 uno degli ultimi romanzi della serie dell'87\u00ba Distretto. Oramai gli schemi sono collaudati e bench\u00e9 in ogni storia l'autore torni a tratteggiare, quasi con le stesse parole, i suoi personaggi, oramai questi si muovono con disinvoltura nel loro mondo creato dalla fantasia di McBain. La continuit\u00e0 della serie si unisce a una storia originale che pu\u00f2 essere letta indipendentemente dalle altre, ma che in alcuni tratti trova la sua forza principale nella serialit\u00e0.\nTrama.\nTamar Valaparaiso \u00e8 una giovane e bella cantante che sta per essere lanciata nel mondo discografico ma viene rapita nel corso di un grande party, organizzato su una nave in crociera nel fiume di Isola, per la presentazione del suo primo videoclip. Inizia cos\u00ec una sfida tra la polizia, supportata questa volta dall'FBI e i rapitori.\nL'agente della ragazza sembra disposto a pagare qualsiasi somma chiesta per il riscatto pur di riavere la sua promessa star che ora sull'onda delle notizie diffuse dai media \u00e8 divenuta nota in tutto il paese. Il solito Steve Carella, che per primo ha risposto alla chiamata della polizia fluviale ed \u00e8 quindi incaricato delle indagini questa volta dovr\u00e0 confrontarsi non solo con la difficolt\u00e0 del caso ma anche con l'ostilit\u00e0 dell'FBI, intervenuto per sfruttare la notoriet\u00e0 dell'evento, che vuole assegnargli un ruolo subordinato nelle ricerche della rapita.\nNonostante la tecnologia e i grandi mezzi dei federali alla fine sar\u00e0 il lavoro di gambe di Carella e le sue capacit\u00e0 intuitive a portare alla soluzione."}
{"id": "1077211", "revid": "121587605", "url": "https://it.wikipedia.org/wiki?curid=1077211", "title": "Letteratura svizzera", "text": "Con letteratura svizzera s'indica la letteratura scritta in Svizzera. Per essere precisi, non esiste una letteratura vernacolare svizzera, viste le diversit\u00e0 - non solo linguistiche - tra regioni e cantoni. A rappresentare la letteratura svizzera, quindi, sono le letterature generate su suolo elvetico o all'estero da svizzeri nelle quattro lingue nazionali: il tedesco, il francese, l'italiano e il romancio.\nLetteratura svizzera di lingua italiana.\nSeppur minoritaria rispetto a quella in tedesco e in francese, la produzione letteraria svizzera in lingua italiana \u00e8 comunque caratterizzata da un cospicuo numero di opere, databili dal XVI secolo fino ai giorni nostri. Se ne pu\u00f2 proporre una divisione su base geografica, individuando un filone ticinese e un filone grigionese, che fanno capo ai due cantoni che compongono la Svizzera italiana. Sebbene faccia parte dell'insieme pi\u00f9 ampio della letteratura in lingua italiana, al pari della letteratura svizzero-tedesca e di quella romanda nei confronti rispettivamente della letteratura tedesca e di quella francese, presenta parecchi elementi elvetici, non ultime alcune varianti linguistiche, che ne determinano una certa indipendenza culturale.\nCanton Ticino.\nLa prima manifestazione letteraria ticinese fu l'opera dell'umanista luganese Francesco Ciceri, vissuto nel XVI secolo, che si distinse soprattutto per un commento alle tragedie di Euripide e per delle orazioni, tra cui una dedicata a un monumento per Paolo Manuzio. Risale invece al secolo successivo l'opera del sacerdote Giacomo Genora, notaio apostolico oltre che prete, che compose delle poesie esametriche latine. \nTra gli scrittori del Settecento ticinese sono degni di nota il conte Gian Pietro Riva, poeta mondano e religioso e traduttore da Racine e Moli\u00e8re e Giuseppe Fossati, nato a Venezia ma di origini ticinesi, che fu traduttore nonch\u00e9 autore di un Elogio di Dante Alighieri. Tuttavia, fra tutti loro spicca il nome di Francesco Soave, filosofo illuminista, divulgatore di teorie di tipo empirico-sensista, professore in diverse universit\u00e0 italiane, nonch\u00e9 maestro di Alessandro Manzoni. Scrisse opere filosofiche, un apprezzato commento a Petrarca e tradusse sia dai classici antichi, sia da alcuni moderni, come Young e Gessner. \nIl Settecento fu l'epoca della poesia arcadica e delle traduzioni nella Svizzera italiana. Oltre a quelle compiute da Riva, Fossati e Soave, bisogna ricordare l'opera di Gian Menico Cetti, che dopo essere stato allievo del Mezzofanti divenne il primo traduttore dal russo in una lingua occidentale, ricevendone elogi dallo stesso zar Alessandro e dal papa Pio VII. In quello stesso secolo la tipografia luganese Agnelli diffuse notevolmente presso il pubblico di lingua italiana gli ideali illuministici e rivoluzionari d'Oltralpe. \nNell'Ottocento, la formazione dei cantoni del Ticino e dei Grigioni, nel 1803, e la proclamazione dell'italiano come lingua ufficiale della Confederazione, nel 1848, se da una parte rinsaldarono i legami coi cantoni tedescofoni e francofoni, dall'altra fecero nascere il bisogno di mettere in luce l'identit\u00e0 italica della Svizzera italiana rispetto al resto del Paese. La maggioranza degli scritti dell'epoca riguardava la politica, cui si dedicarono fra gli altri Stefano Franscini e Vincenzo Dalberti, le scienze naturali (Luigi Lavizzari, Silvio Calloni), la storia, che ebbe tra i suoi interpreti Emilio Motta, la religione e la linguistica, che vide nei lavori di Carlo Salvioni le sue manifestazioni pi\u00f9 mature. \nIl panorama del XX secolo \u00e8 senza dubbio pi\u00f9 ricco e variegato, anche se la sua cifra comune fu assai spesso la poesia. Furono poeti Francesco Chiesa, lodato persino da Montale, e Giuseppe Zoppi, entrambi noti anche come prosatori, Valerio Abbondio. Menzione a parte meritano Piero Bianconi e gli Orelli, Giovanni e soprattutto Giorgio, salutato da molti come il pi\u00f9 grande scrittore svizzero in lingua italiana e addirittura da Contini come \"toscano del Ticino\", per l'uso di una parola limpida. Appartiene a un'epoca pi\u00f9 recente l'opera di Fabio Pusterla, forse il maggiore scrittore svizzero-italiano ancora in vita, come pure quella delle scrittrici Alice Ceresa e Anna Felder.\nCanton Grigioni.\nIl Canton Grigioni si caratterizza per il fatto di essere l'unico cantone trilingue dell'intera Confederazione svizzera. La letteratura in lingua italiana, dunque, vi occupa un posto pi\u00f9 modesto di quanto non avvenga nel Canton Ticino. Tuttavia, come accade nella regione ticinese, anche il Grigionitaliano vanta una tradizione letteraria ininterrotta dal XVI secolo fino ad adesso. \nIl primo poeta grigionese in lingua italiana fu il notaio Martino Bovollino di Mesocco, vissuto a cavallo fra il Quattrocento e il Cinquecento. Fu autore di poesie scritte in un volgare venato di latinismi ed ebbe rapporti epistolari con Pietro Bembo ed Erasmo da Rotterdam. Accanto ai suoi contributi culturali, Bovollino venne inviato come ambasciatore della Repubblica delle Tre Leghe a Venezia e ricopr\u00ec l'incarico di vicario a Sondrio per conto della Valtellina, allora appartenente alle Tre Leghe.\nBench\u00e9 nato in Inghilterra da un fuoriuscito toscano, anche Giovanni (John) Florio dev'essere annoverato tra gli scrittori grigionesi dell'epoca, non foss'altro che per la sua lunga permanenza a Soglio, dove crebbe e si form\u00f2. Accanto ai \"First and Second Fruites,\" manualetti di lingua italiana a uso degli Inglesi, lo si ricorda soprattutto per aver composto un dizionario italiano-inglese, intitolato \"World of Words\", uscito nel 1598. \nUna personalit\u00e0 di spicco del Seicento grigionese fu Paganino Gaudenzi, pastore riformato e successivamente sacerdote cattolico. Nel corso della sua vita impar\u00f2 diverse lingue, fra cui il latino, il greco, l'ebraico, il caldeo, che gli valsero cariche universitarie, come la cattedra di greco alla Sapienza di Roma. Scrisse numerose opere, sia in italiano sia in latino, raccolte in 40 volumi. Inoltre, intrattenne rapporti epistolari con molti intellettuali dell'epoca, come il letterato Alessandro Tassoni.\nPi\u00f9 ancora delle opere letterarie, le valli italofone dei Grigioni si distinsero in questi due secoli soprattutto per la loro attivit\u00e0 editoriale. Risale infatti al 1547 l'attivit\u00e0 della tipografia Landolfi, a Poschiavo, che dopo la Riforma protestante ebbe un'importanza capitale nella diffusione delle opere riformate, vietate nel resto dei territori italofoni. Nella stessa Poschiavo, presso la tipografia Ambrosioni, di propriet\u00e0 del barone De Bassus si pubblic\u00f2 nel 1782 la prima traduzione in lingua italiana dei Dolori del giovane Werther, fatta da Gaetano Grassi. \nI maggiori esponenti della cultura grigionese ottocentesca furono Giovanni Luzzi, prete riformato a Poschiavo, noto soprattutto per la sua traduzione e revisione della Bibbia, e Giovanni Andrea Scartazzini, autore di un commento alla Divina Commedia e di un'importante traduzione dell'opera di Dante in lingua tedesca. \nTra gli scrittori novecenteschi meritano di essere ricordati il poeta Remo Fasani, autore di un corposo canzoniere, e Grytzko Mascioni, nato in Italia ma di origini grigionesi .\nTra i drammaturghi del Novecento si ricorda lo scrittore, storico del teatro Oskar Eberle."}
{"id": "1077216", "revid": "767487", "url": "https://it.wikipedia.org/wiki?curid=1077216", "title": "Ian Murray", "text": "Difensore, viene considerato dai tecnici molto versatile, tanto che \u00e8 stato finora utilizzato indifferentemente come laterale destro o sinistro, o come centrale. Occasionalmente \u00e8 stato schierato anche come mediano, e in ragione della sua altezza viene utilizzato in attacco sulle palle aeree, anche se, comunque, la sua posizione di elezione \u00e8 quella di difensore centrale (o stopper).\nProveniente dall', la squadra di Edimburgo, sua citt\u00e0 natale, della quale era divenuto anche il capitano prima di trasferirsi a Glasgow presso i Rangers. Il trasferimento di Murray gener\u00f2 critiche e caus\u00f2 risentimenti da parte dei tifosi della capitale scozzese, che ancora oggi si concretizzano in ululati di disapprovazione quando il giocatore viene schierato a Edimburgo contro l'Hibernian.\nIl 3 ottobre 2006 a Murray \u00e8 stata diagnosticata la sindrome di Reiter, una forma di artrite che lo ha tenuto fuori dal campo di gioco fino a fine anno. Il suo ritorno in campo nel gennaio del 2007 ha coinciso con l'ultima partita diretta da Paul Le Guen prima delle sue dimissioni.\nMurray vanta 6 incontri in nazionale scozzese, sebbene nessuno di essi giocato per gli interi 90 minuti."}
{"id": "1077236", "revid": "588403", "url": "https://it.wikipedia.org/wiki?curid=1077236", "title": "Vy\u0161\u010da Liha 1992-1993", "text": "L'edizione 1992-93 del Campionato ucraino di calcio (\"Vy\u0161\u010da Liha\") vide la vittoria finale della , che prevalse sul , arrivato a pari punti, grazie alla miglior differenza reti.\nCapocannoniere del torneo fu Serhij Husjev (\u010cornomorec' Odessa), con 17 reti.\nUn accordo con la UEFA omaggi\u00f2 all\u2019Ucraina uno dei posti in Coppa UEFA della defunta Germania Est a fronte del riconoscimento ucraino della cessione alla Russia dei diritti della ex Unione Sovietica.\nClassifica finale.\nLegenda:\n\u00a0\u00a0\u00a0\u00a0\u00a0 Campione di Ucraina e ammessa alla Coppa dei campioni 1993-1994\n\u00a0\u00a0\u00a0\u00a0\u00a0 Ammessa alla Coppa UEFA 1993-1994\n\u00a0\u00a0\u00a0\u00a0\u00a0 Ammessa alla Coppa delle Coppe 1993-1994\nNote:"}
{"id": "1077240", "revid": "254059", "url": "https://it.wikipedia.org/wiki?curid=1077240", "title": "Laura Peperara", "text": "Biografia.\nLaura Peperara nacque a Mantova molto probabilmente nell'estate del 1563. Sua madre, Margherita Costanzi (ca 1541-1589), figlia di Annibale Costanzi (m. 1558), militare di origine napoletana e comandante dei cavalleggeri del duca Federico II Gonzaga, era dama della duchessa Margherita Paleologa. e spos\u00f2 nel settembre del 1559 Vincenzo Peveraro (1531-1622), letterato al servizio della famiglia Gonzaga, figlio del mercante mantovano Guglielmo Peveraro (1482-1562).\nFiglia unica, Laura fu certamente istruita nelle lettere e nella lingua latina dal padre. Cresciuta nell'ambiente della corte mantovana, \u00e8 possibile che la sua educazione musicale le fosse impartita unitamente ai giovani Vincenzo, Margherita e Anna, i figli del duca Guglielmo Gonzaga, noto appassionato di musica e compositore egli stesso. E poich\u00e9 il duca si avvaleva allora dei servizi del maestro di cappella Giaches de Wert, fu probabilmente questo musicista fiammingo il maestro di musica e canto di Laura.\n\u00c8 poi possibile che suo maestro di arpa, strumento preferito da Laura, sia stato il virtuoso Abramo dell'Arpa (1503-1587), o anche il nipote Abramino, appartenenti a una famiglia di arpisti in quel tempo molto noti e attivi a Mantova. Quanto alla danza, era rinomato nella corte gonzaghesca un \u00abIsacchino ebreo\u00bb, danzatore, cantante e liutista che \u00abinsegnava a sonare e a ballare, certo maestrevolmente\u00bb.\nL'ammirazione per l'arte eclettica e precoce di Laura non tard\u00f2 a manifestarsi: nel 1580 il \"principe\" dell'Accademia degli Innominati di Parma, nonch\u00e9 accademico degli Invaghiti di Mantova Muzio Manfredi (1535-1609), diede alle stampe la sua raccolta poetica \"Cento donne\", nella quale a ciascuna donna diversa \u00e8 dedicato un sonetto. Alla \u00abSignora Laura Peverara\u00bb \u00e8 dedicato il sonetto LIII:\nAl 1580 risale anche una raccolta poetico-musicale a lei dedicata, costituita da sedici sonetti, tre madrigali, una canzonetta e un'ottava, messi in musica a cinque e sei voci da prestigiosi compositori, quali Marc'Antonio Ingegneri, Claudio Merulo, Luca Marenzio, Orazio Vecchi, Orlando di Lasso, Giovanni Gabrieli, Alessandro Striggio e altri ancora. Le composizioni sono raccolte nel cosiddetto manoscritto 220, composto a cura dei Filarmonici di Verona e tuttora conservato in quell'Accademia, e costituiscono la prova del notevole successo goduto dall'arte della giovanissima Peperara anche fuori dalla nativa Mantova.\nLaura si esib\u00ec a Verona probabilmente nel 1578, magari in occasione dell'anniversario della fondazione dell'Accademia, avvenuta il 1\u00ba maggio 1543: i buoni rapporti con il duca Guglielmo, che si rec\u00f2 a Verona almeno due volte nel corso di quell'anno, unitamente alla sua passione per la musica, possono aver favorito la partecipazione di Laura a quell'avvenimento.\nApre il manoscritto il sonetto \"Mentre Laura gentil\", musicato sia dall'Ingegneri che dal Merulo:\nIn questo sonetto si parla di \u00abmeraviglie tra noi non viste anchora\u00bb, cos\u00ec come il Manfredi aveva scritto di \u00abmeraviglie nove accolte in ella\u00bb: probabilmente si allude alla novit\u00e0 rappresentata dall'esibizione di una solista che cantava accompagnandosi con l'arpa.\nNel sonetto \"Alma Citt\u00e0\", musicato dallo Striggio, si loda la sua \u00abangelica bellezza e pellegrina\u00bb e \u00abil doce riso e 'l canto\u00bb, mentre nel \"Pianta cara e gentil\", musicato dal Carteri, Laura \u00e8 definita niente meno che \u00absecondo honor de la Citt\u00e0 di Manto\u00bb, dopo Virgilio. In quasi tutti i testi si ripetono, nel solco della tradizione petrarchesca, i giochi di parole tra Laura, \"l'aura\" e il \"lauro\", e continue sono le lodi alla citt\u00e0 di Mantova e al Mincio che la circonda.\nGli accademici autori dei testi poetici del manoscritto non sono stati identificati, tranne Alberto Lavezzola, che scrisse i sonetti \"Passa 'l pensier\" e \"Se da lunge scaldar\", e dedic\u00f2 \u00aballa Signora Laura Peverari Gentildonna, et nelle lettere, et nella musica mirabilissima\u00bb altri due sonetti, \"Udiste pur del re de' fiumi altero\" e \"Fabricai forse il fuoco horrendo e fiero\". Altri omaggi dedicati a Laura in questo periodo sono le quattro odi latine dell'accademico filarmonico Federico Ceruti (1531-1611), \"Prodiit ut primum\", \"Munere laeta\" - \u00abtu hai riprodotto i diversi concerti dell'Olimpo pizzicando le corde col pollice veloce\u00bb - \"Docte Laura canens\" e \"Vere novo\".\nA Ferrara.\nL'8 marzo 1580 il duca di Ferrara Alfonso II, da un anno sposo di Margherita Gonzaga, giungeva per un breve soggiorno a Mantova, dove vide \u00abuna Giovane che essendo assai bella, et oltre a ci\u00f2 havendo virt\u00f9 di sonare e cantare eccellentemente, gli venne desiderio di haverla a Ferrara, e giunto qua ha procurato che la Signora Duchessa la mandi a ricercar per sua Dama\u00bb.\nFu cos\u00ec che il 18 marzo Margherita scrisse da Ferrara al padre Guglielmo, avvertendolo dell'arrivo a Mantova del \u00abforiere maggiore e scalco\u00bb del duca Alfonso, Vespasiano Manzini da Fermo, incaricato di ottenere il suo \"placet\" al trasferimento di Laura Peperara nella corte ferrarese. Dalla risposta del 5 aprile del duca Guglielmo alla figlia - \u00abmi troverete sempre, come son pronto a sodisfarvi\u00bb - pass\u00f2 poco meno di un mese e Laura, accompagnata dal padre e da una lettera di raccomandazione di Vincenzo Gonzaga per la sorella Margherita, si stabiliva a Ferrara con presumibile poca soddisfazione delle altre dame della corte estense.\nMa anche a Ferrara Laura Peperara riscosse un successo immediato: Battista Guarini le dedic\u00f2 il sonetto \"Taccia il cielo e la Terra al novo canto\" riconfermando la novit\u00e0 rappresentata dalle esibizioni della cantante, delle quali prova a dare una rappresentazione nel madrigale \"Mentre vaga Angioletta\", trasmessa dal poeta al duca Alfonso il 20 agosto 1581:\nVincenzo Giustiniani (1564-1637), scrivendo nel 1628 il suo \"Discorso sopra la musica de' suoi tempi\", descrisse il metodo del canto delle \u00abdame di Mantova e Ferrara\u00bb, le quali facevano a gara \u00abcol moderare e crescere la voce forte o piano, assottigliandola o ingrossandola [...] ora con strascinarla, ora smezzarla, con l'accompagnamento d'un soave, interrotto sospiro, ora tirando passaggi lunghi, seguiti bene, spiccati, ora gruppi, ora a salti, ora con trilli lunghi, ora con brevi, et or con passaggi soavi e cantati piano, dalli quali talvolta all'improvviso si sentiva echi rispondere, e principalmente con azione del viso, e dei sguardi e de' gesti che accompagnavano appropriatamente la musica e i concetti, e sopra tutto senza moto della persona e della bocca e delle mani sconcioso, che non fosse indirizzato al fine per il qual si cantava, e con far spiccar bene le parole in guisa tale che si sentisse anche l'ultima sillaba di ciascuna parola [...]\u00bb.\nIl \"Concerto delle dame\".\nIl duca Alfonso aveva progettato di costituire nella sua corte un complesso di voci femminili almeno fin da quando aveva ascoltato l'esibizione di Tarquinia Molza a Modena, dove si era recato in visita di Stato con la moglie Barbara d'Austria nell'ottobre del 1568.\nSi sa che nell'agosto del 1571 si tenne a Brescello, sotto la direzione di Luzzasco Luzzaschi, un concerto in onore dei principi d'Austria Rodolfo ed Ernesto. Come scrive l'ambasiatore fiorentino Bernardo Canigiani, \u00abda vespro a sera si festeggi\u00f2 in corte assai reteratamente, dove ballorno i principi alla tedesca e all'italiana, e si fece uno di quei concertoni di musica di circa sessanta fra voci e istrumenti, e dietro un gravicembalo tocco dal Luzzasco, cantorno la signora Lucrezia e la signora Isabella Bendidio a solo a solo, e tutt'a due, s\u00ec bene e cos\u00ec gentilmente, che io non credo si possi sentir meglio\u00bb.\nI Bendidio appartenevano a quella piccola nobilt\u00e0 ferrarese che faceva fortuna servendo la maggiore nobilt\u00e0: Lucrezia Bendidio (1547-ca 1600), allora la dama pi\u00f9 celebrata nella corte ferrarese, era moglie del conte Baldassarre Macchiavelli e amante del cardinale Luigi d'Este, la sorella Isabella spos\u00f2 nel 1573 il marchese Cornelio Bentivoglio, un'altra sorella, Taddea, si un\u00ec al poeta Battista Guarini - dai quali nacque Anna Guarini (1563-1598) - e Annina and\u00f2 sposa a un cavaliere.\nLucrezia e Isabella Bendidio erano tuttavia delle dilettanti, per quanto probabilmente di valore, e con l'arrivo di Laura Peperara il duca Alfonso pot\u00e9 costituire un duo di autentiche cantanti ed esperte di musica, formato da Laura e da Anna Guarini: quest'ultima era stata istruita al canto dal Luzzaschi e al liuto da Ippolito Fiorini e da Alberto dall'Occa, altri due musicisti della corte di Ferrara.\nAd esse il duca volle aggiungere un personaggio controverso, il napoletano Giulio Cesare Brancaccio, un militare spaccone e avventuriero bandito dalla Spagna e dalla Francia, dove Alfonso lo aveva conosciuto pi\u00f9 di vent'anni prima alla corte di Enrico II, apprezzandone non gi\u00e0 le inesistenti virt\u00f9 di stratega militare ma le doti di cantante basso. Ne scrive il 31 ottobre 1580 l'ambasciatore Urbani al granduca Francesco de' Medici: \u00abaspetta fra brevi giorni il Sig. Giulio Cesare Brancaccio, ma che ha fatto patto con lui che non habbia a parlare di quei suoi miracoli di guerra, ma s\u00ec bene intervenir talvolta in una musica secreta che si va preparando d'alcune Dame le quali tuttavia attendono a farci studio\u00bb.\nIl Brancaccio arriv\u00f2 a Ferrara alla fine di dicembre. La \u00absegretezza\u00bb testimonia la novit\u00e0 e l'importanza che venivano attribuite a queste prove musicali. Il duca ordin\u00f2 appositamente per Laura un'arpa di recente concezione, costituita da una doppia fila di corde, e per il Brancaccio un liuto non a sei corde, com'erano solitamente, ma a otto, \u00abcome li suol fare perfettissimi un Maestro Tedesco ch'\u00e8 in Padova nomato Mastro Venere Alberti\u00bb. Come scrisse lo stesso Brancaccio al cardinale Luigi d'Este, doveva essere un liuto ordinario \u00abquanto alla grandezza, et que' dui ordini bassi pi\u00f9 delli sei costumati siano li bordoni fermi, et sonori d'una corda per ciascuno, et non di due; et infine che 'l le\u00f9to sia armonioso et argentino, cio\u00e8 con suono chiaro et sonoro, et che i bassi rimbombino il pi\u00f9 che si pu\u00f2\u00bb.\nSi ha notizia delle prime esibizioni del trio: nel febbraio del 1581 vi assiste Thomas Arundel (1560-1639), il favorito di Elisabetta d'Inghilterra, in maggio il cardinale Alessandro Farnese, e in giugno \u00e8 ospite a Ferrara il principe e cardinale Ludovico Madruzzo, che assiste a un concerto \u00abfacendo le meraviglie della voce, del suono e della maniera di quella Dama Mantovana chiamata la Peverara\u00bb che \u00e8 \u00abla causa di tutta la dilettazione\u00bb. In ottobre il cardinale Gianfrancesco Gambara, nipote della poetessa Veronica, visita la citt\u00e0 e il cavalier Giacomo Grana informa il cardinale Luigi d'Este delle feste date in suo onore, che se ne stette a \u00abmirare la vista con quelle manone di quella gentil Dama\u00bb, ossia della Peperara.\nAi concerti partecipava anche il Brancaccio che tuttavia in autunno part\u00ec per Venezia, dove l'editore Vittorio Baldini gli stamp\u00f2 la sua traduzione del \"De bello gallico\": ritorner\u00e0 a Ferrara solo la successiva primavera, quando alla Peperara e ad Anna Guarini si era aggiunta, dal febbraio 1582, anche Livia d'Arco. Il duca Alfonso non nascondeva il suo malumore per l'assenza del gentiluomo napoletano che credeva di \u00abfar gran cose in questi libri che vuol imparare al mondo di guerreggiare\u00bb."}
{"id": "1077242", "revid": "35813", "url": "https://it.wikipedia.org/wiki?curid=1077242", "title": "Laura Peverara", "text": ""}
{"id": "1077243", "revid": "287204", "url": "https://it.wikipedia.org/wiki?curid=1077243", "title": "Strona", "text": ""}
{"id": "1077247", "revid": "339392", "url": "https://it.wikipedia.org/wiki?curid=1077247", "title": "SC Albi", "text": ""}
{"id": "1077268", "revid": "196390", "url": "https://it.wikipedia.org/wiki?curid=1077268", "title": "Fatti del teatro Dubrovka di Mosca", "text": ""}
{"id": "1077270", "revid": "339392", "url": "https://it.wikipedia.org/wiki?curid=1077270", "title": "Super 10 2006", "text": ""}
{"id": "1077273", "revid": "339392", "url": "https://it.wikipedia.org/wiki?curid=1077273", "title": "Super 10 2005", "text": ""}
{"id": "1077276", "revid": "729019", "url": "https://it.wikipedia.org/wiki?curid=1077276", "title": "Faid\u014dn Gkizik\u012bs", "text": "Biografia.\nGenerale dell'Esercito greco, ricopr\u00ec l'incarico di Presidente della Grecia dal 25 novembre 1973 all'8 dicembre 1974, nel corso della dittatura dei colonnelli. Fu nominato dal generale Dimitrios Ioannides, il capo della giunta militare che rimosse Ge\u014drgios Papadopoulos.\nFu lui che si risolse a proporre l'incarico di primo ministro a K\u014dnstantinos Karamanl\u012bs, il 24 luglio, e portare il paese alle elezioni democratiche del novembre 1974."}
{"id": "1077280", "revid": "124928781", "url": "https://it.wikipedia.org/wiki?curid=1077280", "title": "Vy\u0161\u010da Liha 1992", "text": "La prima edizione del campionato ucraino di calcio (\"Vy\u0161\u010da Liha\") si gioc\u00f2 nel 1992 e vide la vittoria finale del .\nCapocannoniere del torneo fu Jurij Hudymenko (), con 12 reti.\nNascita del torneo.\nLa dissoluzione dell'Unione Sovietica a natale del 1991 apr\u00ec il dibattito sull\u2019organizzazione della nuova stagione che doveva iniziare in primavera. Chiarito che l\u2019esperienza della Comunit\u00e0 di Stati Indipendenti sarebbe servita solo ad affrontare l\u2019avventura di Euro 1992, l\u2019Ucraina decise di creare il proprio campionato coi club dei tre campionati federali sovietici, che erano 19, pi\u00f9 la vincitrice della vecchia coppa regionale per rendere pari i quadri, affidando al torneo stesso la selezione di 16 squadre che sarebbero state un organico pi\u00f9 adatto per una realt\u00e0 pi\u00f9 ridotta rispetto alla vecchia URSS.\nL\u2019obiettivo dell\u2019adesione alla UEFA consigliava di passare ad un calendario europeo, e perci\u00f2 si pens\u00f2 ad una rapida semi-stagione di pochi mesi, ottenibile spezzando in due il torneo. Pi\u00f9 empiricamente, un rapido campionato aveva anche l\u2019obiettivo di chiedere alla UEFA degli ulteriori posti per i club ucraini per la stagione 1992-93, dato che gli esiti dell\u2019ultimo campionato sovietico erano stati in maggioranza appannaggio dei russi, lasciando notabilmente alla Dinamo Kiev, il maggior club del paese, solo una possibilit\u00e0 legata alla Coppa sovietica, cui si prefer\u00ec rinunciare."}
{"id": "1077281", "revid": "767487", "url": "https://it.wikipedia.org/wiki?curid=1077281", "title": "Eusebio Sempere", "text": "Biografia di Eusebio Sempere.\nNacque in una piccola localit\u00e0 nella provincia di Alicante, ma gi\u00e0 all'et\u00e0 di 17 anni si trasfer\u00ec a Valencia per frequentare scuole d'arte.\nSoggiorn\u00f2 a Parigi dal 1949 al 1958, ma la sua attivit\u00e0 artistica si svolse in Spagna. Artista costruttivista fece esperienze con la luce e il movimento creando opere mobili e luminose. Infatti nel 1960 rientr\u00f2 in Spagna e prese residenza a Madrid."}
{"id": "1077282", "revid": "767487", "url": "https://it.wikipedia.org/wiki?curid=1077282", "title": "Penetration", "text": "Penetration \u00e8 un gruppo punk rock formato nel 1976, da Pauline Murray (voce), Gary Chaplin (chitarra), Robert Blamire (basso), Gary Stallman (batteria), sciolto nel 1979 e riformato nel 2001.\nStoria del gruppo.\nIl loro primo e pi\u00f9 famoso singolo \u00e8 stato \"Don't Dictate\", uscito nel 1977 ed inserito anche in \"Best of Penetration\", la loro compilation pi\u00f9 recente. Chaplin \u00e8 stato sostituito da Neale Floyd e Fred Nurser si \u00e8 unito al gruppo per il singolo \"Life's a Gamble\" e l'album \"Moving Targets\" entrambi usciti nel 1978.\n\"Danger Signs\" \u00e8 uscito nell'aprile 1979 seguito da \"Come Into the Open\", uscito nell'agosto dello stesso anno e da \"Coming up for Air\", uscito nel mese di settembre. In seguito il gruppo ha registrato l'album \"Race Against Time\" che contiene una raccolta di demo recenti e tracce live. Alcune differenze musicali e la pressione della fama ha fatto s\u00ec che la band si sciogliesse nell'ottobre 1979.\nPauline Murray ha formato un nuovo gruppo punk, The Invisible Girls, assieme a Robert Blamire, Paul Harvey e altri musicisti di Manchester alla deriva come Vini Reilly, batterista nei Durutti Column insieme a John Maher dei Buzzcocks che ha suonato la batteria per la nuova band per un breve periodo. Fred Purser si \u00e8 unito ai Tygers of Pan Tang seguendo le sue doti tendenti all'heavy metal.\nNel 2001, Steve Wallace and Paul Harvey sono entrati nei Penetration come nuovi chitarristi."}
{"id": "1077286", "revid": "124433452", "url": "https://it.wikipedia.org/wiki?curid=1077286", "title": "Via Casilina", "text": "La via Casilina \u00e8 una strada medievale che congiungeva Roma a Casilinum (la moderna Capua), porto fluviale dell'antica Capua (l'odierna Santa Maria Capua Vetere), riprendendo il percorso di altre due strade romane: la via Labicana e la via Latina. Inizialmente il tracciato della Casilina finiva a \"Labicum\", l'odierno comune di Monte Compatri, prendendo il nome di via Labicana. Qui confluiva nella via Latina, giungendo quindi a \"Casilinum\". Il nome attuale risale quindi al periodo medievale e deriva dalla localit\u00e0 di destinazione.\nItinerario.\nTracciato attuale.\nL'attuale tracciato della strada statale 6 Via Casilina esce dalla Porta Maggiore a Roma e, inoltrandosi nella campagna romana, percorre dapprima la valle del Sacco, attraversando Frosinone, e poi la valle del Liri, passando attraverso il centro di Cassino; entra in Campania rimanendo nell'Alto Casertano e si congiunge con la via Appia nel comune di Pastorano in provincia di Caserta. L'attuale percorso \u00e8 lungo circa 200 chilometri."}
{"id": "1077293", "revid": "289247", "url": "https://it.wikipedia.org/wiki?curid=1077293", "title": "Rugby Parma", "text": ""}
{"id": "1077297", "revid": "57332", "url": "https://it.wikipedia.org/wiki?curid=1077297", "title": "Sempere (pittore)", "text": ""}
{"id": "1077298", "revid": "30297", "url": "https://it.wikipedia.org/wiki?curid=1077298", "title": "Treviso Rugby", "text": ""}
{"id": "1077302", "revid": "869733", "url": "https://it.wikipedia.org/wiki?curid=1077302", "title": "Strona (affluente del Ticino)", "text": "Lo Strona \u00e8 un torrente della provincia di Varese, affluente di sinistra del Ticino. Nasce tra Casale Litta e Crosio della Valle e scorre in direzione nordest-sudovest, confluendo nel Ticino presso Somma Lombardo. Attraversa i comuni di Casale Litta, Daverio, Crosio della Valle, Mornago, Vergiate, Arsago Seprio e Somma Lombardo. Lo Strona, dopo il torrente Arno, \u00e8 il maggior tributario del Ticino a valle del Lago Maggiore.\nStoria.\nA cavallo degli anni '80 e '90, a causa dell'inquinamento delle falde conseguente alle infiltrazioni nel sottosuolo di una discarica ai tempi installata lungo l'argine destro del torrente, nell'area territoriale di Vergiate e Somma Lombardo, questo torrente sub\u00ec una drammatica perdita di biodiversit\u00e0, con la scomparsa pressoch\u00e9 totale di tutte le specie di fauna ittica (vertebrati ed invertebrati) un tempo presenti nello Strona. Dopo la definitiva chiusura di quella discarica (1994), l'Ente Parco Ticino ed un consorzio di bonifica dedicato creato appositamente per il recupero ecologico dell'area, hanno iniziato un lungo e delicato lavoro di risanamento, che a distanza di 20 anni ha iniziato a mostrare i primi importanti risultati. L'acqua del torrente \u00e8 pian piano tornata ad offrire un ambiente sano e idoneo per i pesci, soprattutto risalenti dal fiume Ticino nella stagione riproduttiva, ma anche esemplari inseriti volutamente a scopo di ripopolamento, ed il torrente \u00e8 cos\u00ec tornato ad essere un corso d'acqua vivo, popolato da varie specie di pesci, anche se il fenomeno di rilascio di percolato nel sottosuolo all'altezza dell'area della ex discarica non \u00e8 ancora del tutto esaurito.\nTutta l'area attraversata dal torrente \u00e8 stata per secoli sede di importanti attivit\u00e0 rurali, e le acque dello Strona muovevano un tempo svariati mulini, utilizzati per la macina dei prodotti della terra, mulini le cui vestigia sono ancora in alcuni casi visibili lungo le sponde del torrente. Con l'arrivo della corrente elettrica ad inizio '900 tuttavia, e con il successivo sviluppo industriale, le attivit\u00e0 presenti nel territorio sono mutate, subendo importanti decentramenti, e tutta l'area prospiciente il corso d'acqua ha perso di interesse agricolo. Conseguentemente varie attivit\u00e0 di cura e preservazione dello Strona, come ad esempio la manutenzione degli argini e la dragatura del fondale, operazioni un tempo affidate ai proprietari dei terreni adiacenti al torrente e quindi eseguite con regolarit\u00e0, da tempo non vengono pi\u00f9 effettuate, anche per via di divieti specifici emanati dall'ente di sorveglianza territoriale. Tutto ci\u00f2 con il passare degli anni ha contribuito a riportare il torrente e le sue sponde ad un aspetto primordiale e selvaggio.\nLe acque dello Strona vengono comunque tuttora utilizzate anche a scopo irriguo (sotto la gestione del consorzio \"Irrigazione Strona\"), grazie alla presenza di varie rogge derivate dal torrente, la pi\u00f9 lunga delle quali (chiamata \"Canale Strona\") porta le acque del torrente dal territorio di Somma Lombardo fino a quello di Golasecca.\nAmbiente.\nLe specie attualmente presenti nel torrente sono: gobione, cavedano italico, rodeo amaro, vairone, trota fario e anguilla."}
{"id": "1077307", "revid": "140509", "url": "https://it.wikipedia.org/wiki?curid=1077307", "title": "Chris Farlowe", "text": "Il suo singolo di maggior successo \u00e8 stato \"Out of Time\" (1966), canzone scritta da Mick Jagger e Keith Richards incisa anche dai Rolling Stones, primo nelle classifiche del Regno Unito.\nBiografia.\nFarlowe ha iniziato la carriera musicale nel periodo dello Skiffle con i The John Henry Skiffle Group nel 1957, per poi entrare nelle band di Rhythm and blues britannico The Johnny Burns Rhythm e Blues Quartet nel 1958. Nel 1959 entr\u00f2 a far parte dei Chris Farlowe and the Thunderbirds, con i quali pubblic\u00f2 cinque singoli. Il suo primo e pi\u00f9 grande successo commerciale fu \"Out of Time\", cover di una canzone dei Rolling Stones, che vedeva il patrocinio di Mick Jagger, arrivata in vetta alla classifica dei singoli nel Regno Unito nel luglio 1966. In seguito Farlowe sciolse la band dopo alcuni altri 45 giri.\nHa inciso con Alexis Korner e dal 1970 \u00e8 un componente del gruppo jazz rock inglese Colosseum, con i quali ha registrato gli album \"Daughter of Time\" (1970) e \"Tomorrow's Blues\" (2006). \u00c8 stato anche, sempre nei primi anni '70, cantante degli Atomic Rooster, altro gruppo rock britannico.\nHa eseguito molte cover di Rolling Stones e Rod Stewart ed \u00e8 il vocalist in tre canzoni dell'album \"Outrider\" (1988) di Jimmy Page.\nNegli anni sessanta Farlowe era solito usare lo pseudonimo \"Little Joe Cook\" nei suoi lavori, per far credere di essere un cantante di colore.\nIn una formazione della sua band negli anni '60 ha militato un giovanissimo Carl Palmer.\nFarlowe - che possiede uno showroom a Islington - ."}
{"id": "1077308", "revid": "1982", "url": "https://it.wikipedia.org/wiki?curid=1077308", "title": "Adolf Hurwitz", "text": "Fu giudicato da Jean-Pierre Serre come \"una delle pi\u00f9 importanti figure nella matematica della seconda met\u00e0 del XIX secolo\". \nVita.\nEgli nasce in una famiglia ebrea. Alcuni documenti della famiglia indicano che egli aveva fratelli e parenti, ma i loro nomi non sono ancora stati accertati. Suo padre, Salomon Hurwitz, aveva un'impresa manufatturiera, ma non era benestante. La madre di Hurwitz, Elise Wertheimer, mor\u00ec quando lui aveva solo tre anni. Hurwitz entr\u00f2 nel Realgymnasium Andreanum a Hildesheim nel 1868; Qui ebbe come insegnante di matematica Hermann Schubert il quale convinse il padre di Hurwitz a mandarlo all'universit\u00e0 e fece in modo che potesse studiare con Felix Klein a Monaco. Salomon Hurwitz non si poteva permettere di mandare suo figlio all'universit\u00e0, ma un suo amico di nome Edwards lo aiut\u00f2 finanziariamente.\nCarriera.\nHurwitz entra all'Universit\u00e0 di Monaco nel 1877, all'et\u00e0 di 17 anni. Egli pass\u00f2 un anno frequentando le lezioni di Klein, prima di passare nell'anno accademico 1877-1878 all'Universit\u00e0 di Berlino dove frequent\u00f2 per un semestre il corso di Kummer dal titolo \"Introduzione alla teoria delle funzioni analitiche\". Mentre era a Berlino, Hurwitz continu\u00f2 a tenersi in contatto con Klein e lo aiut\u00f2 a scrivere un articolo sulla composizione delle funzioni ellittiche. Dopo tre semestri passati all'Universit\u00e0 di Berlino, Hurwitz ritorn\u00f2 all'Universit\u00e0 di Monaco nel 1879, dove continu\u00f2 a lavorare con Klein. Quando nell'ottobre del 1880, Felix Klein si trasfer\u00ec all'Universit\u00e0 di Lipsia, Hurwitz lo segu\u00ec e inizi\u00f2 il dottorato sotto la sua direzione e nel 1881 ottenne il dottorato presentando una dissertazione sulla composizione delle funzioni ellittiche. \nTrascorse poi due anni presso l'Universit\u00e0 di G\u00f6ttingen, dove present\u00f2 la sua tesi di abilitazione nel 1882. Successivamente ritorn\u00f2 a Berlino dove frequent\u00f2 i corsi di Weierstrass e Kronecker. Nel 1884 fu invitato da Lindemans a diventare Professore Straordinario dell'Universit\u00e0 di K\u00f6nigsberg e in questa sede rimase per otto anni. Qui incontr\u00f2 i giovani David Hilbert e Hermann Minkowski, sui quali ebbe una grande influenza. In seguito alla partenza da Zurigo di Frobenius, Hurwitz ottenne una cattedra al Politecnico Federale di Zurigo (oggi ETH Zurich) nel 1892, e in questa sede rimase per il resto della sua vita.\nNel corso della sua permanenza a Zurigo Hurwitz soffr\u00ec per la sua continua cattiva salute, la quale risaliva all'aver contratto il tifo mentre era studente a Monaco. Egli soffr\u00ec di forti emicranee, e nel 1905, i suoi reni si ammalarono e dovette farsene togliere uno. \nContributi alla Matematica.\nMolto dello studio della matematica di Hurwitz fu fortemente influenzata da Klein. Egli fu uno dei primi a padroneggiare la nozione di superficie di Riemann, e us\u00f2 tale nozione per provare alcuni risultati fondamentali sulle curve algebriche; in particolare dimostr\u00f2 quello che ora viene chiamato teorema sugli automorfismi di Hurwitz. Questo lavoro anticipa un certo numero di altre teorie, come la teoria generale delle corrispondenze algebriche, gli operatori di Hecke e il teorema di punto fisso di Lefshetz. Altri studi di Hurwitz includono la teoria delle funzioni complesse, le radici delle funzioni di Bessel e le equazioni differenziali; egli scrisse anche vari articoli sulla serie di Fourier. Egli ebbe un profondo interesse anche per la teoria dei numeri. Per esempio, pubblic\u00f2 un articolo sulla teoria della fattorizzazione per i quaternioni nel 1896 e applic\u00f2 ci\u00f2 al problema della rappresentazione di un intero come la somma di quattro radici, definendo le strutture che oggi sono chiamate quaternioni di Hurwitz.\nFamiglia.\nNel 1884, mentre era a K\u00f6nigsberg, Hurwitz incontr\u00f2 e spos\u00f2 Ida Samuel, la figlia di un professore della facolt\u00e0 di medicina. Essi ebbero tre figli."}
{"id": "1077310", "revid": "1097011", "url": "https://it.wikipedia.org/wiki?curid=1077310", "title": "Equazione di Picard-Fuchs", "text": "In matematica, per equazione di Picard-Fuchs si intende una equazione differenziale ordinaria lineare le cui soluzioni descrivono i periodi delle curve ellittiche. Prende il suo nome dai matematici \u00c9mile Picard e Lazarus Immanuel Fuchs.\nIn geometria algebrica questa equazione \u00e8 un caso molto speciale del fenomeno generale della connessione di Gauss-Manin.\nDefinizione.\nSia:\nil j-invariante con formula_2 e formula_3 invarianti modulari della curva ellittica nella forma di Weierstrass:\nSi osserva che il j-invariante \u00e8 un isomorfismo dalla superficie di Riemann formula_5 alla sfera di Riemann formula_6, dove formula_7 denota il semipiano superiore e formula_8 il gruppo modulare. Con tali notazioni l'equazione di Picard-Fuchs ha la forma:\nServendosi della Q-forma si ottiene:\nSoluzioni.\nL'equazione si pu\u00f2 porre in forma di equazione differenziale ipergeometrica, e due sue soluzioni linearmente indipendenti sono chiamate \"periodi\" delle funzioni ellittiche. Il rapporto dei due periodi \u00e8 formula_11, la coordinata standard per il semipiano superiore.\nL'equazione di Picard-Fuchs si pu\u00f2 porre nella forma di equazione differenziale di Riemann, e di conseguenza le sue soluzioni possono essere lette direttamente in termini di funzioni P di Riemann. Si ottiene:\nIdentit\u00e0.\nQuesta soluzione soddisfa l'equazione differenziale:\ndove formula_14 denota la derivata schwarziana di formula_15 rispetto a formula_16."}
{"id": "1077311", "revid": "1305772", "url": "https://it.wikipedia.org/wiki?curid=1077311", "title": "Matrice di Hurwitz", "text": "In matematica, una matrice quadrata \u00e8 chiamata matrice di Hurwitz se tutti gli autovalori hanno parte reale negativa. Per ogni autovalore formula_1 della matrice di Hurwitz formula_2 l'equazione differenziale:\n\u00e8 stabile, ovvero formula_4 per formula_5.\nSe formula_6 \u00e8 una (matrice di valori) di una funzione di trasferimento, formula_7 \u00e8 chiamata talvolta funzione di trasferimento \"di Hurwitz\" se i poli di tutti gli elementi della formula_7 hanno parte reale negativa. \u00c8 noto che non \u00e8 necessario che la matrice formula_9 sia una matrice di Hurwitz e non \u00e8 necessario che sia necessariamente quadrata. La connessione \u00e8 che se la matrice formula_2 \u00e8 una matrice di Hurwitz, allora il sistema dinamico:\n\u00e8 una funzione di trasferimento di Hurwitz.\nPolinomi.\nDato un polinomio reale:\nla matrice di Hurwitz corrispondente al polinomio formula_14 \u00e8 la matrice quadrata di dimensione formula_15 data da:\nNel 1895 Adolf Hurwitz ha stabilito (criterio di Routh-Hurwitz) che un polinomio \u00e8 stabile (ovvero le radici hanno parte reale strettamente negativa) se e solo se tutti i minori principali di guida della matrice di formula_17 sono positivi:\ne cos\u00ec via. I minori formula_19 sono detti determinanti di Hurwitz."}
{"id": "1077313", "revid": "367445", "url": "https://it.wikipedia.org/wiki?curid=1077313", "title": "Banca Nazionale negli Stati Sardi", "text": "La Banca Nazionale negli Stati Sardi \u00e8 stata la banca centrale del Regno di Sardegna dal 1849 al 1861.\nStoria.\nNel 1844 un gruppo di commercianti sotto la guida di Carlo Bombrini aveva fondato la Banca di Genova.\nNel 1847 era stata fondata anche la Banca di Torino, ma ebbe scarso successo e perci\u00f2 le due banche nel 1849 si fusero in un'unica societ\u00e0 privata, che si chiam\u00f2 Banca Nazionale degli Stati Sardi.\nIl 24 maggio 1851, Cavour, present\u00f2 un disegno di legge che autorizzava la Banca a portare il suo capitale da 8 a 16 milioni, con l'ingresso nei mesi successivi di nuovi azionisti, imponendole in pari tempo l'obbligo di istituire due succursali a Nizza e a Vercelli e di assumere le funzioni di cassiere dello Stato.\nGrazie alle pressioni di Cavour nel 1853 la Banca si vide affidata i compiti di Tesoreria di Stato e conseguentemente ebbe una notevole disponibilit\u00e0 economica per effettuare prestiti.\nCon la nascita del Regno d'Italia l'Istituto prese la nuova denominazione di Banca Nazionale nel Regno d'Italia e nel 1867 inglob\u00f2 sia la Banca di Parma sia la Banca delle Quattro Legazioni.\nAttivit\u00e0.\nLa banca aveva una sede a Torino e un'altra a Genova. La sede di Torino fu alquanto attiva, in quanto vi era una forte contiguit\u00e0 col governo. La Banca divenne il braccio finanziario di Cavour, essendo l'unica banca autorizzata ad emettere cartamoneta."}
{"id": "1077314", "revid": "1305772", "url": "https://it.wikipedia.org/wiki?curid=1077314", "title": "TFR", "text": ""}
{"id": "1077316", "revid": "767487", "url": "https://it.wikipedia.org/wiki?curid=1077316", "title": "Polinomio di Hurwitz", "text": "In matematica per polinomio di Hurwitz si intende un polinomio i cui zeri sono posti nella parte sinistra del piano complesso, cio\u00e8 sono numeri complessi aventi parte reale negativa. \nQuesti polinomi sono cos\u00ec chiamati in onore di Adolf Hurwitz.\nEsempi.\nUn semplice esempio di un polinomio di Hurwitz \u00e8 il seguente:\nInfatti a tale polinomio si pu\u00f2 dare la forma\nPi\u00f9 in generale sono polinomi di Hurwitz tutti i polinomi aventi la forma\nPropriet\u00e0.\nPer essere un polinomio di Hurwitz, \u00e8 necessario ma non sufficiente che tutti i relativi coefficienti siano positivi. Perch\u00e9 tutte le radici del polinomio si trovino nella parte sinistra del piano complesso, \u00e8 necessario e sufficiente che il polinomio soddisfi il criterio di stabilit\u00e0 di Routh-Hurwitz."}
{"id": "1077317", "revid": "31165", "url": "https://it.wikipedia.org/wiki?curid=1077317", "title": "Quaternione di Hurwitz", "text": "In matematica, un quaternione di Hurwitz (o intero di Hurwitz) \u00e8 un quaternione le cui componenti sono tutti numeri interi \"oppure\" tutti numeri semidispari (non \u00e8 ammessa una combinazione di componenti intere e semidispari). \nL'insieme di tutti i quaternioni di Hurwitz \u00e8:\nSi mostra che \"H\" \u00e8 chiuso rispetto alla moltiplicazione e all'addizione di quaternioni, cos\u00ec che esso forma un sottoanello dell'anello di tutti i quaternioni H.\nUn quaternione di Lipschitz (o intero di Lipschitz) \u00e8 un quaternione le cui componenti sono tutte intere. Chiaramente l'insieme di tutti i quaternioni di Lipschitz \nforma un sottoanello dei quaternioni di Hurwitz \"H\".\nIn quanto gruppo, \"H\" \u00e8 un gruppo abeliano libero per il quale un insieme di generatori \u00e8 {\u00bd(1+\"i\"+\"j\"+\"k\"), \"i\", \"j\", \"k\"}. Esso perci\u00f2 forma un reticolo in R 4. Questo reticolo \u00e8 conosciuto come il reticolo \"F\"4 in quanto \u00e8 il reticolo radice dell'algebra di Lie semisemplice \"F\"4. I quaternioni di Lipschitz \"L\" formano un sottoreticolo di \"H\" di indice 2.\nIl gruppo delle unit\u00e0 in \"L\" \u00e8 un gruppo di quaternioni di ordine 8 \"Q\" = {\u00b11, \u00b1\"i\", \u00b1\"j\", \u00b1\"k\"}. Il gruppo delle unit\u00e0 in \"H\" \u00e8 un gruppo non abeliano di ordine 24 conosciuto come il gruppo binario del tetraedro. Gli elementi di questo gruppo includono gli 8 elementi di \"Q\" e i 16 quaternioni {\u00bd(\u00b11\u00b1\"i\"\u00b1\"j\"\u00b1\"k\")} dove i segni possono essere scelti in qualsiasi combinazione. Il gruppo dei quaternioni \u00e8 un sottogruppo normale del gruppo binario del tetraedro \"U\"(\"H\"). Gli elementi di \"U\"(\"H\"), i quali hanno tutti norma 1, formano i vertici delle 24-celle inscritti nelle 3-sfere. \nI quaternioni di Hurwitz formano un ordine (nel senso della teoria degli anelli) nell'anello di divisione dei quaternioni con componenti razionali. Di fatto, si tratta di un ordine massimale, un risultato molto importante. Anche i quaternioni di Lipschitz, che sono i pi\u00f9 ovvi candidati al ruolo di \u201cquaternioni intero\u201d', formano un ordine. Tuttavia, quest'ultimo ordine non \u00e8 massimale, e perci\u00f2 risulta meno adatto allo sviluppo di una teoria di ideali sinistri confrontabile a quella della teoria algebrica dei numeri. Ci\u00f2 che Adolf Hurwitz comprese, perci\u00f2, fu che questa sua definizione di quaternione intero \u00e8 la migliore con cui operare. Questa fu uno dei maggiori progressi nella teoria degli ordini massimali; l'altro \u00e8 la considerazione che essi, per un anello non-commutativo come H, non saranno unici. \u00c8 quindi necessario fissare un ordine massimale con cui lavorare, estendendo il concetto di intero algebrico.\nLa norma di un quaternione di Hurwitz, data da formula_3, \u00e8 sempre un intero. Dal teorema dei quattro quadrati di Lagrange, sappiamo che ogni intero non negativo pu\u00f2 essere espresso come somma di al massimo quattro quadrati. Ne consegue che ogni intero non negativo \u00e8 sempre uguale alla norma di qualche quaternione di Lipschitz (o di Hurwitz). Un intero di Hurwitz \u00e8 primo se e solo se la sua norma \u00e8 un primo."}
{"id": "1077318", "revid": "827882", "url": "https://it.wikipedia.org/wiki?curid=1077318", "title": "Canzoni, preghiere, danze del II millennio Sezione Europa", "text": ""}
{"id": "1077320", "revid": "71814", "url": "https://it.wikipedia.org/wiki?curid=1077320", "title": "Pubblico Ministero", "text": ""}
{"id": "1077326", "revid": "287204", "url": "https://it.wikipedia.org/wiki?curid=1077326", "title": "Publio Sempronio Tuditano", "text": "Biografia.\nPartecip\u00f2 alla battaglia di Canne come tribuno militare e riusc\u00ec a salvarsi passando a forza attraverso lo schieramento dei nemici. Nel 215 a.C. venne eletto edile curule.\nNel 213 a.C. ottenne la pretura, ed organizz\u00f2 come edile i \"ludi scenici\" che durarono per la prima volta quattro giorni. Lo stesso, una volta ottenuto il comando della Gallia cisalpina, la cui base operativa era posta ad \"Ariminum\" (Rimini), combatt\u00e9 contro i Galli della regione, espugnando la citt\u00e0 di \"Aternum\", facendo pi\u00f9 di 7.000 prigionieri e ottenendo un ricco bottino di rame e argento coniato. Il comando gli venne prorogato come propretore l'anno successivo (212 a.C.). Anche nel 211 a.C. gli venne prorogato il comando in Gallia.\nFu console nel 204 a.C. e combatt\u00e9 contro Annibale nella battaglia di Crotone, il cui esito fu incerto."}
{"id": "1077333", "revid": "104485", "url": "https://it.wikipedia.org/wiki?curid=1077333", "title": "Clara Schumann", "text": "\u00c8 stata una delle pianiste pi\u00f9 importanti dell'era romantica.\nBiografia.\nIl padre di Clara, Johann Gottlob Friedrich Wieck (1785-1873), aveva studiato teologia. Appassionato di musica, fond\u00f2 una fabbrica di pianoforti. La madre, Marianne Tromlitz (1797-1872), era cantante e pianista. Clara aveva una personalit\u00e0 forte e orgogliosa: la sua vocazione derivava da una famiglia che aveva coltivato l'arte della musica da generazioni. Il nonno di Marianne, Johann George Tromlitz, era stato un celebre flautista e compositore, mentre il padre era cantore a Plauen.\nI genitori di Clara si sposarono nel 1816 e la coppia ebbe cinque tra figlie e figli: Adelheid - morta prima che la secondogenita nascesse -, Clara, Alwin, Gustav e Viktor. Nei primi anni di matrimonio, Marianne riusc\u00ec ad occuparsi della casa pur continuando a esibirsi e dando lezioni di canto e pianoforte. I contrasti col marito si fecero per\u00f2 presto evidenti; alla nascita di Viktor (1824), Marianne e Friedrich erano gi\u00e0 separati e ottennero il divorzio nel gennaio dell'anno seguente, nel 1825.\nMarianne spos\u00f2 qualche mese pi\u00f9 tardi Adolph Bargiel, insegnante di musica, da anni amico comune della coppia. Da lui ebbe un figlio, Woldemar, che sarebbe diventato compositore di un certo rilievo. Friedrich Wieck spos\u00f2 nel 1828 Clementine Fechner, pi\u00f9 giovane di lui di vent'anni, ed ebbe da lei una figlia, Marie, alla quale insegn\u00f2 ugualmente il pianoforte.\nAccortosi ben presto del dono di Clara, il padre Friedrich Wieck decise di sottrarla alle distrazioni della scuola e di destinarla a corsi privati, soprattutto per farne una virtuosa del pianoforte. Teneva al posto della figlia, ancora incapace di esprimersi correntemente per iscritto, un diario in cui annotava fatti e avvenimenti in prima persona. Pi\u00f9 tardi esigette comunque di leggere quanto lei vi annotava. Un esempio, di quando Clara aveva 9 anni: \"Mio padre, che da lungo tempo sperava un cambiamento da parte mia, ha osservato oggi, di nuovo, che sono sempre ancora pigra, negligente, disordinata, testarda, disubbidiente, e ci\u00f2 anche nel suonare il pianoforte; e poich\u00e9 ho eseguito cos\u00ec male in sua presenza le nove Variazioni op. 26 di H\u00fcnten, egli ha strappato lo spartito di fronte ai miei occhi, e ha deciso che da oggi non mi avrebbe lasciato una sola ora, e oramai posso solo suonare scale, studi di Cramer e gli esercizi di Czerny per i trilli\".\nWieck insegnava personalmente il pianoforte alla figlia: il suo metodo pedagogico ne fece una concertista acclamata e fu applicato con successo anche da Robert Schumann o Hans von B\u00fclow. Non fu per\u00f2 rispettoso dei diritti dell'infanzia; in pi\u00f9, l'insegnamento extramusicale di cui benefici\u00f2 Clara fu molto limitato. L'influsso del padre dur\u00f2 a lungo ed \u00e8 palpabile nel repertorio dei concerti del primo periodo (Friedrich Kalkbrenner, Camille Pleyel, Ignaz Moscheles e Henri Herz). Solo una volta staccatasi dall'intransigente figura paterna, Clara inser\u00ec nei suoi programmi pagine di Ludwig van Beethoven o Johann Sebastian Bach.\nFriedrich Wieck accompagnava sempre la giovane figlia in tourn\u00e9e. Si preoccupava dei contratti, della sala e dello strumento. Su quest'ultimo aspetto era particolarmente puntiglioso: portava con s\u00e9 tutto l'armamentario necessario ad accordare e riparare i pianoforti a coda su cui avrebbe suonato Clara. All'epoca, infatti, non era possibile portare con s\u00e9 uno strumento di quelle dimensioni e, inoltre, i pianoforti resi disponibili per i concerti erano sovente difettosi: tasti che si incastravano, sordine che si bloccavano e cos\u00ec via.\nSembra che Clara abbia iniziato a parlare molto tardi, verso i quattro anni, e solo dopo aver passato un anno lontana dal padre, in casa dei nonni. I corsi intensivi di pianoforte cominciarono all'et\u00e0 di cinque anni. Si conosce anche la data del suo primo concerto: il 20 ottobre 1829 present\u00f2, con un'altra allieva di suo padre, un pezzo a quattro mani di Friedrich Kalkbrenner. La piccola concertista si sarebbe esibita poi anche di fronte a Goethe, Niccol\u00f2 Paganini e Franz Liszt. Tenne concerti in numerose citt\u00e0; a Vienna, all'et\u00e0 di 18 anni, fu nominata virtuosa da camera dell'imperatore. Nell'attivit\u00e0 di compositrice non fu da meno: le sue \"Quatre Polonaises\" op. 1 furono pubblicate quando aveva solo dieci o undici anni. Seguirono \"Caprices en forme de Valse\", \"Valses romantiques\", \"Quatre pi\u00e8ces caract\u00e9ristiques\", \"Soir\u00e9es musicales\", un concerto per pianoforte e molte altre pagine ancora come i \"Lieder\" per voce e pianoforte e, soprattutto, il suo \"Trio in sol minore per pianoforte, violino e violoncello\" op. 17, che senza dubbio \u00e8 il suo capolavoro.\nInnamoratasi a 16 anni di Robert Schumann, allievo di suo padre, pot\u00e9 sposarlo soltanto cinque anni dopo, il 12 settembre 1840, alla vigilia del proprio ventunesimo compleanno e in totale opposizione alla volont\u00e0 del padre, convinto che Schumann fosse incline all'alcolismo (cosa che si sarebbe rivelata in gran parte vera) e che avrebbe avuto scarsissimo successo come musicista, a causa delle sue idee innovative in fatto di composizione. \nI primi anni di matrimonio furono sereni. Robert si dedicava alla composizione. Questi, inoltre, dapprima insegn\u00f2 per un anno, dal 1843, nel conservatorio di Lipsia, invitato dal suo fondatore, l'amico Felix Mendelssohn Bartholdy, poi per\u00f2 prefer\u00ec dedicarsi a seguire la moglie in \"tourn\u00e9e\" in Russia. La coppia si stabil\u00ec quindi a Dresda, dove Robert si diede totalmente alla composizione.\nSeguendo il marito nei successivi spostamenti, Clara si dedic\u00f2 alla sua assistenza, dacch\u00e9 i sintomi della sua instabilit\u00e0 mentale si manifestarono e poi si aggravarono, via via negli anni e in particolare a D\u00fcsseldorf dove nel 1850 il marito aveva trovato impiego come direttore musicale. Robert infatti soffriva di amnesie, stava assorto per ore, si era rivelato un pessimo direttore d'orchestra. Il suo stato divenne tale che venne licenziato e fu in seguito salvato da barcaioli durante un tentativo di suicidio nel Reno, nel febbraio 1854. Dovette cos\u00ec essere internato nel manicomio di Endenich presso Bonn, dove sarebbe morto due anni dopo.\nCarriera dopo la morte del marito.\nDopo la morte di Robert, il 29 luglio 1856, la sua vedova si dedic\u00f2 principalmente all'interpretazione dei lavori del marito, ma quando visit\u00f2 per la prima volta l'Inghilterra nello stesso anno, in gran parte grazie ai buoni uffici dell'amico compositore William Sterndale Bennett, la critica si pronunci\u00f2 contro la musica di Schumann in un coro di disapprovazione.\nClara ebbe un ruolo importante nel far rientrare tra i favori della critica il Concerto in re minore di Brahms, un'opera che dopo la prima esecuzione ad Hannover era stata accolta tiepidamente, e aveva per di pi\u00f9 avuto un solenne \"fiasco\" a Lipsia. La composizione verr\u00e0 valorizzata solo negli anni Settanta dell'Ottocento, principalmente per la tenacia di Clara Schumann e dello stesso autore.\nLa pianista torn\u00f2 a Londra nel 1865 e continu\u00f2 con le sue esibizioni ogni anno, con l'eccezione di quattro, fino al 1882. In Inghilterra tenne concerti nuovamente ogni anno tra il 1885 e il 1888. Le interruzioni dall'attivit\u00e0 pianistica furono frequenti, in quanto la Wieck-Schumann attravers\u00f2 periodi di forte affaticamento che finirono per sfociare in una vera e propria patologia. Tra il 1873 e il 1875, la pianista fu costretta a cancellare tutti gli impegni per i fortissimi dolori che provava. Secondo la medicina moderna, si \u00e8 ricostruito trattarsi di una \"sindrome da sovraccarico\", caratteristica di alcuni musicisti che arrivano a suonare fino a 15 ore al giorno. Clara soffriva di dolori acutissimi alle braccia, dovuti al superlavoro, e solo nel 1875 trov\u00f2 sollievo grazie alle tecniche innovative interdisciplinari per la lotta al dolore introdotte da Friedrich von Esmarch a Kiel. Le cure migliorarono il suo quadro clinico, ma comunque dov\u00e9 diminuire l'attivit\u00e0 concertistica e non inserire nel suo repertorio i pezzi pi\u00f9 impegnativi fisicamente, tra cui il primo e il secondo concerto per pianoforte di Brahms, che la lasciavano stremata.\nInizialmente si interess\u00f2 ai lavori di Liszt, ma in seguito svilupp\u00f2 una netta ostilit\u00e0 contro di lui. Smise di suonare qualsiasi sua opera e cancell\u00f2 la dedica a Liszt, fatta dal marito, della \"Fantasia in do maggiore\" op. 17, quando ne pubblic\u00f2 l'opera completa. Rifiut\u00f2 di partecipare al festival per il centenario di Beethoven che si tenne a Vienna nel 1870, quando venne a sapere che Liszt e Richard Wagner vi avrebbero partecipato. Fu anche infatti particolarmente feroce nelle critiche nei confronti di Wagner. Disse del \"Tannh\u00e4user\" che \"si consuma nelle atrocit\u00e0\"; descrisse il \"Lohengrin\" come \"orribile\"; e scrisse di un capolavoro assoluto come il \"Tristano e Isotta\" che era \"la cosa pi\u00f9 ripugnante che io abbia mai visto o sentito in tutta la mia vita\".\nNel 1878 ottenne la prima cattedra di pianoforte alla Hochschule f\u00fcr Musik di Francoforte sul Meno, un incarico che mantenne fino al 1892 e nel quale contribu\u00ec grandemente alla innovazione della moderna tecnica pianistica.\nClara Schumann tenne il suo ultimo concerto pubblico il 12 marzo 1891 a Francoforte. L'ultima opera presentata furono le \"Variazioni su un Tema di Haydn\" di Brahms, nella versione per due pianoforti (op. 56a).\nVenne colpita da un ictus il 26 marzo 1896, e mor\u00ec il successivo 20 maggio all'et\u00e0 di 77 anni. \u00c8 sepolta a Bonn nel cimitero \"Alter Friedhof\" nella stessa tomba del marito.\nOmaggi cinematografici e teatrali.\nCinema.\nIn quattro occasioni, il cinema ha ricordato Clara Wieck Schumann:"}
{"id": "1077334", "revid": "92719", "url": "https://it.wikipedia.org/wiki?curid=1077334", "title": "Callorino dell'Alasca", "text": ""}
{"id": "1077336", "revid": "287204", "url": "https://it.wikipedia.org/wiki?curid=1077336", "title": "Festschrift", "text": "Festschrift indica un volume di scritti preparato per celebrare o ricordare uno studioso, un accademico o un professore universitario ancora viventi, oppure pubblicato in occasione di un anniversario.\nEtimologia.\n\"Festschrift\" \u00e8 un termine tedesco di genere femminile, derivato da \"Fest\", \"festeggiamenti/celebrazione\", e \"Schrift\", \"scritto\", traducibile in lingua italiana con l'espressione \"pubblicazione celebrativa\". In italiano le \"Festschriften\" sono spesso intitolate \"Scritti in onore di...\", o \"Studi in onore di...\", \"Studi offerti a...\", \"Studi offerti in onore di...\", mentre il titolo Liber amicorum... , invece, \u00e8 un'espressione latina che significa \"Libro degli amici\" e contraddistingue una pubblicazione proveniente da una cerchia pi\u00f9 intima di amici e colleghi.\nIn tutti i casi, il titolo \u00e8 completato dalle generalit\u00e0 della persona che si vuole celebrare, con l'eventuale aggiunta dell'occasione che ha dato spunto all'iniziativa (\"... in occasione del suo [...]simo genetliaco/compleanno\").\nStoria.\nLa pi\u00f9 antica \"Festschrift\" si ritiene sia una raccolta di scritti per celebrare il duecentesimo anniversario dell'introduzione in Europa della stampa, curata a Lipsia nel 1640 da Gregor Ritzsch, il decano degli stampatori tedeschi.\nQuesto genere di pubblicazioni divenne molto frequente nel XVIII secolo in ambito accademico. Pi\u00f9 spesso l'occasione \u00e8 un compleanno, spesso il sessantesimo compleanno, o il pensionamento del festeggiato, di solito un professore; non esistono tuttavia occasioni o anniversari fissi. Gli scritti sono generalmente dei contributi scientifici originali presentati da colleghi o da allievi della persona che si vuole festeggiare. Tali pubblicazioni, che costituiscono talora delle opere in pi\u00f9 volumi, possono contenere dei contributi scientifici molto importanti. Per esempio, l'importante collana di storia romana \"Aufstieg und Niedergang der r\u00f6mischen Welt\" \u00e8 nata nel 1970 come \"Festschrift\" per il 75\u00ba compleanno del classicista Joseph Vogt.\nAll'interno di tali pubblicazioni \u00e8 inclusa spesso una \"tabula gratulatoria\" (\"tabella di felicitazione\"). Si tratta di una lista di personalit\u00e0 (colleghi, accademici, amici...) che hanno voluto indirizzare felicitazioni e auguri alla persona celebrata.\nDal 1978 viene pubblicata annualmente la rivista specialistica \"Internationale Jahresbibliographie der Festschriften\" (\"IJBF\", \"Bibliografia annuale delle Festschrift\")."}
{"id": "1077338", "revid": "92719", "url": "https://it.wikipedia.org/wiki?curid=1077338", "title": "Arctocefalo di Guadalupe", "text": ""}
{"id": "1077347", "revid": "2210568", "url": "https://it.wikipedia.org/wiki?curid=1077347", "title": "Eberardo II, duca del W\u00fcrttemberg", "text": "Fu conte del W\u00fcrttemberg-Stuttgart dal 1480 al 1496, quando divenne duca del W\u00fcrttemberg.\nBiografia.\nEgli soggiorn\u00f2 a lungo in giovent\u00f9 alla corte di Borgogna. Nel 1461 prese parte in Reims alla cerimonia d'incoronazione di Luigi XI di Francia. Tornato nel 1462 nel W\u00fcrttemberg, spos\u00f2 qualche anno dopo la marchesa Elisabetta di Hohenzollern, una delle figlie del marchese Alberto III di Brandeburgo. Gi\u00e0 nel 1477 gli si apr\u00ec la possibilit\u00e0 di una successione anche nella signor\u00eca dell'altra parte del W\u00fcrttemberg, il W\u00fcrttemberg-Urach, che era governato dal conte Eberardo V privo di figli.\nL'8 febbraio 1480 assunse il governo del W\u00fcrttemberg-Stuttgart, a seguito della morte del padre Ulrico. Due anni e mezzo dopo stipulava un accordo in M\u00fcnsinger con Eberardo V, signore dell'altro W\u00fcrttemberg, cui consegnava il W\u00fcrttemberg-Stuttgart, in cambio della promessa di diventarne il successore alla sua morte. Cos\u00ec Eberardo VI rimase dal 1482 fino alla morte di Eberardo V il signore formale del W\u00fcrttemberg-Stuttgart, mentre il potere effettivo era nelle mani del lontano cugino omonimo.\nEberardo VI si dovette difendere gi\u00e0 dall'inizio dal suo spodestamento contro il pi\u00f9 anziano parente, il quale nel 1489 giunse a mettere in dubbio la promessa di successione persino riguardo al W\u00fcrttemberg-Stuttgart. Intanto nel 1495 l'intero W\u00fcrttemberg venne elevato al rango di ducato. Alla morte di Eberardo V (diventato duca con il nome di Eberardo I) per\u00f2, Eberardo VI (ora duca Eberardo II) riusc\u00ec senza difficolt\u00e0 a subentrare come duca al defunto nell'intero W\u00fcrttemberg.\nQuesto tuttavia gli procur\u00f2 fin dall'inizio varie difficolt\u00e0 con i signorotti locali. Costoro in stretta collaborazione con l'Imperatore Massimiliano I lo spodestarono, cosicch\u00e9 Eberardo dovette fuggire ad Ulma. Poich\u00e9 col\u00e0 non trov\u00f2 alcun appoggio, il 10 giugno 1498 dovette riconoscere l'arbitrato di Massimiliano, accettando il suo spodestamento e l'esilio in cambio di una rendita annua di 6.000 fiorini.\nAl suo posto fu insediato al governo un Consiglio dei Territori, con la legittimazione del re. Questa situazione termin\u00f2 allorch\u00e9 suo nipote, figlio del fratello Enrico, Ulrico, raggiunta la maggior et\u00e0 subentr\u00f2 nel governo in qualit\u00e0 di duca del W\u00fcrttemberg. Eberardo trov\u00f2 rifugio presso il Principe Elettore del Palatinato, Filippo, fino alla sua morte. Fu sepolto nella chiesa collegiata di Heidelberg.\nVoci correlate.\nseparatore"}
{"id": "1077350", "revid": "84184", "url": "https://it.wikipedia.org/wiki?curid=1077350", "title": "Cini", "text": ""}
{"id": "1077351", "revid": "123690368", "url": "https://it.wikipedia.org/wiki?curid=1077351", "title": "Censimento generale della popolazione e delle abitazioni", "text": "Il censimento generale della popolazione e delle abitazioni era, in Italia, una rilevazione decennale affidata all'Istituto nazionale di statistica (Istat). Il suo ambito prevedeva la raccolta di informazioni numeriche sulla popolazione residente, sulle abitazioni e sugli edifici. Oltre al conteggio della popolazione doveva analizzare anche i suoi caratteri statistici. In maniera minore era prevista l'analisi della popolazione temporaneamente presente nel Paese, sulla quale si rilevavano solamente informazioni sommarie. Il censimento generale della popolazione si effettuava in Italia ogni dieci anni, nell'anno terminante con 1, con l'eccezione degli anni 1891 (per difficolt\u00e0 finanziarie) e 1941 (per motivi bellici), mentre ne fu aggiunto uno nel 1936, secondo un programma non mantenuto di rendere le rilevazioni generali a cadenza quinquennale. Dal 1951 il censimento della popolazione \u00e8 stato aggregato a quello delle abitazioni. Nel 2011 \u00e8 stato effettuato l'ultimo censimento con cadenza decennale.\nScopo.\nFinalit\u00e0 principale del censimento della popolazione \u00e8 di raccogliere dati relativi al numero della popolazione per microaree o sezioni di censimento. Esso consente anche di definire la popolazione legale in base agli art. 56 e 57 della Costituzione dei comuni e delle Regioni ed infine aggiornare le anagrafi comunali della popolazione residente tramite la procedura detta di confronto censimento anagrafe. Gli scopi del censimento sono fissati nel DPR n. 276 del 22 maggio 2001.\nMetodologia.\nI censimenti della popolazione in Italia sono effettuati con il cosiddetto metodo classico (o censimento tradizionale), consistente nella somministrazione di un questionario, per autocompilazione e talvolta intervista, destinato agli intestatari di scheda (capifamiglia). Esistono diversi modelli di tale strumento di rilevazione: il foglio di famiglia, quello di convivenza, degli edifici, dei numeri civici.\nLe informazioni richieste riguardano la fotografia dell'Italia in un particolare giorno dell'anno (variabile a ogni censimento):\nI questionari per le famiglie possono essere di due colori, verde o rosso: nel primo, pi\u00f9 corto, sono richieste solo le informazioni primarie come nome, cognome, data di nascita, tipo di lavoro e superficie della casa d'abitazione, mentre il secondo, pi\u00f9 lungo, richiede informazioni statistiche aggiuntive rispetto all'abitazione (riscaldamento, posto auto ecc.).\nDal 2011 i questionari non sono pi\u00f9 anonimi e ogni famiglia \u00e8 classificata in base un numero progressivo collegato al questionario; \u00e8 prevista una sanzione in caso di occultamento al censimento variabile da 200 a euro.\nL'unit\u00e0 di rilevazione del censimento demografico sono le famiglie e le convivenze; l'unit\u00e0 di rilevazione del censimento delle abitazioni sono, appunto, le abitazioni, abitate e non.\nL'unit\u00e0 territoriale di base su cui vengono rilevati i dati \u00e8 la sezione. Il territorio nazionale \u00e8 stato suddiviso in sezioni: ognuna di circa 250 famiglie.\nNel 15\u00ba censimento (2011) fu per la prima volta possibile compilare il questionario sulle persone via web, dal sito dell'Istat, mentre i questionari furono consegnati da Poste Italiane a tutti i residenti iscritti in anagrafe al 31 dicembre 2010.\nCensimento permanente.\nDal 2018 il censimento \u00e8 diventato permanente, a cadenza annuale, prevedendo per ciascun anno due indagini campionarie sul territorio: una basata sulle liste anagrafiche e l'altra su un campione areale di indirizzi e coinvolge solo un campione rappresentativo di 1,4 milioni di famiglie. Nel 2020 le due rilevazioni sono state sospese a causa della pandemia di COVID-19. Con la rilevazione del 2021 si \u00e8 concluso il primo ciclo della rilevazione permanente."}
{"id": "1077352", "revid": "729019", "url": "https://it.wikipedia.org/wiki?curid=1077352", "title": "Credito Bergamasco", "text": "Il Credito Bergamasco S.p.A. noto anche come Creberg \u00e8 stato un istituto di credito italiano.\nDal 1\u00ba giugno 2014 \"Credito Bergamasco\", dopo la fusione della S.p.A. nella capogruppo Banco Popolare, oltre che un suo marchio che contraddistingue le sue filiali poste in Lombardia e a Roma, ne \u00e8 anche una sua Divisione con sede a Bergamo, che comprende la Direzione territoriale Credito Bergamasco.\nStoria.\nFondato a Bergamo il 1\u00ba giugno 1891 sotto la denominazione di \"Banca Piccolo Credito Bergamasco\" da Nicol\u00f2 Rezzara e Stanislao Medolago Albani, il 28 febbraio 1929 incorpor\u00f2 il Piccolo Credito Bresciano, nel 1941 la Banca Regionale Lombarda di Milano, nel 1995 il Banco San Marco di Venezia.\nNel 1989 la banca venne acquisita dall'Istituto francese Cr\u00e9dit Lyonnais con una quota pari al 56%, per poi tornare di propriet\u00e0 italiana nell'ottobre 1997, acquistata dalla Banca Popolare di Verona - Banco S. Geminiano e S. Prospero, ma rimanendo sempre autonoma ed indipendente.\nCon la nascita del gruppo Banco Popolare di Verona e Novara e successivamente del Banco Popolare, il Credito Bergamasco prosegu\u00ec la sua attivit\u00e0 come numero di sportelli fino al 1\u00ba giugno 2014 quando fu revocato dalla quotazione alla Borsa di Milano, dove era presente dal 1994 e si fuse nella capogruppo.\n Il rapporto di cambio fu fissato in 11,50 azioni del Banco Popolare per ogni azione del Credito Bergamasco.\nDivisione Credito Bergamasco.\nDal 1\u00ba giugno 2014 Credito Bergamasco \u00e8 una Divisione del gruppo Banco Popolare, presente prevalentemente in Lombardia ed in misura minoritaria a Roma che include la Direzione territoriale: \nLa sede della sua Divisione e Direzione territoriale si trova a Bergamo, al Largo Porta Nuova 2, nel palazzo che nell'Ottocento ospit\u00f2 la Casa di Ricovero dei Poveri alle Grazie, opera dell'Ingegnere Architetto Giuseppe Cusi del 1825."}
{"id": "1077356", "revid": "88740", "url": "https://it.wikipedia.org/wiki?curid=1077356", "title": "Phacochoerus aethiopicus", "text": "Il facocero del deserto (\"Phacochoerus aethiopicus\", (Pallas 1766)) \u00e8 un mammifero appartenente alla famiglia Suidae che vive in Africa orientale.\nDescrizione.\nIl facocero del deserto \u00e8 piuttosto simile al facocero comune, tuttavia presenta alcune differenze, di seguito elencate:\nTassonomia.\nNe sono note due sottospecie:"}
{"id": "1077357", "revid": "1833487", "url": "https://it.wikipedia.org/wiki?curid=1077357", "title": "Castagneto (Cava de' Tirreni)", "text": " \nCastagneto \u00e8 una delle frazioni di Cava de' Tirreni, in provincia di Salerno.\nGeografia fisica.\nLa frazione sorge a sud-ovest di Cava, non distante dal presidio ospedialiero S.Maria dell'Olmo (sulla SS 18) e sulla strada provinciale verso Vietri sul Mare, via Dragonea.\nCaratteristiche.\nIl suo nome deriva dai numerosi boschi di castagno disseminati lungo la collina dove sorge la frazione; oltre ai castagni, numerose altre specie di piante ed animali vivono in tali boschi.\nA Castagneto si conservano inoltre numerose ville ottocentesche molto belle (Casa Orilia, Villa Cavaliere e Villa Cardinale, Villa Fittipaldi), quasi tutte ancora abitate; la frazione fu una nota stazione di sosta per l'itinerario del Grand Tour, in quanto era una strada obbligatoria per i viaggiatori che volevano raggiungere la costiera amalfitana.\nCastagneto compare anche nei quadri dei pittori della scuola di Posillipo, che ne hanno spesso immortalato il pittoresco paesaggio.\nStoria.\nNel Medioevo, la strada che collegava Cava de' Tirreni a Vietri sul Mare affiancava il torrente Bonea e passava per la localit\u00e0 di Vetranto, dove sono stati rinvenuti vari reperti archeologici che dimostrano la presenza umana nella zona perlomeno fin dai tempi dei Romani.\nA Vetranto si trova la chiesa di Santa Maria della Purificazione, risalente all'anno 1000. L'edificio danneggiato prima dai bombardamenti della Seconda guerra mondiale, poi dal terremoto del 1980, \u00e8 stato solo in parte restaurato e riaperto al culto nel 2012.\nDurante la Seconda guerra mondiale, a seguito dello sbarco a Salerno delle truppe Alleate, la ridente frazione si trov\u00f2 sulla linea del fronte e coinvolta nei rastrellamenti posti in essere dalle truppe tedesche che miravano alla cattura degli uomini da portare nei campi di concentramento. Ma, il 16 settembre 1943, tale piano dei tedeschi non riusc\u00ec grazie all'eroico intervento di un abitante del luogo. Il maggiore di artiglieria Pasquale Capone ritornato a casa dal fronte dell'Africa Settentrionale, collocato in aspettativa per malattia, sprezzante della morte non esit\u00f2 ad aprire il fuoco con armi proprie sul drappello tedesco consentendo ai civili catturati di darsi alla fuga; il capitano fu preso dai tedeschi ed all'istante fucilato."}
{"id": "1077364", "revid": "404449", "url": "https://it.wikipedia.org/wiki?curid=1077364", "title": "Cinema Lumi\u00e8re", "text": ""}
{"id": "1077369", "revid": "599013", "url": "https://it.wikipedia.org/wiki?curid=1077369", "title": "Tuditano", "text": ""}
{"id": "1077370", "revid": "1372005", "url": "https://it.wikipedia.org/wiki?curid=1077370", "title": "H\u00f4tel de Boisgelin", "text": "LH\u00f4tel de Boisgelin (chiamato anche H\u00f4tel de La Rochefoucauld-Doudeauville) \u00e8 la sede dell'Ambasciata d'Italia presso la Repubblica francese, situata in rue de Varenne 47, nel VII \"arrondissement\".\nStoria.\nLa villa \u00e8 stata costruita nel 1732 da Jean Sylvain Cartaud per G\u00e9rard Heusch de Janvry, segretario del re, su un terreno appartenente ai monaci della Carit\u00e0 ed \u00e8 stata data in affitto con un canone enfiteutico per 45 anni.\nTerminato questo tipo di canone nel 1778, la villa fu affittata dal principe Camille de Lorraine, conte di Marsan, l'anno seguente a Marie de Boisgelin ed infine, nel 1782, a suo fratello, Raymond de Boisgelin, arcivescovo di Aix-en-Provence.\nConfiscata nel 1792 in quanto bene appartenente a emigrati, la villa fu inglobata nei possedimenti degli Ospizi di Parigi, poi venduta nel 1807 al conte F\u00e9lix Bigot de Pr\u00e9ameneu. I suoi eredi la vendettero nel 1837 a Marie Fran\u00e7ois F\u00e9lix de Bourbon-Conti, cavaliere d'Hattonville, figlio di Luigi Francesco Giuseppe di Borbone-Conti. Alla sua morte, nel 1840, and\u00f2 alla sua vedova, Ang\u00e9lique Henriette de La Brousse de Verteillac, che si rispos\u00f2 nel 1841 con Louis-Sosth\u00e8ne de La Rochefoucauld, duca di Doudeauville, direttore delle poste durante la Restaurazione. Nel 1859 la donna affitt\u00f2 il primo piano della villa ad un figlio della prima moglie di quest'ultimo, Marie Charles Gabriel Sosth\u00e8ne de La Rochefoucauld, duca di Bisaccia. Nel 1876, acquist\u00f2 il palazzo, che fece trasformare profondamente alla fine del XIX secolo da Henri Parent. Il primo piano della villa fu sopraelevato, le facciate sul cortile e sul giardino furono rimaneggiate, mentre la copertura dell'edificio venne completamente rifatta.\nNel 1875 venne costruito uno scalone ad intarsi di marmi policromi, ispirato a quelli di Versailles. \u00c8 ornato da un arazzo raffigurante la storia di Ester della manifattura dei Gobelins: secondo la tradizione Luigi XV aveva offerto l'arazzo all'imperatore cinese, ma nel 1886 era stato acquistato dal duca di Bisaccia dopo il saccheggio del Palazzo Estivo di Pechino. Inoltre il duca fece montare delle \"boiserie\" provenienti dal castello di Bercy, acquistate nel 1860; fece costruire una cappella, un giardino d'inverno, una vasta sala da pranzo, delle scuderie per 25 cavalli, due rimesse per otto vetture e due sellerie. Solamente il salone conserva ancora le \"boiserie\" originarie.\nLa villa fu comprata nel 1937 dalla Caisse des d\u00e9p\u00f4ts et consignations. Dal 1938 uno scambio di affitti enfiteutici permette all'Italia di usare questo palazzo come sede della propria ambasciata e alla Francia di disporre di palazzo Farnese, a Roma, come Ambasciata di Francia in Italia."}
{"id": "1077371", "revid": "123496070", "url": "https://it.wikipedia.org/wiki?curid=1077371", "title": "Shake (Zucchero Fornaciari)", "text": "Shake \u00e8 il nono album in studio del cantante italiano Zucchero Fornaciari, pubblicato il 14 settembre 2001.\nIl disco venne premiato come album dell'anno al Festivalbar 2002, e promosso dalla doppia tourn\u00e9e europea e mondiale \"Zucchero Shake Tour\" nel 2002 e 2003.\n\"Shake\" \u00e8 stato l'ultimo album di Zucchero prodotto da Corrado Rustici.\nDescrizione.\nComposizione.\nL'album segna la fine del sodalizio con Corrado Rustici. Le tendenze pop di Zucchero, infatti, non troveranno pi\u00f9 il giusto bilanciamento con la voglia dello storico produttore di sperimentare generi musicali pi\u00f9 audaci. In questo disco Zucchero fa ampio ricorso alla campionatura, ossia la ripresa di voci e suoni tratti da brani del passato, dopo averne chiesto i diritti, utilizzandoli come se fossero dei veri e propri strumenti musicali. \u00c8 stato Zucchero stesso ad affermare che nel decennio precedente molti musicisti d'avanguardia, come Fatboy Slim, erano stati soliti prendere parti di dischi rari per le loro composizioni. Il musicista reggiano, ispirandosi all'album \"Play\" di Moby, dichiara quindi di aver fatto lo stesso con il supporto di John O'Brien, suo programmatore di Los Angeles, che possedeva una discografia enorme di artisti la cui musica era molto difficile da ricreare, perch\u00e9 le tecniche di registrazione del tempo erano difficilmente imitabili. L'obiettivo \u00e8 stato, quindi, quello di dare ai nuovi brani un suono simile a certi sound degli anni '50, come i cori gospel, usando questi campionamenti.\nCanzoni.\nLe prime tre tracce, \"Sento le campane\", \"Music in Me\" e \"Porca l'oca\", che contiene un campione da \"What'd I Say\" di Ray Charles, sono imperniate su musicalit\u00e0 rock blues e quasi in continuit\u00e0 tra loro. Il terzo singolo scelto per il mercato internazionale, ossia \"Ali d'oro\", \"I Lay Down\" nella versione inglese, \u00e8 stato registrato insieme a John Lee Hooker, poco prima della scomparsa di quest'ultimo: l'album \u00e8 stato proprio dedicato al bluesman. In \"Ahum\" \u00e8 presente un campione da \"Just the Way You Are\" nella versione cantata da Barry White, in \"Scintille\" \"Deceiving Blues\" di Blind Teddy Darby e \"Feelin' Lowdown\" di Big Bill Broonzy, \"Take Me to the River\" di Al Green e \"Mannish Boy\" di Muddy Waters in \"Baila (Sexy Thing)\", singolo di lancio dell'album e uno dei maggiori successi a livello internazionale del cantante, \"Oh! Death Where Is Thy Sting?\" in \"Dindondio\", il cui testo \u00e8 stato co-scritto da Pasquale Panella, e \"Choladas\" di M. Vivanco in \"Rossa mela della sera\".\nInfine, dopo le collaborazioni per i testi di \"Diamante\" (1989) e \"Pane e sale\" (1995), tra gli autori dell'album Zucchero ritrova la poesia di Francesco De Gregori, che ha partecipato al testo di \"Tobia\". Il brano, in chiusura di album dopo la title track, \u00e8 una dedica al bovaro del bernese che Zucchero non ritrov\u00f2 pi\u00f9, una volta scappato.\nTracce.\nTesti e musiche di Zucchero, eccetto dove diversamente indicato.\nVersione \"Special Tour\".\nIl CD2 contiene quattro brani eseguiti live durante le tappe olandesi dello \"Zucchero Shake Tour\".\nVersione a edizione limitata (2016).\nIl vinile del disco \u00e8 stato nuovamente pubblicato nel box set ad edizione limitata \"Studio Vinyl Collection\" del 2016.\nSuccesso commerciale.\nL'album esordisce alla prima posizione della classifica italiana rimanendovi per quattro settimane consecutive, risultando il quarto album pi\u00f9 acquistato in Italia nel 2001 e vendendo, ad oggi, tra le 700\u00a0000 e le 800\u00a0000 copie in Italia. Il disco ha ottenuto il quinto disco di platino a marzo 2002 e il sesto disco di platino a gennaio 2003. In Svizzera le copie vendute sono 120\u00a0000. In Germania raggiunge la 25\u00aa posizione e in Francia la 40\u00aa posizione vendendo rispettivamente 37\u00a0000 copie e 48\u00a0000 copie stimate nei primi due mesi dalla pubblicazione. In Europa l'album ha raggiunto 1\u00a0000\u00a0000 di copie, traguardo che ha permesso a Zucchero di ritirare dalla International Federation of the Phonographic Industry il Platinum Europe Awards, il quinto della carriera. Le copie complessive vendute nel mondo sono oltre 2\u00a0000\u00a0000.\nIn Spagna, nell'arco di circa quattro mesi, l'album supera le 50\u00a0000 copie vendute, facendo ottenere a Zucchero, per la prima volta, un disco d'oro sul territorio iberico."}
{"id": "1077375", "revid": "117681604", "url": "https://it.wikipedia.org/wiki?curid=1077375", "title": "Ritratto di Isabella di Spagna", "text": "Ritratto di Isabella di Spagna \u00e8 un dipinto a olio su tela (128,5x99,5\u00a0cm) realizzato nel 1632 circa dal pittore spagnolo Diego Vel\u00e1zquez, conservato nel Kunsthistorisches Museum di Vienna.\nIl ritratto raffigura Elisabetta di Borbone-Francia, figlia del re francese Enrico IV e Maria de' Medici, in sposa all'allora principe Filippo d'Asburgo; da allora divenne nota come Isabella di Spagna.\nVel\u00e1zquez la ritrasse in diverse occasioni tra il 1631 ed il 1633."}
{"id": "1077376", "revid": "114029105", "url": "https://it.wikipedia.org/wiki?curid=1077376", "title": "Censimento generale dell'agricoltura", "text": "Il Censimento generale dell'agricoltura \u00e8 un censimento economico; consiste nel conteggio delle aziende agricole in Italia e nell'individuazione delle loro caratteristiche. Il censimento generale dell'agricoltura viene effettuato ogni 10 anni.\nL'Unit\u00e0 di rilevazione \u00e8 l'azienda agricola, forestale, zootecnica. Nel V censimento generale dell'agricoltura \u00e8 definita come l'unit\u00e0 tecnico-economica costituita da terreni, anche in appezzamenti non contigui, in cui si attua la produzione agraria, forestale e zootecnica ad opera di un conduttore, persona fisica, societ\u00e0 od ente, che ne sopporta il rischio sia da solo, sia in forma associata. \nTuttavia la definizione di \"azienda agricola\" risulta essere molto generica includendo realt\u00e0 diverse fra loro. Questo genera un dibattito su quali siano i criteri per definire le aziende agricole (ad esempio vedi questo articolo). La normativa europea relativa alla \"all'organizzazione di indagini comunitarie sulla struttura delle aziende agricole\" propone come imprese agricole quelle la cui superficie agricola utilizzata \u00e8 uguale o superiore ad un ettaro, oppure quelle che pur avendo una superficie agricola utilizzata inferiore ad un ettaro, producano un reddito o una produzione agricola superiore a \"determinati limiti fisici\".\nNel V censimento generale dell'agricoltura si \u00e8 operata una distinzione tra \"\"impresa agricola\" ed \"azienda agricola\" di dimensioni inferiori\" principalmente per contenere i costi di rilevazione(vedi qui). \nLo strumento di rilevazione \u00e8 un questionario, complesso ed articolato, finalizzato a rilevare le caratteristiche generali dell'azienda, informazioni sull'organizzazione del lavoro e sugli addetti.\nCronologia.\nCronologia del censimento generale dell'agricoltura in Italia:"}
{"id": "1077377", "revid": "2180933", "url": "https://it.wikipedia.org/wiki?curid=1077377", "title": "Hakusensha", "text": " \u00e8 una casa editrice giapponese nata il 1\u00ba dicembre 1973 dalla Sh\u016beisha, da cui successivamente si \u00e8 separata.\nPubblica prevalentemente riviste sh\u014djo manga e seinen manga.\nManga famosi pubblicati dalla Hakusensha.\nTitoli di manga famosi pubblicati dalla Hakusensha conosciuti anche in Italia"}
{"id": "1077383", "revid": "1117982", "url": "https://it.wikipedia.org/wiki?curid=1077383", "title": "Gaio Sempronio Tuditano", "text": "Biografia.\nConsole nel 129 a.C., combatt\u00e9 in Illiria le popolazioni di Iapodi e Liburni, proveniente dall'Italia settentrionale (Aquileia).\nRiusciva a battere, inoltre, le popolazioni della zona Alpina dei Carni e dei Taurisci della zona di Nauporto, coadiuvato da Decimo Giunio Bruto Callaico e meritandosi il trionfo. Allo stesso fu dedicata ad Aquileia una statua celebrativa e un elogio.\nFu anche storico e studioso di diritto pubblico, anche se della sua opera non rimangono che pochi frammenti."}
{"id": "1077386", "revid": "72396", "url": "https://it.wikipedia.org/wiki?curid=1077386", "title": "Cartamoneta", "text": ""}
{"id": "1077391", "revid": "883489", "url": "https://it.wikipedia.org/wiki?curid=1077391", "title": "Fiori in un vaso", "text": "Fiori in vaso (Fleurs dans un vase) \u00e8 un dipinto a olio su tela (46,4x38,5\u00a0cm) realizzato tra il 1878 ed il 1879 dal pittore Georges-Pierre Seurat.\n\u00c8 conservato nel Fogg Art Museum di Cambridge (Massachusetts)."}
{"id": "1077393", "revid": "729019", "url": "https://it.wikipedia.org/wiki?curid=1077393", "title": "Jean Rapp", "text": "Biografia.\nOrigini.\nNato a Colmar, Jean Rapp porta avanti lunghi studi teologici, ma non sembra avere la vocazione: \u00e8 grosso, forte, robusto, di temperamento aggressivo. Nel marzo 1788, quindi, preferisce arruolarsi negli \"chasseur\" (in francese: \"cacciatore\", fanteria leggera) degli Cevennes. Si arruola all'et\u00e0 di 16 anni nel 10\u00ba reggimento degli \"chasseur \u00e0 cheval\" (\"cacciatori a cavallo\", fanteria leggera a cavallo) e in questo corpo viene nominato brigadiere furiere il 1\u00ba gennaio 1791, e \"mar\u00e9chal-des-logis\" (maresciallo d'alloggio) il 16 maggio 1793.\nLa Rivoluzione francese.\nQuando ottiene il grado di \"sous-lieutenant\" (sottotenente), il 14 germile del primo anno (3 aprile 1793, ha gi\u00e0 combattuto nelle guerre della Rivoluzione francese nell'armata della Mosella (\"Arm\u00e9e de la Moselle\") e in quella del Reno (\"Arm\u00e9e du Rhin\"). Inviato all'armata delle Alpi (\"arm\u00e9e des Alpes\"), diventa \"lieutenant\" (tenente) il 1\u00b0 vendemmiaio del terzo anno (22 settembre 1794). Ben presto, passa all'armata del Reno. Non tarda a distinguersi per il suo coraggio e la sua foga, anche procurandosi delle ferite, che gli conferiscono una certa aura.\nAlla fine del 1796 diventa aiutante di campo di Louis Charles Antoine Desaix, che lo nomina capitano il 29 frimaio del quinto anno (19 dicembre 1796) e lo porta con s\u00e9 durante la campagna d'Egitto. Da allora, nasce un affetto che non verr\u00e0 mai meno.\nLa campagna d'Egitto.\nLe nuove battaglie sono fonte, per Jean Rapp, di nuovi successi. Si fa notare durante la battaglia di Sediman, il 7 ottobre 1789, catturando l'artiglieria nemica, il che gli vale la promozione a \"chef d'escadron\" (capo squadrone). In seguito, Napoleone Bonaparte lo nomina \"chef de brigade\" (\"capo di brigata\", il colonnello dell'esercito rivoluzionario francese).\nIl 3 piovoso del sesto anno (22 gennaio 1798), inviato in ricognizione, marcia sugli avamposti dei Mamelucchi, li mette in fuga, penetra nel villaggio di Samanhout e combatte una battaglia ineguale, nella quale avrebbe finito sicuramente per soccombere, se i \"carabinier\" del 21\u00ba reggimento della cavalleria leggera non l'avessero prontamente disimpegnato. Gravemente ferito da un colpo di \"kandjar\" alla spalla sinistra, torna al Cairo per ricevere le cure necessarie. Promosso al grado di colonnello il 26 piovoso (14 febbraio 1798), Rapp segue il suo generale in Europa.\nPrimo Impero francese.\nDopo la campagna d'Egitto, sempre nella scia di Desaix, per il quale Rapp ha una vera e propria venerazione, torna in Europa. Durante la battaglia di Marengo, il 14 giugno 1800, Desaix cade colpito a morte. Rapp porta al generale Napoleone Bonaparte le ultime, patriottiche parole di Desaix. Aiutante di campo del vincitore di Offenbourg, lo diviene di colui che conquista l'Italia il 25 pratile dell'ottavo anno (14 giugno 1800).\nAiutante di campo di Napoleone Bonaparte.\nJean Rapp si ritrova aiutante di campo del Primo console (ruolo ricoperto dal 1814) Napoleone Bonaparte. Con tale titolo, \u00e8 incaricato di molte missioni, in Vandea, in Svizzera e in Belgio.\nIncaricato, durante il decimo anno, di una missione importante nei cantoni svizzeri, ordina agli insorti di Berna di sospendere le ostilit\u00e0, fa evacuare Friburgo, che era stata ottenuta con l'armistizio, e ordina alla dieta di Svitto di accettare la mediazione offerta dal capo del governo francese. Il colonnello Rapp parte per Coira nel mese di brumaio dell'undicesimo anno, fa comparire davanti a s\u00e9 il piccolo consiglio di questa citt\u00e0 e costringe la municipalit\u00e0 a sciogliersi.\nTornato a Parigi, accompagna il primo Console durante il suo viaggio in Belgio, ottiene il grado di \"G\u00e9n\u00e9ral de brigade\" (Generale di Brigata) il giorno 11 fruttidoro dell'undicesimo anno (29 agosto 1803). In seguito si porta sulle rive dell'Elba, per farvi costruire delle strutture difensive e per decidere delle misure da adottare in caso di sbarco degli inglesi. Al ritorno in Francia, entrato a far parte della Legion d'onore il 19 frimaio del dodicesimo anno (11 dicembre 1803), diviene comandante (\"commandeur\") il 25 pratile dello stesso anno rivoluzionario (ma del successivo anno gregoriano, il 14 giugno 1804).\nNel mese di germinale del tredicesimo anno, Rapp sposa, per ordine dell'Imperatore, \"mademoiselle\" Vanderberg, figlia di un importante industriale, fornitore dell'Impero.\nAusterlitz.\nSi distingue sul campo durante la battaglia di Austerlitz. Sulle alture di Pratzen, infatti, \u00e8 lui a vendicare una sconfitta precedente di un battaglione della quarta linea e del 24\u00ba reggimento di cavalleria leggera, caduti nelle mani dei nemici a causa degli ordini sbagliati dei loro capi.\nD\u00e0 vita a una carica memorabile ad Austerlitz e prende la testa dei Mamelucchi e dei granatieri, circondando gli \"Chevalier-Garde\" della Guardia imperiale russa. Porta il disordine nei ranghi nemici, fa prigioniero il principe Repnin, uno dei colonnelli degli \"Chevalier-garde\", e s'impadronisce dell'artiglieria e di tutto ci\u00f2 che \u00e8 posseduto dalle truppe nemiche.\nPromosso \"G\u00e9n\u00e9ral de division\" (Generale di Divisione), la campagna di Prussia e Polonia, nel 1807, gli fornisce numerose occasioni per mettersi in mostra. Incaricato di inseguire le truppe in ritirata dopo la battaglia di Jena, il 14 ottobre 1806, \u00e8 tra i primi a entrare a Weimar.\nA Naziesk, sconfigge la cavalleria del generale russo Kaminskoi. Infine, il 26 dicembre, durante la difficile battaglia di Golomyn, porta avanti ostinatamente una battaglia contro la fanteria nemica, ma ne esce con il braccio sinistro dilaniato da una palla di cannone. Quando ancora non \u00e8 guarito dalla ferita, rimpiazza il maresciallo Fran\u00e7ois Joseph Lefebvre come governatore di Danzica. Il 23 dicembre viene nominato cavaliere della Corona Ferrea.\nJean Rapp salva la vita di Napoleone.\nPer due anni esercita le funzioni di governatore di Danzica; gli abitanti gli consegnano una spada con dei diamanti, e Napoleone, il 1\u00ba agosto 1809, lo nomina Conte dell'Impero con una dotazione di 25.000 franchi sul dominio di Hitzacher situato ad Hannover.\nLa guerra si riaccende, nello stesso anno, nel nord: la Baviera \u00e8 invasa dagli austriaci. Napoleone accorre per combattere il nemico. L'esercito francese trionfa a Eckm\u00fchl, a Ebersberg e si porta rapidamente su Vienna. Mentre Napoleone avanza sulle rive del Danubio, gli austriaci discendono il fiume.\nRapp \u00e8 sempre in prima linea: a Essling, il 20 maggio 1809, \u00e8 lui a caricare, alla testa della Guardia imperiale e a ristabilire la situazione.\nA Sch\u00f6nbrunn, il 12 ottobre 1809, Rapp riesce a sventare l'assassinio di Napoleone ad opera di Friedrich Staps.\nTornato a Parigi nel 1810, all'epoca del divorzio di Napoleone da Giuseppina, Rapp non ha paura a biasimare la condotta dell'Imperatore e riceve, in cambio della sua franchezza, l'ordine di tornare a Danzica. Nonostante questo, viene nominato Grand'ufficiale della Legion d'onore il 30 giugno 1811. D\u00e0 ancora prova della sua sincerit\u00e0 all'Imperatore, criticando la spedizione prevista al di l\u00e0 del fiume Nemunas, che teme possa avere conseguenze funeste.\nLe truppe francesi marciano sul Nemunas, lo superano, sconfiggono i russi a Ostrovno, a Smolensk, e arrivano sulla Moscova, dove l'esercito nemico raccoglie gran parte delle proprie truppe (stimate in 130.000 uomini). Viene ferito da quattro palle di cannone durante la battaglia di Borodino (5-7 settembre 1812).\nSalva ancora una volta la vita dell'Imperatore respingendo un attacco dei cosacchi a Gorodnia. Viene di nuovo ferito durante la battaglia della Beresina, combattendo in retroguardia al fianco di Michel Ney. Anche grazie a lui, l'artiglieria francese, in quell'occasione, riesce a salvarsi. Anche in questa battaglia viene ferito.\nNapoleone, in seguito, lo invia a prendere il comando delle truppe a Danzica, dove dovr\u00e0 resistere a un assedio dal 12 gennaio 1813 al 29 novembre dello stesso anno quando, infine, deve capitolare. La strenua resistenza con cui i francesi si opposero ai russi \u00e8 descritta nelle \"Memorie del generale Rapp, ajutante di campo di Napoleone, scritte da lui medesimo\"; tra le altre cose, in questa testimonianza appare evidente come fino all'ultimo gli assediati sperassero in un intervento di Napoleone, che potesse volgere al meglio la situazione.\nL'Imperatore ricompensa la devozione di Rapp nominandolo comandante in capo del X Corpo d'armata il 12 marzo seguente, e consegnandogli la \"grand-croix de la R\u00e9union\" il 3 aprile.\nIl generale avrebbe potuto resistere alle forze riunite dei russi, comandate dal principe Alessandro Federico di W\u00fcrttemberg, se la fame, un'epidemia e l'inverno non avessero decimato due terzi dell'esercito.\nIl 27 novembre firma un trattato di resa che gli consente di riportare in Francia il X Corpo con l'artiglieria, le armi e le dotazioni varie. Tutti gli alleati erano usciti da Danzica, quando Rapp apprende che l'imperatore Alessandro ha rifiutato di ratificare la resa e che la guarnigione sarebbe stata condotta in Russia, fino allo scambio definitivo. Rapp protesta con energia, ma \u00e8 costretto a sottomettersi.\nA Kiev, in Ucraina, viene a sapere degli eventi del 1814. Torna a Parigi nel mese di luglio e viene accolto favorevolmente da Luigi XVIII. Il 3 agosto diviene cavaliere dell'Ordine di San Luigi; il 23 agosto ottiene la gran fascia della Legion d'onore.\nI Cento Giorni.\nDopo aver superato una certa ritrosia a tornare fedele a Napoleone durante i Cento Giorni, Jean Rapp \u00e8 eletto deputato dell'Alto Reno. Nel marzo 1815, Rapp torna sotto l'egida del suo vecchio sovrano, che il 16 aprile lo nomina comandante in capo dell'armata del Reno, e Pari di Francia il 2 giugno successivo. L'esercito del quale prende il comando deve difendere, assieme ai corpi dell'Alto Reno e della Mosella, i Vosgi, da Belfort fino a Bitche.\nLa sconfitta di Waterloo rende inutili i suoi sforzi. Quando i soldati vengono a sapere della sconfitta dell'esercito del nord, e dell'abdicazione di Napoleone, vengono fortemente demoralizzati.\nLa Restaurazione.\nDopo Waterloo, Rapp \u00e8 tenuto al margine per qualche tempo, per aver resistito agli assalti nemici nel luglio 1815.\nDopo la rimozione, il generale Rapp si ritira nel Canton Argovia dove, nel 1816, acquisisce il castello di Wildenstein. Terminato il timore di ritorsioni, torna a Parigi nel 1817. Un'ordinanza reale del 22 luglio 1818 lo reintegra. Nel 1819 diviene tesoriere del re. Nominato Pari di Francia da Luigi XVIII il 5 marzo dello stesso anno, diviene, qualche tempo dopo, primo ciambellano e \"ma\u00eetre de la garde-robe\" nel 1820.\nJean Rapp muore l'8 novembre a Rheinweiler, per un tumore allo stomaco."}
{"id": "1077395", "revid": "226458", "url": "https://it.wikipedia.org/wiki?curid=1077395", "title": "Incontro di Abramo e Melchisedec", "text": "L'Incontro di Abramo e Melchisedec \u00e8 un dipinto a olio su tavola trasportato su tela (204x250 cm) di Pieter Paul Rubens, databile al 1616-1617 e conservato nel Mus\u00e9e des Beaux-Arts di Caen.\nRaffigura un episodio biblico narrato nella \"Genesi\"."}
{"id": "1077396", "revid": "105095124", "url": "https://it.wikipedia.org/wiki?curid=1077396", "title": "E2F", "text": "E2F \u00e8 una famiglia di fattori di trascrizione presente negli eucarioti superiori. Tre proteine della famiglia sono attivatori: E2F1, E2F2 e E2F3a. Altre 6 sono soppressori: E2F3b, da E2F4 a E2F8. Tutte sono coinvolte nella regolazione del ciclo cellulare e in quella della sintesi del DNA. E2F lega la sequenza consenso TTTCGCGC sul DNA, presente nel promotore del gene bersaglio.\nFamiglia E2F e struttura.\nQuesti fattori di trascrizione possono presentare vari domini: il dominio legante la ciclina A (cyc A); il dominio legante il DNA (DBD); il dominio per la dimerizzazione con DP1 e 2 (DP1,2); il dominio di attivazione trascrizionale (TA); il dominio legante la pocket protein (PB). Le E2F attivatorie e la E2F3b, presentano tutti i domini sopraccitati. E2F4 e 5 mancano del dominio legante la ciclina A. E2F6 presenta solo il DBD e il DP1,2; infine le E2F7 e 8 presentano esclusivamente due domini DBD.\nQui si trovano la sequenza in Homo sapiens dell'E2F1 mRNA o della \nE2F1 proteina dal database dei nucleotidi e delle proteine dell'NCBI.\nRuolo nel ciclo cellulare.\nI membri della famiglia E2F giocano un ruolo centrale nella transizione dalla fase G1 alla S nel ciclo cellulare dei mammiferi (vedi KEGG cell cycle pathway). Come fattore, attiva la trascrizione di cicline, Chinasi ciclina dipendenti (CDK), regolatori dei checkpoint del ciclo cellulare come (p14ARF), proteine per la riparazione e replicazione del DNA.\nLegame E2F/Rb.\nL'oncosoppressore Rb (o pRb) lega il fattore di trascrizione E2F-1, inibendone l'interazione con i complessi trascrizionali. In assenza di pRb (fosforilato da Cdk e inattivato), E2F-1, legandosi a DP-1, promuove la transattivazione dei geni bersaglio che facilitano la transizione G1/S. "}
{"id": "1077397", "revid": "287204", "url": "https://it.wikipedia.org/wiki?curid=1077397", "title": "Status symbol", "text": "Uno status symbol \u00e8 un elemento caratteristico dell'aspetto e del comportamento (spesso l'acquisto di un oggetto pregiato, costoso o raro o l'ostentazione di uno stile di vita) che tende a mostrare esteriormente che il possessore appartiene a un determinato \"status\" sociale, ovvero che ha raggiunto un certo livello di gusto, di cultura, di ricchezza o di potere.\nEtimologia.\nL'espressione \"status symbol\" \u00e8 apparsa la prima volta nel 1955, ma ha conquistato ampia diffusione nel 1959 con il libro \"best seller\" \"The Status Seekers\", dove il giornalista Vance Packard descrive la stratificazione sociale e il comportamento americano del tempo.\nIl modello comportamentale.\nL'ostentazione di \"status symbol\" \u00e8 una tipologia di marcatori sociali riferiti alla stratificazione sociale.\nIl possesso di determinati oggetti o propriet\u00e0 o tipi di consumo, classificati come di lusso o esclusivi, \u00e8 il principale veicolo di tale comportamento.\nI simboli di riferimento possono cambiare nel tempo al mutare delle condizioni economiche e tecnologiche.\nMotivazioni inconsce.\nLa pulsione a desiderare, acquistare o possedere questi beni materiali deriva da alcuni aspetti dell'inconscio che spingono gli individui a utilizzarli per affermarsi, distinguersi, omologarsi, farsi riconoscere dallo strato sociale a cui appartengono o nel quale desiderano inserirsi.\nLa componente mercantilistica.\nQuesti comportamenti vengono intercettati dai produttori e dai commercianti di alcuni beni per \"spingere\" sempre nuovi e pi\u00f9 costosi consumi. In molti casi proprio il prezzo elevato \u00e8 - di per s\u00e9 - una componente del valore e quindi della qualificazione sulla condizione sociale apparente del detentore o dell'utilizzatore.\nUn esempio.\nQuale differenza effettiva di valore intrinseco pu\u00f2 esserci tra un vestito che costa 100 e uno da 5.000, oppure tra un orologio da 100 e uno da 10.000? Entrambi i tipi di oggetto assolvono, pi\u00f9 o meno bene, alla loro funzione fondamentale in modo non troppo dissimile. La vera differenza sta nella moda, nella notoriet\u00e0, nell'esibizione, nella sicurezza che pu\u00f2 infondere agli altri la percezione della propria agiatezza, consistente facolt\u00e0 economica di poter acquistare un oggetto molto costoso. Lo status symbol assolve quindi una funzione simbolica.\nGli aspetti psicopatologici.\nIl seguire una moda (costosa) o l'ostentazione di oggetti e stili di vita lussuosi sono comportamenti che - tutto sommato - sono inclusi e in larga parte accettati dal vivere in societ\u00e0, sia quando \u00e8 possibile e consentita una certa mobilit\u00e0 tra diversi strati sociali, sia quando la divisione tra i gruppi sociali \u00e8 pi\u00f9 rigida.\nIn singoli individui o in gruppi omologati, la ricerca della propria affermazione sociale attraverso la messa in evidenza di oggetti e consumi di lusso pu\u00f2 raggiungere livelli parossistici e compulsivi tali da innestare un circolo vizioso che tende solamente a giustificare se stessa.\nSi possono ravvisare - in questi casi - degli aspetti psicopatologici che sottintendono una rinuncia all'affermazione del proprio IO attraverso la crescita delle qualit\u00e0 esistenziali, morali e conoscitive a vantaggio della propria imposizione \"forzata\" agli altri attraverso la proiezione di una immagine della propria ricchezza o della capacit\u00e0 reddituale.\nIl fenomeno, poi, delle mode e il seguire pedissequamente quanto imposto da altri o dal gruppo, sottintende, specialmente in individui con personalit\u00e0 pi\u00f9 debole, la rinuncia a ricercare un proprio modo personale e originale di comportamento e di proiezione del proprio \"essere\"."}
{"id": "1077402", "revid": "123063361", "url": "https://it.wikipedia.org/wiki?curid=1077402", "title": "Lezione di musica (Vermeer)", "text": "La Lezione di musica (o Gentiluomo e dama alla spinetta) \u00e8 un dipinto a olio su tela (74x64,5\u00a0cm) di Jan Vermeer, databile al 1662 circa e conservato nelle collezioni reali a St. James's Palace (Londra). \u00c8 firmato \"IV Meer\" sul margine inferiore destro della cornice del secondo dipinto.\nStoria.\nIl dipinto \u00e8 probabilmente quello descritto come \"Una giovane dama che suona il virginale in una stanza, con un gentiluomo che ascolta, dello stesso [Vermeer]\" nel catalogo dell'asta della collezione Dessius tenutasi ad Amsterdam il 16 maggio 1696. In quell'occasione l'opera raggiunse la buona quotazione di 80.0 fiorini.\nNel 1718 il dipinto apparteneva al pittore italiano Giovanni Antonio Pellegrini, che allora si trovava in Olanda, per poi passare nella collezione del console inglese a Venezia Joseph Smith. Da questa raccolta fu acquistato nel 1762 da Giorgio II d'Inghilterra, come opera di Frans van Mieris il Vecchio. Solo nel tardo XIX secolo l'attribuzione a Vermeer \u00e8 stata rettificata.\nDescrizione e stile.\nIn una stanza illuminata a pieno giorno, una donna di spalle suona la spinetta, mentre un uomo, in piedi, l'ascolta. Si tratta di una tela dedicata al tema della musica con sottosignificati amorosi, come se ne trovano altre nel catalogo del pittore. In questo caso l'uomo ha un atteggiamento attento e compunto, appoggiandosi impettito a un bastone e allo strumento musicale, che farebbe pensare a un maestro di musica severo, ma potrebbe anche essere un estimatore amoroso della ragazza. Farebbe pensare a ci\u00f2 la presenza della viola da gamba appoggiata a terra: concerti di strumenti tra musicisti di sesso opposto era infatti nella pittura olandese del Secolo d'oro un'allegoria della sintonia amorosa. Grazie allo specchio appeso dietro la spinetta possiamo vedere il volto della ragazza, significativamente rivolto verso l'uomo, nonch\u00e9 una gamba del cavalletto su cui il pittore, altrimenti invisibile spettatore, sta dipingendo. Si tratta di un motivo presente nell'arte dei Paesi Bassi fin dal XV secolo.\nLa spinetta \u00e8 decorata da cavallucci marini e reca l'iscrizione \"\" (\"La musica \u00e8 compagna della gioia e balsamo per il dolore\", allusione alla consolazione il conforto dell'armonia musicale). Si tratta probabilmente della fedele copia di uno strumento creato dall'artigiano specializzato di Anversa Andreas Ruckers.\nLa scena principale \u00e8 collocata in fondo alla stanza scorciata con maestria, come dimostra la scacchiera marmorea sul pavimento. A sinistra due grandi finestre con vetri piombati inondano la stanza di luce. In primo piano, sull'altro lato, si vede un tavolo coperto da un pesante tappeto persiano, su cui \u00e8 posato un vassoio metallico e una brocca in ceramica smalata bianca: si tratta di oggetti di casa Vermeer che si ritrovano anche in altre opere dell'artista. A medio campo una sedia in tralice foderata di velluto azzurro crea una vivace macchia di colore. Sulla parete di fondo, oltre allo specchio, sta appeso un altro dipinto con una mezza figura, forse una \"Carit\u00e0 romana\", sulla cui cornice si trova la firma dell'artista. Molto probabilmente si tratta di una tela in possesso della benestante suocera dell'artista.\nSulla presenza di un significato allegorico del dipinto si sono fatte varie ipotesi. Forse l'armonia musicale, oltre che a un tema amoroso, sottintende qui alle emozioni interiori, che si possono condividere o meno con gli altri, come farebbe credere anche la figura della Carit\u00e0."}
{"id": "1077404", "revid": "1305772", "url": "https://it.wikipedia.org/wiki?curid=1077404", "title": "La Muta", "text": "La Muta \u00e8 un dipinto a olio su tavola (64x48 cm) di Raffaello Sanzio, databile al 1507 e conservato nella Galleria Nazionale delle Marche a Urbino.\nStoria.\nIl dipinto \u00e8 annoverato nell'inventario dell'eredit\u00e0 del cardinale decano Carlo de' Medici nel 1666. Dopo essere stato trasferito a Palazzo Pitti e quindi nella villa di Poggio a Caiano, raggiunse gli Uffizi il 23 dicembre 1773. Nel 1927 la tavola venne concessa al museo di Urbino per completare il suo percorso espositivo con almeno un'opera significativa del Sanzio, nativo di Urbino e molto attivo anche nella sua citt\u00e0: tutti i Raffaello ad Urbino erano infatti finiti a Firenze con l'eredit\u00e0 di Vittoria Della Rovere, nel XVII secolo. L'opera venne trafugata il 6 febbraio del 1975, insieme alla \"Madonna di Senigallia\" e alla \"Flagellazione di Cristo\" di Piero della Francesca: tutte le opere, compresa \"La Muta\", vennero recuperate dai Carabinieri a Locarno il 23 marzo 1976.\nL'originaria provenienza come pure la committenza non sono finora attestate su base documentaria sicch\u00e9 non si pu\u00f2 escludere con certezza che l'opera, databile alla fine del periodo fiorentino dell'artista, non provenga proprio da Firenze, commissionata da una famiglia locale (magari gli Strozzi), invece che da Urbino, commissionata dai Della Rovere. Quest'ultima ipotesi \u00e8 tuttavia accreditata dall'identificazione della raffigurata con Giovanna Feltria, figlia di Federico da Montefeltro e moglie di Giovanni della Rovere, patrocinatrice nel 1504 del soggiorno fiorentino dell'Urbinate o eventualmente con la figlia di lei, Maria della Rovere Varano.\nL'autografia raffaellesca, che risale all'inventario della raccolta di palazzo Pitti del 1702-1710, \u00e8 tuttora pressoch\u00e9 indiscussa, anche se ha subito alcune oscillazioni, il ritratto essendo stato inizialmente identificato come copia di un originale di Andrea del Sarto, quindi nel XX secolo di volta in volta attribuito al Perugino, al Bugiardini o all'Albertinelli. Il dipinto \u00e8 considerato fra i migliori esempi della ritrattistica raffaellesca nel periodo della prima maturit\u00e0.\nDescrizione e stile.\nSu uno sfondo scuro uniforme una donna \u00e8 ritratta a mezza figura leggermente di tre quarti, voltata verso sinistra. L'opera mostra l'ispirazione leonardesca, con una posa simile a quella della \"Gioconda\" e con il graduale affiorare della figura dall'ombra, ma se ne distacca per una definizione pi\u00f9 netta dei lineamenti fisici e dell'abbigliamento. Originale \u00e8 il dettaglio delle mani appoggiate sul bordo inferiore, come se combaciasse con un ipotetico parapetto, colte in un gesto inquieto, che tradisce l'ispirazione fiamminga, presa da opere a Firenze come il \"Ritratto di Folco Portinari\" di Hans Memling. La posa delle mani ricorda quella del Ritratto di Maddalena Strozzi, mentre lo sfondo neutro quello della Gravida. L'influenza fiamminga, forse mediata dall'esempio della ritrattistica del Ghirlandaio, si manifesta anche nella generale lucentezza della superficie pittorica, come pure nel trattamento dei particolari, quali i motivi ricamati sulla veste. Quest'ultima \u00e8 una gamurra di panno verde con bande di velluto rosso. Le maniche sono di panno castagnino allacciate con nastri rossi che lasciano apparire lo sbuffo della sottoveste, una camicia di lino con ricami in nero. Al livello della vita un grembiule di tela bianca \u00e8 annodato alla veste con una fettuccia rossa, secondo la moda del tempo illustrata, ad esempio, dalla scena della \"Nativit\u00e0 di san Giovanni\" affrescata dal Pinturicchio nella cappella di San Giovanni Battista del Duomo di Siena. Tra i gioielli che impreziosiscono le dita della donna, quello della mano destra \u00e8 il pi\u00f9 originale per via della forma rialzata di probabile influenza nordica, mentre il rubino dell'anulare sinistro (simbolo di prosperit\u00e0) come lo zaffiro dell'indice sinistro (simbolo di castit\u00e0) sono modelli ancorati nella tradizione orafa fiorentina. Il pendente con croce \u00e8 costituito da una catena d'oro a maglie fitte e appiattite. La catena \u00e8 annodata a met\u00e0 del busto, come nella Dama col liocorno. La croce ha nel mezzo una pietra a cabochon (forse uno smeraldo), mentre i bracci sono decorati con un motivo formato da volute di tralci vegetali (racemi) che terminano con un fiore rosso.\nLe indagini diagnostiche pubblicate nel 1983 non hanno consentito di escludere la possibilit\u00e0 che il pendente sia un'aggiunta posteriore. Tuttavia, esse hanno messo in evidenza diversi pentimenti, visibili in parte anche ad occhio nudo, che toccano in particolare il disegno dell'occhio destro, quello della spalla, del velo e della manica sinistra, il profilo sinistro dell'acconciatura dei capelli e, soprattutto, il disegno della mano destra. Nella prima stesura il dorso della mano era visibile ed il pollice destro era disteso lungo il polso sinistro con le altre dita leggermente pi\u00f9 corte ed orientate verso la sinistra parallelamente all'attuale disegno del mignolo. Se \u00e8 lecito ricondurre le varianti ad una correzione della torsione della figura, alcuni studiosi attribuiscono tali pentimenti ad un aggiornamento parziale del dipinto dettato dalla sopraggiunta vedovanza della donna raffigurata. A distanza di alcuni anni dalla versione iniziale, la seconda stesura avrebbe dunque perseguito lo scopo di rendere pi\u00f9 severa la composizione. Senza dover necessariamente sottoscrivere alla tesi della duplice versione, va notato che il fazzoletto che la donna stringe nella mano sinistra come pure il colore verde dominante della sua tenuta vestimentaria sono entrambi \u00absimbolo di lutto e vedovanza\u00bb sicch\u00e9 si pu\u00f2 \u00abaffermare abbastanza tranquillamente [...] che siamo di fronte ad una vedova, anche se non in lutto stretto\u00bb.\nLa determinazione espressiva del personaggio per quanto intensa \u00e8 stata a lungo considerata indecifrabile. Tale opacit\u00e0 interpretativa \u00e8 pertanto all'origine del titolo di \"Muta\" attribuitole dalla tradizione insieme a quello di \"Donna in verde\" o di \"Donna dalla catena d'oro\". La fissit\u00e0 dello sguardo, caratterizzato anche da un leggero strabismo legato alla dislocazione a sinistra dell'iride destra, in associazione con l'austerit\u00e0 della figura e con l'enigmatico significato dell'indice teso della mano sinistra accrescono tuttora, con il loro carico interrogativo, il fascino del dipinto. Tuttavia, il recupero del contesto storico-iconografico che attribuisce una probabile identit\u00e0 al soggetto ed un motivo, il lutto, al suo atteggiamento espressivo rendono meno impenetrabile l'atmosfera sentimentale del quadro e danno ragione alle perspicue proiezioni psicologiche che illustri critici hanno espresso nel commentare l'opera. \u00c8 il caso del M\u00fcntz per il quale : del Venturi che sottolineava : e sulla sua scia, dell'Alazard che osservava come : "}
{"id": "1077406", "revid": "767487", "url": "https://it.wikipedia.org/wiki?curid=1077406", "title": "Le fragole", "text": "Le fragole \u00e8 un dipinto a olio su tela (23x39\u00a0cm) realizzato nel 1908 dal pittore francese Pierre-Auguste Renoir.\n\u00c8 conservato nel Mus\u00e9e des Beaux-Arts di Bordeaux."}
{"id": "1077407", "revid": "767487", "url": "https://it.wikipedia.org/wiki?curid=1077407", "title": "La bestia in calore", "text": "La bestia in calore \u00e8 un film del 1977 scritto e diretto da Luigi Batzella. Lorenzo Artale si \u00e8 invece occupato dei dialoghi. \u00c8 una pellicola facilmente classificabile nel filone \"nazisploitation\" con tema comune nazismo, torture e violenze in generale.\nTrama.\nLa dottoressa Kratsch, ufficiale dell'esercito del terzo Reich, \u00e8 riuscita grazie ai suoi disumani esperimenti a creare una sottospecie di essere umano che rappresenta un passo in avanti per la creazione della razza perfetta. Il momento non \u00e8 per\u00f2 dei migliori per l'esercito tedesco costantemente ostacolato dai partigiani italiani i quali, resistendo a rappresaglie e violenze, riescono a sconfiggere le armate del F\u00fchrer. L'essere creato dalla dottoressa Kratsch, una sorta di bestia che, fra le altre cose, ha attributi sessuali molto sviluppati, finisce col ribellarsi alla sua creatrice. La dottoressa morir\u00e0 fra atroci sofferenze, seviziata, uccisa e stuprata dalla sua abominevole creatura.\nProduzione.\nGirato con pochi mezzi e utilizzando spezzoni di \"Quando suona la campana\", un lavoro precedente del regista, \u00e8 un film del genere \"naziporno\" o \"nazisploitation\", in voga negli anni 'Settanta. Il regista Batzella preferisce ambientare il racconto in una roccaforte controllata dalle truppe naziste dove la protagonista, la dottoressa Kratsch \u00e8 libera di dedicarsi agli esperimenti, praticando ogni sorta di violenza e di sadismo estremo, insistendo sulla sua \"abominevole creatura\" (interpretata dal caratterista Salvatore Baccaro).\nLa svastica sulle divise \u00e8 orientata inversamente rispetto a quella nazista, ovvero con gli uncini in senso antiorario.\nDistribuzione.\nIl film usc\u00ec nelle sale cinematografiche italiane nel novembre del 1977 con un regolare visto censura (il n\u00b0 70279 del 10 giugno 1977).\nAccoglienza.\nNel Regno Unito, nei primi anni ottanta, il film venne incluso nella lista censoria dei cosiddetti \"Video nasty\" e soggetto a divieto totale di distribuzione."}
{"id": "1077409", "revid": "123372641", "url": "https://it.wikipedia.org/wiki?curid=1077409", "title": "Pietraforte", "text": "La pietraforte (o pietra forte) \u00e8 una pietra arenaria a grana fine con cemento carbonatico. \u00c8 la tipica pietra dell'edilizia fiorentina, in uso, almeno dall'XI secolo, in costruzioni civili e religiose ed anche per lastrici.\nLa pietra da costruzione usata per costruire Firenze \u00e8 la pietraforte.\nA differenza della pietra serena utilizzata pi\u00f9 come pietra decorativa, la pietra forte \u00e8 la vera pietra da costruzione fiorentina.\nPalazzi storici di primaria importanza, quali Palazzo Vecchio, Palazzo Medici, Palazzo Strozzi, Palazzo Pitti solo per citare forse i pi\u00f9 famosi, sono stati costruiti con questa magnifica pietra.Apprezzata per il colore marrone-avana opaco ma non spento e per la sua resistenza (da cui il nome), ha un carico di rottura perpendicolare di circa 1400 kg/cm\u00b2, doppio rispetto alla pietra serena. Al taglio in cava ha un colore grigiastro, che si trasforma in marrone-avana al contatto dell'aria tramite una reazione chimica del ferro presente nella pietra.\nTalvolta presenta macchie grigio azzurrognole e laminazioni con vene di calcite spatica. Pu\u00f2 presentare un degrado lungo le superfici di laminazione ed avere distacchi, anche consistenti, lungo le vene di calcite, ma ha una buona resistenza agli agenti atmosferici, come dimostrano edifici ormai realizzati da secoli, anche se negli ultimi anni gli agenti chimici inquinanti hanno accelerato i fenomeni di degrado delle parti lasciate a vista.[1].La durezza della pietraforte la rende ideale per l'architettura ma difficile da scolpire, per cui si hanno solo casi di decorazioni architettoniche scolpite in pietraforte. Si possono citare come esempio le teste leonine nella facciata di Palazzo Pitti, i capitelli della Loggia dei Lanzi o quelli in Santa Maria del Fiore.\nL\u2019uso del termine Pietraforte per indicare una caratteristica pietra da costruzioni della Toscana \u00e8\nantichissimo e popolare; nella letteratura geologica forse il primo ad utilizzarne il nome \u00e8 stato\nBROCCHI [9] nel 1814; numerosi sono le pubblicazioni che risalgono alla fine del XIX secolo, fra\nle quali LOTTI [23], TRABUCCO [32] e SACCO [30], mentre nella prima met\u00e0 del XX secolo i lavo-\nri sulla Pietraforte si concentrano sulla descrizione delle sue propriet\u00e0 quale pietra da costruzione\n(ARTINI, MADDALENA, UGOLINI, RODOLICO, etc.). I primi e pi\u00f9 importanti documenti per la carat-\nterizzazione geologica dell\u2019unit\u00e0 sono quelli di LOSACCO [21], ai quali seguono numerosi lavori\ndegli anni \u201860 [5], [6], [7], [8], [11].\nCaratteristiche.\nApprezzata per il colore marrone-avana opaco ma non spento e per la sua resistenza (da cui il nome), ha un carico di rottura perpendicolare di circa 1400\u00a0kg/cm\u00b2, doppio rispetto alla pietra serena. Al taglio in cava ha un colore grigiastro, che si trasforma in marrone-avana al contatto dell'aria tramite una reazione chimica del ferro presente nella pietra.\nTalvolta presenta macchie grigio azzurrognole e laminazioni con vene di calcite spatica. Pu\u00f2 presentare un degrado lungo le superfici di laminazione ed avere distacchi, anche consistenti, lungo le vene di calcite, ma ha una buona resistenza agli agenti atmosferici, come dimostrano edifici ormai realizzati da secoli, anche se negli ultimi anni gli agenti chimici inquinanti hanno accelerato i fenomeni di degrado delle parti lasciate a vista..\nEstrazione.\nA Firenze le cave di pietraforte si trovavano nel Giardino di Boboli, quindi vicinissimo alla citt\u00e0, e furono usate ben prima della realizzazione di Palazzo Pitti. Il Palazzo stesso fu detto che si trovasse gi\u00e0 sotto terra, perch\u00e9 le cave di materiale erano sotto le sue fondazioni, e che fosse stato sufficiente \"voltarlo\" in alto. L'anfiteatro di Boboli si trova proprio nella cavit\u00e0 realizzata per prelevare il materiale per il palazzo. A Boboli venne riaperta una cava quando ci fu bisogno di materiale per restaurare e riedificare le antiche torri di Oltrarno dopo le distruzioni del 1944.\nAltre cave si trovano sulla Costa San Giorgio, a Monteripaldi, alle Campora (cave che fornirono il materiale per la stazione di Santa Maria Novella), a Riscaggio ed a Greve in Chianti (parzialmente ancora in attivit\u00e0) ed in genere a sud dell'Arno. Fuori dall'area fiorentina si trovano pietre con caratteristiche simili a Santa Fiora (GR) sui Monti della Tolfa (Civitavecchia) e sulle colline di Bergamo.\nStoria e uso.\n\u00c8 comunque documentato un uso molto pi\u00f9 antico; infatti negli scavi presso Palazzo Vecchio sono emerse alcune strutture del teatro della Firenze romana, in pietraforte.\nIl nome \"pietraforte\" \u00e8 stato usato da Giorgio Vasari (1546), Agostino del Riccio (1597), Filippo Baldinucci (1681), Giovanni Targioni Tozzetti (1773), ecc.\nA Firenze sono stati costruiti in pietraforte:\nAltri impieghi.\nLa durezza della pietraforte la rende ideale per l'architettura ma difficile da scolpire, per cui si hanno solo casi di decorazioni architettoniche scolpite in pietraforte. Si possono citare come esempio le teste leonine nella facciata di Palazzo Pitti, i capitelli della Loggia dei Lanzi o quelli in Santa Maria del Fiore."}
{"id": "1077410", "revid": "93328", "url": "https://it.wikipedia.org/wiki?curid=1077410", "title": "Condottiera", "text": ""}
{"id": "1077411", "revid": "1904508", "url": "https://it.wikipedia.org/wiki?curid=1077411", "title": "Nel Duomo di Monza", "text": "Nel Duomo di Monza \u00e8 un dipinto a olio su tela e misura cm 69x52 eseguito nel 1872 circa dal pittore italiano Mos\u00e8 Bianchi, conservato nei Musei Civici di Monza.\nRaffigura quattro donne immerse nella lettura di libri di preghiera mentre un chierichetto spegne i lumi.\nIl pittore dedica molti suoi quadri al Duomo di Monza.\nCollegamenti esterni.\n dell'opera sul sito della \"Rete Museale dell'Ottocento Lombardo\"."}
{"id": "1077413", "revid": "159018", "url": "https://it.wikipedia.org/wiki?curid=1077413", "title": "Lotta per l'indipendenza dell'Algeria", "text": ""}
{"id": "1077414", "revid": "1893", "url": "https://it.wikipedia.org/wiki?curid=1077414", "title": "Teorema dei quattro quadrati di Lagrange", "text": ""}
{"id": "1077416", "revid": "124921957", "url": "https://it.wikipedia.org/wiki?curid=1077416", "title": "Ritratto di Elisabetta Gonzaga", "text": "Il Ritratto di Elisabetta Gonzaga \u00e8 un dipinto a olio su tavola (52,5x37,3\u00a0cm) attribuito a Raffaello Sanzio, databile al 1504-1505 circa e conservato nella Galleria degli Uffizi a Firenze.\nStoria.\nL'opera doveva essere nelle raccolte ducali di Urbino, portate a Firenze nel 1625 con la dote di Vittoria Della Rovere. \u00c8 citata sicuramente per la prima volta il 14 agosto 1773, quando da palazzo Pitti venne trasferita al guardaroba granducale. Fin da allora l'attribuzione \u00e8 stata piuttosto problematica. Nell'inventario del 1784 \u00e8 riferita alla scuola di Bellini, mentre in quello del 1825 a Andrea Mantegna, nome che compare per tutto il XIX secolo.\nFu Durand Greville (1905) a riferirlo per primo a Raffaello, mentre Crowe e Cavalcaselle ipotizzarono Francesco Bonsignori, G. Novelli pens\u00f2 a Giovan Francesco Caroto, Filippini a Cesare Tamaroccio, e Bode a un maestro veronese influenzato da Mantegna. Favorevoli all'attribuzione raffaellesca furono Gronau, Ortolani, Longhi, Volpe, Camesasca, seguiti in tempi pi\u00f9 recenti da Meyer zur Capellen (2001). Un altro filone critico lega l'opera a Francesco Francia (Brizio, Salvini), ipotesi che tuttavia non \u00e8 lontana dall'attribuzione raffaellesca, poich\u00e9 alcuni studiosi riconoscono nel giovane pittore di Urbino un'influenza del bolognese Francia, mediata indirettamente dal collega della bottega paterna Timoteo Viti, gi\u00e0 attivo proprio a Bologna.\nOggi l'opera in galleria \u00e8 esposta con attribuzione a Raffaello, come il vicino \"Ritratto di Guidobaldo da Montefeltro\", col quale forma un sorta di \"pendant\".\nLe fonti antiche ricordano comunque un ritratto eseguito da Raffaello per Elisabetta Gonzaga, donna colta, conoscitrice delle lettere e delle arti che fu sua committente, in particolare lo riferisce Antonio B. Negrini negli \"Elogi di Castiglione\". Sul retro della tavola si legge infatti l'iscrizione \"Isabella Mantovana, moglie del duca Guido[baldo]\", ma ci\u00f2 \u00e8 spiegabile col fatto che la duchessa fosse solita firmarsi Isabetta.\nLa datazione proposta per il dipinto si basa su dati stilistici e su una valutazione dell'et\u00e0 della duchessa, nata nel 1471, quindi poco pi\u00f9 che trentenne. L'opera \u00e8 molto simile al \"Ritratto di Emilia Pia da Montefeltro\", cortigiana di Elisabetta, oggi al Baltimore Museum of Art.\nDescrizione e stile.\nElisabetta Gonzaga, moglie di Guidobaddo I da Montefeltro, \u00e8 ritratta a met\u00e0 figura in una posa frontale piuttosto inconsueta e di sapore arcaico, leggermente impacciato.\nI capelli sono lasciati sciolti secondo la nuova moda del primo XVI secolo, come si vede anche nel busto di Isabella d'Este scolpito da Gian Cristoforo Romano. Indossa un abito pregiato, di tessuto scuro con inserti che formano strisce orizzontali e verticali raffinatamente alternate. Lo scollo \u00e8 quadrato e presenta un bordo chiaro con ricami dorati, con soggetti probabilmente allegorici. Anche lo scorpione-gioiello tenuto sulla fronte \u00e8 un'\"impresa\", forse apotropaica, collegabile al monile a forma di \"S\" (\"Scorpio\"), che Baldassarre Castiglione nel \"Cortegiano\" ricorda nelle propriet\u00e0 della duchessa.\nUna lunga catena, sciolta ai lati e annodata nel passaggio al centro, pende dal collo.\nIl paesaggio richiama modelli leonardeschi, soprattutto nello sperone di roccia incombente sulla destra, simile a quello che si vede nella \"Madonna Terranuova\", attribuita pure agli stessi anni.\nL'opera \u00e8 immersa in un astratto staticismo."}
{"id": "1077417", "revid": "92719", "url": "https://it.wikipedia.org/wiki?curid=1077417", "title": "Eumetopias", "text": ""}
{"id": "1077418", "revid": "1610933", "url": "https://it.wikipedia.org/wiki?curid=1077418", "title": "Leone marino di Steller", "text": ""}
{"id": "1077420", "revid": "1543377", "url": "https://it.wikipedia.org/wiki?curid=1077420", "title": "Trionfo di Bacco (Vel\u00e1zquez)", "text": "Trionfo di Bacco (I bevitori) \u00e8 un dipinto a olio su tela (165,5x227,5\u00a0cm) realizzato tra il 1628 ed il 1629 dal pittore spagnolo Diego Vel\u00e1zquez. \u00c8 conservato nel Museo del Prado.\nUn Bacco seminudo, dall'incarnato chiaro e luminoso, \u00e8 raffigurato mentre pone una corona d'edera sul capo di un popolano inginocchiato di fronte a lui.\nLa compostezza indolente dei due membri della corte del dio, posti a sinistra della scena, contrasta col ridanciano e irriverente omaggio dei popolani ubriachi che prorompe dalla destra e che ben si accorda con la scelta del titolo originale: \"Los bebedores\" (\"I bevitori\") o \"Los borrachos\" (\"Gli ubriachi\").\nUna contrapposizione, quella fra Arcadia e realismo, che si pone ancora con pi\u00f9 nettezza nell'accostamento fra l'espressione sconcertata e un po' sfuggente di Bacco e il franco sorriso dell'ubriaco che ci guarda direttamente negli occhi.\nPer la scelta dei colori che si allontanano dai toni terrosi dei dipinti giovanili, l'opera \u00e8 uno dei primi esempi dello stile pittorico di Vel\u00e1zquez."}
{"id": "1077421", "revid": "1564499", "url": "https://it.wikipedia.org/wiki?curid=1077421", "title": "Dizionario dialettale della Calabria", "text": "Il Dizionario dialettale della Calabria \u00e8 un dizionario dei dialetti calabresi scritto dal filologo tedesco Gerhard Rohlfs e pubblicato la prima volta nel 1932.\nSono state messe in commercio 5 ristampe, l'ultima \u00e8 del 1996. Il \"dizionario\", edito oggi dalla Longo Editore, \u00e8 abbinato anche al Dizionario dei Cognomi e Soprannomi in Calabria e al Dizionario toponomastico ed Onomastico della Calabria.\nOrigine del dizionario.\nL'idea del Rohlfs di scrivere un vocabolario che trattasse l'intera regione Calabria nacque nel 1921, anno in cui inizi\u00f2 le ricerche e gli studi. Per fare ci\u00f2 si rec\u00f2 egli stesso in moltissimi centri abitati della regione, con lo scopo di avere un riscontro diretto con i testi e i dizionari precedentemente scritti. Prima di allora non vi era mai stato un dizionario che trattasse la lingua parlata nell'intera regione, ogni pubblicazione e ogni scritto si erano sempre limitati a trattare singole zone, singoli paesi o citt\u00e0, cosa in effetti non rara nemmeno per altre regioni.\nIl filologo tedesco era particolarmente interessato alla Calabria per la sua enorme ricchezza lessicale, a lungo isolata e piena di molteplici influenze linguistiche quali l'arabo, francese, spagnolo, latino e il greco. Cos\u00ec durante il suo lungo viaggio, Gerhard Rohlfs visit\u00f2 ben 330 paesi in tutta la regione.\nStruttura del Dizionario.\nIl \"Nuovo Dizionario Dialettale della Calabria\" \u00e8 suddiviso in varie parti:"}
{"id": "1077422", "revid": "339392", "url": "https://it.wikipedia.org/wiki?curid=1077422", "title": "Viktor Korchnoi", "text": ""}
{"id": "1077427", "revid": "287204", "url": "https://it.wikipedia.org/wiki?curid=1077427", "title": "Amalarico", "text": "Biografia.\nFiglio del re dei Visigoti Alarico II, quindi della casa dei Balti e di Teodegota, figlia del re degli Ostrogoti Teodorico il Grande, della casa degli Amali.\nAlla morte del padre, alla battaglia di Vouill\u00e9, nel 507, i nobili Visigoti, a Narbona, elessero re il suo fratellastro illegittimo Gesalico, nonostante l'opposizione del re degli Ostrogoti, Teodorico il Grande, che avrebbe preferito che sul trono andasse, anche se bambino, Amalarico, figlio legittimo di Alarico II, e suo nipote in quanto figlio di sua figlia, Teodegota. \nTra il 508 ed il 510, le truppe ostrogote del re Teodorico il Grande intervennero, sotto il comando del generale Ibbas, in Provenza ed in Settimania, per contrastare i Franchi di Clodoveo, che tentavano di conquistare tutti i territori della Gallia. La guerra termin\u00f2, all'arrivo dell'esercito ostrogoto, con l'abbandono da parte dei Franchi e dei Burgundi dell'assedio di Arles, che era stata difesa eroicamente dal generale ostrogoto Tulum (o Tolonic).\nNel 511, alla morte di Clodoveo, anche la citt\u00e0 di Rodez torn\u00f2 ai visigoti. La Provenza per\u00f2 non fu restituita ai visigoti, ma governata assieme al regno d'Italia.\nNel frattempo i rapporti tra Teodorico e Gesalico si erano guastati ed Amalarico fu preso sotto tutela del nonno e portato a Barcino (l'attuale Barcellona), e fu posto sotto la protezione di un nobile Ostrogoto di nome Teudi, persona di fiducia del nonno Teodorico.\nNel 510, il generale Ibbas, comandante del contingente ostrogoto, a Barcino, fece eleggere Amalarico (di circa nove anni) re dei Visigoti e lui fu temporaneamente reggente a nome del nonno Teodorico, il vero governante attraverso due funzionari: Ampelio e Liberio.\nTeodorico, per quindici anni fu il vero governatore del regno visigoto, e lo fece con molta abilit\u00e0. In un secondo tempo, Teudi, che nel frattempo aveva sposato una nobile, ispano-romana, subentr\u00f2 nella reggenza e nel governo del regno visigoto.\nNel 522, Amalarico fu proclamato (confermato) re dei Visigoti, ma Teudi, nella posizione di consigliere, continu\u00f2 a mantenere nelle sue mani il potere effettivo.\nNel 526, alla morte del nonno Teodorico raggiunse un accordo col cugino Atalarico che il regno visigoto si estendeva sia sulla Spagna che sulla Settimania; mentre la Provenza apparteneva al regno ostrogoto d'Italia.\nDato che i figli di Clodoveo stavano cercando di estendere i loro domini su tutta la Gallia, Amalarico cerc\u00f2 di scongiurare il pericolo, sposando Clotilde, figlia di Clodoveo, re dei Franchi; l'unione non fu felice a causa della differenza di appartenenza religiosa: lui era ariano e lei cattolica, e gli insistenti tentativi di Amalarico di farla convertire all'arianesimo \u2014 secondo il vescovo Gregorio di Tours (536\u2013597), Amalarico nel tentativo di convertire la moglie, Clotilde arriv\u00f2 anche a maltrattarla \u2014 furono vani, anzi esasperarono i fratelli di lei Childeberto I e Clotario I. Childeberto, nel 531, invase la Settimania e sconfisse Amalarico nei pressi della sua capitale, Narbona. Amalarico fugg\u00ec cercando di rifugiarsi a Barcellona.\nMa poco dopo, sempre nello stesso anno, fu assassinato, ed alla sua morte, l'ostrogoto Teudi venne eletto re dei visigoti. Childeberto conquist\u00f2 Narbona, si riun\u00ec alla sorella e si impadron\u00ec di un considerevole tesoro.\nCon Amalarico, aveva fine, almeno per la linea maschile, la dinastia dei Balti, che erano stati re dei Visigoti ininterrottamente per circa 135 anni, da Alarico I.\nDiscendenza.\nAmalarico ebbe una figlia (non si sa se dalla moglie o da una concubina):"}
{"id": "1077428", "revid": "599", "url": "https://it.wikipedia.org/wiki?curid=1077428", "title": "Quaternioni di Hurwitz", "text": ""}
{"id": "1077429", "revid": "36426", "url": "https://it.wikipedia.org/wiki?curid=1077429", "title": "Pietra forte", "text": ""}
{"id": "1077431", "revid": "599", "url": "https://it.wikipedia.org/wiki?curid=1077431", "title": "Intero di Hurwitz", "text": ""}
{"id": "1077435", "revid": "599", "url": "https://it.wikipedia.org/wiki?curid=1077435", "title": "Quaternione di Lipschitz", "text": ""}
{"id": "1077438", "revid": "599", "url": "https://it.wikipedia.org/wiki?curid=1077438", "title": "Intero di Lipschitz", "text": ""}
{"id": "1077443", "revid": "1226", "url": "https://it.wikipedia.org/wiki?curid=1077443", "title": "Fondaco Parrino", "text": ""}
{"id": "1077445", "revid": "297059", "url": "https://it.wikipedia.org/wiki?curid=1077445", "title": "Ivo di Chartres", "text": "Biografia.\nIvo (Yves) avrebbe studiato presso l'abbazia di Bec, in Normandia, divenendo allievo di Lanfranco di Pavia e conoscendo Anselmo d'Aosta (entrambi futuri arcivescovi di Canterbury).\nNel 1078, divenne priore di Saint-Quentin de Beauvais e, dodici anni dopo, vescovo di Chartres.\nLa lotta per le investiture.\nIvo di Chartres fu un personaggio centrale nella lotta per le investiture che fra il 1075 e il 1122 vide fronteggiarsi il Papato e l'Impero; prese parte alla disputa sull'argomento sostenendo la posizione imperiale: non essendo l'investitura un sacramento, essa poteva essere effettuata anche da un laico.\nIvo di Chartres fu anche un grande avversario del re Filippo I di Francia all'epoca del suo nuovo matrimonio con Bertrada di Montfort.\nOpere.\nSant'Ivo affront\u00f2 l'ardua impresa di armonizzare le leggi canoniche, disperse in una miriade di collezioni e decreti compendiandole in tre compilazioni: il \"Decretum\", la \"Panormia\" (in latino e in greco) e infine la \"Tripartita\". Tutte e tre le compilazioni contengono testi delle Sacre Scritture, lettere di papi, testi di diritto romano, testi di Padri della Chiesa e infine canoni di Concili."}
{"id": "1077447", "revid": "12582", "url": "https://it.wikipedia.org/wiki?curid=1077447", "title": "F3000", "text": ""}
{"id": "1077450", "revid": "1543377", "url": "https://it.wikipedia.org/wiki?curid=1077450", "title": "Arenaria interpres", "text": "Il voltapietre (Arenaria interpres, Linnaeus 1758) \u00e8 un uccello che fa parte della famiglia scolopacidae. \u00c8 un migratore che nidifica nella parte settentrionale dell'Eurasia e del Nord America per poi volare verso sud in inverno lungo le coste di quasi tutto il mondo. Il nome deriva dalla sua capacit\u00e0 di voltare velocemente le pietre per mangiarne gli insetti che vi si annidano sotto.\nDescrizione.\n\u00c8 un uccello piuttosto piccolo e tarchiato, lungo 22-24 centimetri, con un'apertura alare di 50-57 centimetri e un peso che si aggira intorno agli 85-150 grammi. Il becco scuro e conico \u00e8 lungo 2-2,5 centimetri e leggermente rivolto verso l'alto. Le zampe sono piuttosto corte (3,5 centimetri) e di colore arancione.\nIn tutte le stagioni il piumaggio \u00e8 dominato da un disegno arlecchino bianco e nero. Durante la stagione riproduttiva questi uccelli hanno la parte superiore rossiccia con macchie nere. La testa \u00e8 bianca con una fascia nera che parte dagli occhi e si allaga fino a ricoprire tutto il petto tranne una macchia bianca ai lati. Le parti inferiori sono bianche. La femmina ha un colore meno brillante del maschio e la testa pi\u00f9 scura.\nGli adulti fuori dalla stagione riproduttiva sono pi\u00f9 scuri, con la testa quasi completamente marrone macchiata di bianco, mentre il dorso \u00e8 bruno con qualche chiazza nera.\nBiologia.\nAlimentazione.\nIl voltapietre si ciba soprattutto di invertebrati, ma non disdegna carogne, uova e vegetali. Gli insetti costituiscono un alimento particolarmente importante durante la stagione riproduttiva. Si nutre inoltre di crostacei, molluschi e vermi. Spesso rivolta le pietre per cercare gli insetti e gli altri invertebrati di cui si nutre sotto di esse. Da qui deriva appunto il suo nome comune. Solitamente si nutre in gruppo.\nRiproduzione.\n\u00c8 un uccello monogamo e le coppie possono rimanere unite per pi\u00f9 di una stagione riproduttiva. Il nido \u00e8 costituito da un semplice avvallamento nel terreno largo circa 11 centimetri e profondo 3 centimetri, spesso ricoperto con un letto di foglie. Pu\u00f2 essere scavato sia tra la vegetazione sia su un nudo terreno sassoso. Diverse coppie possono nidificare vicine tra di loro.\nUna singola covata pu\u00f2 essere composta da un numero di uova compreso tra 2 e 5, ma nella maggior parte dei casi il nido contiene 4 uova lisce e leggermente lucide che misurano 41 millimetri di altezza e 29 millimetri di larghezza per un peso che si aggira intorno ai 17,9 grammi. Il colore \u00e8 variabile, ma solitamente sono verdi brunastre con macchie marrone scuro pi\u00f9 dense nell'estremit\u00e0 pi\u00f9 larga. L'incubazione inizia quando \u00e8 stato deposto l'ultimo uovo e dura di solito dai 22 ai 24 giorni. La femmina \u00e8 maggiormente responsabile dell'incubazione delle uova, ma verso la fine pu\u00f2 aiutare anche il maschio.\nI pulcini sono precoci e sono capaci di lasciare il nido molto presto dopo la cova. Nella parte superiore sono giallognoli con macchie grigio scuro, mentre nella parte inferiore sono bianchi. Sono capaci di nutrirsi da soli, ma sono protetti dai genitori, soprattutto dal maschio. La muta avviene dopo 19-21 giorni.\nDistribuzione e habitat.\nIl voltapietre nidifica alle latitudini pi\u00f9 settentrionali, solitamente mai a pi\u00f9 di qualche chilometro di distanza dal mare. La sottospecie \"A. i. morinella\" \u00e8 presente nella parte nord dell'Alaska e nel Canada artico, spingendosi a est fino all'isola Baffin. \"A. i. interpres\" si riproduce nell'Alaska occidentale, sull'isola di Ellesmere, in Groenlandia, Danimarca, Scandinavia, Estonia e Russia settentrionale. In passato nidificava anche sulle coste baltiche della Germania e forse anche in Scozia e nelle Isole F\u00e6r \u00d8er.\nNelle Americhe il voltapietre sverna lungo le coste dello stato di Washington, e del Massachusetts per arrivare verso sud fino alla punta meridionale del Sud America, anche se \u00e8 raro avvistarlo nella parte meridionale del Cile e dell'Argentina ed \u00e8 tuttora non confermata la sua presenza saltuaria nelle isole Falkland. In Europa sverna nelle regioni occidentali dall'Islanda fino alla Norvegia e alla Danimarca a sud. Solo un piccolo numero si spinge fino alle coste del Mediterraneo. In Africa \u00e8 comune lungo le coste del Sudafrica e soprattutto nelle isole al largo. In Asia \u00e8 diffuso nella parte meridionale, con alcuni esemplari che svernano nella parte meridionale di Cina e Giappone (soprattutto nelle isole Ry\u016bky\u016b). \u00c8 presente in Tasmania e Nuova Zelanda e in molte isole del Pacifico. Alcuni uccelli non nidificanti restano tutto l'anno nelle aree di svernamento e mantengono il piumaggio invernale anche in primavera e in estate.\nIl voltapietre pu\u00f2 sopravvivere in una grande variet\u00e0 di climi, dall'artico ai tropici. Il tipico ambiente di nidificazione \u00e8 la tundra in vicinanza dell'acqua. Fuori dalla stagione riproduttiva lo si pu\u00f2 avvistare lungo le coste, soprattutto quelle rocciose. Lo si pu\u00f2 trovare anche vicino a costruzioni artificiali come moli e frangiflutti. Non \u00e8 raro che si avventuri in ampi spazi erbosi vicino alla costa. Piccoli gruppi si possono rinvenire nelle zone umide pi\u00f9 interne, soprattutto durante le migrazioni autunnali e primaverili. Questi uccelli solitamente sono legati a particolari siti e vi si recano anno dopo anno."}
{"id": "1077452", "revid": "1543377", "url": "https://it.wikipedia.org/wiki?curid=1077452", "title": "Heather Locklear", "text": "Biografia.\nPrimi anni.\nHeather nasce a Westwood, Los Angeles (California) da Diane Tinsley, uno dei produttori esecutivi della Disney, e da William Robert Locklear, un amministratore dell'UCLA. \u00c8 la pi\u00f9 piccola di quattro fratelli e cugina di Marla Maples la quale \u00e8 stata la seconda moglie di Donald Trump; ha origini scozzesi ed \u00e8 repubblicana.\nCarriera.\nMentre frequentava l'Universit\u00e0 della California a Los Angeles, Heather inizia a lavorare come modella in servizi commerciali per la scuola; nel 1979 ottiene i suoi primi ruoli da attrice in un episodio delle serie \"Il brivido dell'imprevisto\" e \"CHiPs\". Heather appare in altri piccoli ruoli finch\u00e9 non incontra il produttore Aaron Spelling che le offre il ruolo di Sammy Jo Carrington nel telefilm \"Dynasty\". Sar\u00e0 l'inizio di una duratura e proficua collaborazione con il produttore Spelling che le affida in seguito il ruolo da protagonista di Stacy Sheridan nel telefilm \"T.J. Hooker\" al fianco di William Shatner; cos\u00ec, durante gli anni ottanta, Heather recita nella serie \"T.J. Hooker\" per quattro stagioni alternando contemporaneamente apparizioni semi-regolari in \"Dynasty\". Quando nel 1986 termina la serie \"T.J. Hooker\", Heather entra nel cast fisso di \"Dynasty\" (sempre nel ruolo di Sammy Jo) fino al termine della serie nel 1989. Segue poi la partecipazione alla sfortunata serie \"Going Places\" (mai giunta in Italia), e la miniserie \"\" (1991).\nNel 1993, ad Heather viene offerto un altro ruolo che la render\u00e0 famosa sugli schermi televisivi, ovvero quello di Amanda Woodward nella serie tv di prima serata \"Melrose Place\" sempre prodotta da Aaron Spelling e spin-off del serial \"Beverly Hills 90210\". Gli ascolti della serie, durante la prima stagione, stavano soffrendo parecchio cos\u00ec i produttori pensarono ad un innesto della Locklear solo per pochi episodi, ma il personaggio di Amanda risollev\u00f2 completamente le sorti della serie diventandone una colonna portante cos\u00ec che Heather ne entrer\u00e0 a far parte stabilmente dalla seconda stagione fino al termine della serie (nel 1999) venendo accreditata sempre nei titoli di testa come \"special guest star\".\nDopo la fine di \"Melrose\", Heather viene subito assunta nella sit-com \"Spin City\" al fianco di Michael J. Fox prima e di Charlie Sheen poi, facendone parte fino alla conclusione dell'intera serie nel 2002. Nel 2004 Heather recita poi nella sfortunata serie \"LAX\" che chiude dopo pochi episodi. Nel 2009, dopo diverse smentite, \u00e8 stato confermato che Heather riprender\u00e0 il ruolo di Amanda Woodward nella nuova versione di \"Melrose Place\" con una partecipazione ricorrente.\nHeather ha partecipato, come personaggio regolare oppure ospite occasionale, in diverse serie prodotte da Spelling ovvero: \"Dynasty\", \"T.J. Hooker\", \"Matt Houston\", \"Fantasilandia\", \"Love Boat\", \"Hotel\" e \"Melrose Place\".\nNel 2008 ha partecipato al film per la televisione prodotto da Lifetime \"Flirting with Forty\" dove interpreta una donna divorziata che va alle Hawaii in vacanza dove si innamora, ricambiata, di un ragazzo di 13 anni pi\u00f9 giovane di lei (interpretato da Robert Buckley).\nTra il 2012 e il 2013 ha partecipato ad alcuni episodi (nella parte di Chloe) della sit-com \"Hot in Cleveland\", serie che vede tra i protagonisti Betty White. Nello stesso anno interpreta Barbara (mamma di Jody, Ashley Tisdale) nel film comico \"Scary Movie V\".\nVita privata.\nRelazioni.\nPrima dei suoi matrimoni, Heather ha avuto relazioni con diversi esponenti di Hollywood tra cui gli attori Tom Cruise (nel 1981) e Scott Baio; \u00e8 stata sposata per sette anni con Tommy Lee, batterista dei M\u00f6tley Cr\u00fce, dal maggio 1986 all'agosto 1993. Dopo il divorzio, Heather ha sposato Richie Sambora, chitarrista dei Bon Jovi, il 17 dicembre 1994 a Parigi. Il 4 ottobre 1997 nasce la primogenita di Heather, Ava. In seguito il matrimonio di Heather e Richie purtroppo affonda e la Locklear presenta istanza di divorzio a febbraio del 2006, istanza accolta nell'ottobre dell'anno successivo. Pi\u00f9 tardi Sambora si fidanza con Denise Richards, ex-vicina di Heather e Richie, mentre, nell'aprile del 2008, la Locklear si fidanza con il vecchio collega di set di \"Melrose\" Jack Wagner, relazione conclusasi nel 2011.\nAnsia e depressione.\nNel giugno del 2008 \u00e8 stata divulgata una falsa notizia di un suo tentato suicidio. Il tutto \u00e8 nato da una chiamata fatta dal suo psichiatra al 911, in cui il medico era estremamente preoccupato per la salute mentale della sua paziente. L'attrice stava effettivamente passando un periodo difficile della sua vita, a causa di una forma di depressione, curata con i relativi farmaci.\nArresto.\nHeather \u00e8 stata arrestata a Santa Barbara in California il 27 settembre 2008 per guida sotto effetto di stupefacenti. In seguito, un test del sangue ha dimostrato che la Locklear non era sotto l'effetto n\u00e9 di droghe n\u00e9 di alcool, ma Lee Carter, un magistrato di Santa Barbara, ha dichiarato che, secondo la sua opinione, i farmaci assunti dall'attrice l'avrebbero di fatto resa un pericolo nel guidare un autoveicolo. Il 2 gennaio 2009, la Locklear \u00e8 stata condannata ad una multa di 700 dollari e a seguire un corso di guida sicura.\nDoppiatrici italiane.\nNelle versioni in italiano dei suoi film, Heather Locklear \u00e8 stata doppiata da:"}
{"id": "1077453", "revid": "1305772", "url": "https://it.wikipedia.org/wiki?curid=1077453", "title": "Atr (disambigua)", "text": ""}
{"id": "1077454", "revid": "729019", "url": "https://it.wikipedia.org/wiki?curid=1077454", "title": "Distretto di Gm\u00fcnd", "text": "Gm\u00fcnd \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 21 comuni, di cui 5 con status di citt\u00e0 ed 11 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1077455", "revid": "1573940", "url": "https://it.wikipedia.org/wiki?curid=1077455", "title": "Fisichella Motor Sport", "text": "La Fisichella Motor Sport, conosciuta anche come FMS International \u00e8 una squadra di corse sportive automobilistiche di propriet\u00e0 del pilota di Formula Uno italiano Giancarlo Fisichella e del suo manager Enrico Zanarini , in societ\u00e0 con la squadra sportiva Coloni.\nStoria.\nFondata nel 2005, ha partecipato dal 2006 al campionato di GP2 (vincendo qualche gara) e alla Formula 3000. Nel 2008 ha preso parte anche alla Superleague Formula, ovviamente sostenendo la Roma, squadra del cuore del pilota. Durante la stagione 2009 della GP2 il team chiude e viene venduto alla Coloni."}
{"id": "1077456", "revid": "1652635", "url": "https://it.wikipedia.org/wiki?curid=1077456", "title": "Carlos Slim Hel\u00fa", "text": "Opera in molteplici settori, dalle telecomunicazioni, all'attivit\u00e0 bancaria e assicurativa, al monopolio del tabacco e del petrolio nel suo Paese. \u00c8 stato l'uomo pi\u00f9 ricco del mondo dal 2010 al 2013, e dal 2016 \u00e8 il maggiore azionista della The New York Times Company. \nAl 17 gennaio 2022, secondo \"Forbes\" \u00e8 uno degli uomini pi\u00f9 ricchi al mondo, con un patrimonio di 83.6 miliardi di dollari ed \u00e8 il pi\u00f9 ricco del Messico\nBiografia.\nI suoi genitori, libanesi cristiano-maroniti, si erano trasferiti in Messico nel 1902 dove aprirono un negozio. Carlos Slim Hel\u00fa, che \u00e8 maronita, si iscrisse all'Universit\u00e0 nazionale autonoma del Messico, dove consegu\u00ec la laurea in ingegneria civile nel 1961; inizi\u00f2 subito a lavorare in varie aziende riuscendo anche a collaborare con importanti organismi internazionali. Cominci\u00f2 ad avere fortuna con l'impiego in grandi multinazionali come Altria Group e Alcatel. In seguito si mise in proprio e fond\u00f2 il \"Grupo Carso\".\nLe aziende del settore delle costruzioni, delle bevande analcoliche, della stampa, del settore immobiliare, dell'imbottigliamento e delle miniere sono state al centro della nascente carriera aziendale di Slim. In seguito si espanse in numerosi settori tra cui ricambi auto, alluminio, compagnie aeree, prodotti chimici, tabacco, produzione di cavi e fili, carta e imballaggi, estrazione di rame e minerali, pneumatici, cemento, vendita al dettaglio, hotel, distributori di bevande, telecomunicazioni e finanziarie servizi in cui Slim's Grupo Financiero Inbursa - che vende assicurazioni e investe i risparmi, fondi comuni e piani pensionistici di milioni di comuni messicani. Nel 1972, aveva fondato o acquisito altre sette imprese in questi settori, tra cui una che noleggiava attrezzature per l'edilizia. Nel 1977, si \u00e8 ramificato con l'acquisizione di una quota del 60% di Galas de M\u00e9xico, una piccola stampante di etichette di pacchetti di sigarette per 1 milione di dollari e nel 1980 ha consolidato i suoi interessi commerciali formando Grupo Galas come la societ\u00e0 madre di un conglomerato che aveva interessi nell'industria, nell'edilizia, nell'industria mineraria, nella vendita al dettaglio, nel cibo e nel tabacco. Nel 1981 Slim acquis\u00ec una quota di maggioranza in Cigarros la Tabacelera Mexicana (Cigatam), il secondo produttore e distributore di sigarette messicano, a un prezzo ridotto. \nL'attivit\u00e0 di Carlos Slim ha continuato a diversificarsi in diversi settori. Nel 1997 ha acquisito oltre il 3% delle azioni di Apple, poco prima del lancio dell'iMac; pertanto \u00e8 riuscito a moltiplicare rapidamente la sua fortuna. Sempre nel 1997 ha rilevato Prodigy, un fornitore internet americano, riuscendo a rendere questa azienda un potente server di vari servizi Internet fino a raggiungere un'alleanza con MSN e lanciare un portale spagnolo con Microsoft. \nIl 10 settembre 2008, ha acquistato il 6,4% dal New York Times, 9,1 milioni di azioni, per un valore di circa $ 123 milioni di dollari. Secondo Slim, si trattava di una iniziativa strettamente finanziaria. Con questa partecipazione \u00e8 diventato il terzo maggiore azionista della societ\u00e0, dopo la famiglia Ochs-Sulzberger,che ha mantenuto il controllo del Times dal 1898, e l'hedge fund Harbinger Capital Partners. Nel 2015, dopo un investimento di 250 milioni di dollari nel gruppo editoriale per evitare problemi con i creditori, \u00e8 diventato nel 2016 il singolo maggiore azionista con il 17,4%.\n\u00c8 diventato il pi\u00f9 importante magnate delle telecomunicazioni dell'America Latina: detiene, infatti, il controllo di tre delle pi\u00f9 importanti societ\u00e0 del continente, la \"Telmex\", la \"Telcel\", e la \"Am\u00e9rica M\u00f3vil\". Messe insieme, le tre aziende controllano circa il 73% del traffico di telefonia mobile dell'America latina, con oltre 100 milioni di utenti. Nel 2011, insieme al magnate dei media Rupert Murdoch, voleva fondare un consorzio per il controllo della Formula 1, ma il patron Bernie Ecclestone boll\u00f2 queste voci come \"spazzatura\" e dichiar\u00f2 la Formula 1 \"non in vendita\".\nIl suo impero, che secondo la rivista Fortune realizza il 5% del PIL messicano, non si limita al mondo delle telecomunicazioni. La cassaforte di famiglia possiede banche e catene di ristoranti, piantagioni di tabacco. Nel 2012 la sua societ\u00e0 Grupo Carso \u00e8 diventata azionista di maggioranza (35% delle azioni) della squadra di calcio spagnola Real Oviedo e il 30% delle squadre di calcio messicane Club Le\u00f3n e Club de F\u00fatbol Pachuca.\nIl Museo Soumaya.\nCarlos Slim ha dedicato un museo alla moglie, scomparsa prematuramente, il Soumaya Museum. La sua collezione di 70.000 oggetti d'arte appartenenti a dieci secoli comprende opere di Leonardo da Vinci, quadri di Tiziano, Tintoretto, El Greco, Rubens, Dal\u00ed, Modigliani, Chagall e Mir\u00f3, oltre a molte opere di Auguste Rodin, di cui Slim possiede la pi\u00f9 importante collezione privata e la pi\u00f9 ampia al di fuori della Francia.\nVita privata.\nCarlos Slim \u00e8 stato sposato con Soumaya Domit dal 1967 fino alla sua morte nel 1999. Sei i figli: Carlos, Marco Antonio, Patrick, Soumaya, Vanessa e Johanna. I tre figli maggiori lavorano in posizione chiave nelle societ\u00e0 controllate da Slim che nel 1999 ha subito un intervento al cuore. \nNel suo ufficio Slim non tiene un computer e preferisce invece conservare tutti i suoi dati finanziari in quaderni ben tenuti. Cattolico maronita, \u00e8 uno dei principali sostenitori dei Legionari di Cristo, istituto religioso cattolico romano.\nRicchezza.\nImmobili.\nSlim vive in una villa con 6 camere da letto nel quartiere Lomas de Chapultepec di Citt\u00e0 del Messico, vicino a dove \u00e8 cresciuto, e che \u00e8 stata la sua residenza per oltre 40 anni. La holding immobiliare di Slim, Inmobiliaria Carso, sviluppa, investe, possiede e gestisce molte propriet\u00e0 residenziali e commerciali in tutto il Messico. La societ\u00e0 possiede oltre 20 centri commerciali, di cui dieci a Citt\u00e0 del Messico, e gestisce negozi nel paese con marchi statunitensi tra cui le filiali messicane di Saks Fifth Avenue e Sears. Slim ha fatto investimenti immobiliari privati in tutto il mondo, in particolare negli Stati Uniti. Ha tra l'altro acquisito la 417 Fifth Avenue, una torre per uffici di 11 piani per 140 milioni di dollari e anche un pezzo dell'ex edificio del New York Times sulla West 43rd street. Controlla circa 8 acri di immobili di primo livello di Beverly Hills all'angolo tra Wilshire e Santa Monica Boulevards. \nNel maggio 2014, Slim ha aperto Inbursa Aquarium, il pi\u00f9 grande acquario dell'America Latina. Slim possiede la villa dei Duke Seamans, una residenza del 1901 sulla 5th Avenue a New York City, che ha acquistato per 44 milioni di dollari nel 2010. La villa \u00e8 di 20.000 piedi quadrati e dispone di 12 camere da letto, 14 bagni e uno studio medico nel seminterrato. Nel maggio 2015, la propriet\u00e0 \u00e8 stata messa in vendita per 80 milioni di dollari, quasi il doppio di quanto aveva pagato. Nell'aprile 2015, Slim ha acquistato il Marquette Building di Detroit e ha rilevato il quartier generale di PepsiCo Americas Beverages a Somers, New York, per 87 milioni di dollari. Slim possiede una seconda villa a New York City al 10 W. 56th St, che ha affittato all'inizio del 2015 al John Barrett Salon per 1,5 milioni di dollari all'anno. La propriet\u00e0 \u00e8 stata acquistata nel 2011 per 15,5 milioni di dollari. "}
{"id": "1077457", "revid": "57342", "url": "https://it.wikipedia.org/wiki?curid=1077457", "title": "FMS International", "text": ""}
{"id": "1077459", "revid": "729019", "url": "https://it.wikipedia.org/wiki?curid=1077459", "title": "Distretto di Hollabrunn", "text": "Hollabrunn \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 24 comuni, di cui 6 con status di citt\u00e0 e 15 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1077466", "revid": "38120", "url": "https://it.wikipedia.org/wiki?curid=1077466", "title": "Biografie", "text": ""}
{"id": "1077468", "revid": "857138", "url": "https://it.wikipedia.org/wiki?curid=1077468", "title": "Uribe", "text": ""}
{"id": "1077471", "revid": "767487", "url": "https://it.wikipedia.org/wiki?curid=1077471", "title": "Maroon (gruppo musicale)", "text": "I Maroon sono stati un gruppo musicale metalcore tedesco, formatosi nel 1998 Nordhausen, in Turingia (Germania centrale), e scioltosi nel 2014.\nMolto popolari in Germania, sono conosciuti soprattutto per essere di stampo straight edge e vegan. Pare per\u00f2 che ultimamente abbiano abbandonato questo movimento e non ne facciano pi\u00f9 parte (sembrerebbe infatti che il cantante sia stato visto bere alcolici, un comportamento notoriamente vietato per chi appartiene allo Straight edge). Il genere viene spesso associato all'Hardcore ma presenta molti elementi Metalcore e molti pezzi cantati dal cantante Andre Moraweck, sono interpretati con il growl, inesistente nell'Hardcore.\nHanno partecipato a tour insieme a band del calibro degli As I Lay Dying, Caliban, Heaven Shall Burn, Himsa e Darkest Hour, e contano anche presenze importanti ad Open Air come il Wacken Open Air e il With Full Force.\nI Maroon hanno annunciato l'imminente scioglimento dopo 16 anni di carriera e circa 1000 concerti. La band nel 2014 tiene una serie di concerti di addio tra Europa e Asia, prima di sciogliersi definitivamente."}
{"id": "1077472", "revid": "1610933", "url": "https://it.wikipedia.org/wiki?curid=1077472", "title": "Antilope di Abbott", "text": ""}
{"id": "1077473", "revid": "188116", "url": "https://it.wikipedia.org/wiki?curid=1077473", "title": "Aldo Brancher", "text": "Biografia.\nPrima di intraprendere la carriera politica \u00e8 stato sacerdote paolino e dal 1973 collaboratore di don Emilio Mammana presso l'ufficio pubblicit\u00e0 di \"Famiglia Cristiana\".\nCarriera in Fininvest.\nDal 1982 Brancher, tornato allo stato laicale dopo il sacerdozio, entra Fininvest, di cui diviene dirigente. Negli anni novanta \u00e8 coinvolto nello scandalo di Tangentopoli.\nCarriera politica.\nLa carriera politica di Aldo Brancher \u00e8 iniziata nel 1999 in Forza Italia.\nDeputato e sottosegretario di FI.\nDue anni dopo, nel maggio 2001 venne eletto deputato alla Camera.\nDurante la XIV Legislatura, sotto entrambi i governi Berlusconi, \u00e8 stato sottosegretario di Stato alle riforme istituzionali.\nRieletto alla Camera nell'aprile 2006, \u00e8 stato vicepresidente del gruppo Forza Italia alla Camera durante la XV Legislatura.\nDeputato e ministro del PdL.\nNel 2008 \u00e8 stato rieletto nelle liste del Popolo della Libert\u00e0.\nDal 18 giugno al 6 luglio 2010 \u00e8 stato Ministro senza portafoglio del quarto governo Berlusconi, inizialmente per l'attuazione del federalismo, poi per la sussidiariet\u00e0 e il decentramento. Tuttavia le sue deleghe non sono mai state ufficializzate tramite pubblicazione sulla Gazzetta Ufficiale\nA 5 giorni dalla nomina a Ministro, Aldo Brancher ha fatto richiesta di proroga del procedimento a suo carico per lo scandalo Antonveneta, richiesta negatagli dal presidente della Repubblica Giorgio Napolitano, motivo per cui ha dovuto rinunciare. Le polemiche intorno al suo incarico e alle vicende giudiziarie in cui Brancher era coinvolto hanno portato infine alle sue dimissioni da ministro dopo solo 17 giorni di mandato, prima che la Camera e il Senato votassero una mozione di sfiducia nei suoi confronti.\n\u00c8 rimasto deputato alla Camera fino al marzo 2013.\nAltre attivit\u00e0.\nNel 2011 \u00e8 diventato Presidente dell'\"Organismo di indirizzo\" (ODI), un ente pubblico che gestisce un fondo di finanziamenti per lo sviluppo dei comuni di confine con le province di Trento e Bolzano, comuni facenti parte delle province di Sondrio, Brescia, Verona, Vicenza e Belluno.\nNel 2021 fonda \"Mall of sport\", un'azienda di impiantistica sportiva.\nProcedimenti giudiziari.\nFalso in bilancio e finanziamento illecito ai partiti (Tangentopoli).\nDetenuto nel 1993 per tre mesi nel carcere di San Vittore.\nScarcerato per decorrenza dei termini di custodia cautelare, \u00e8 stato condannato con giudizio di primo grado e in appello per falso in bilancio e finanziamento illecito ai partiti. In Cassazione il secondo reato va in prescrizione per riduzione dei termini, mentre il falso in bilancio \u00e8 stato depenalizzato dal Governo Berlusconi.\nRicettazione e appropriazione indebita (scandalo Antonveneta).\nViene indagato a Milano per ricettazione (600\u00a0000 euro versatigli in quattro diverse occasioni) e per appropriazione indebita (420\u00a0000 euro) nell'indagine sullo scandalo della Banca Antonveneta e la scalata di Gianpiero Fiorani all'istituto creditizio: la Procura ha rintracciato, presso la Banca Popolare di Lodi, un conto intestato alla moglie di Brancher con un affidamento e una plusvalenza sicura di 420\u00a0000 euro in due anni. Ha chiesto ed ottenuto di poter accedere al rito abbreviato..\nIl 28 luglio 2010 il pubblico ministero di Milano, Eugenio Fusco, ha chiesto una condanna a due anni di reclusione e seimila euro di multa.\nLa sentenza di primo grado \u00e8 stata emessa lo stesso giorno dal giudice monocratico Anna Maria Gatto, che ha riconosciuto colpevole l'imputato di due dei quattro episodi di ricettazione contestati e dei due episodi di appropriazione indebita e ha condannato Brancher ai due anni di reclusione richiesti e a 4000 euro di multa.\nIl 3 marzo 2011 la Corte d'Appello di Milano conferma la condanna a due anni di reclusione per ricettazione e appropriazione indebita.\nIl 4 agosto 2011 la Corte di Cassazione ha dichiarato inammissibile il ricorso di Brancher contro la sentenza di secondo grado, rendendo definitiva la condanna a due anni di reclusione e a 4000 euro di multa. La sentenza non viene eseguita perch\u00e9 Brancher beneficia dell'indulto del 2006.\nControversia sull'opposizione del legittimo impedimento.\nA cinque giorni dalla nomina a Ministro avvenuta il 18 giugno 2010, Aldo Brancher ha eccepito in base alla legge il legittimo impedimento. Il 26 giugno era prevista l'udienza del processo sul tentativo di scalata ad Antonveneta da parte di Bpi in cui il ministro era imputato. Brancher ha motivato la richiesta di sospensione del processo con la necessit\u00e0 di organizzare il nuovo ministero. Ma il Quirinale, con una nota, ha fatto presente che essendo Brancher ministro senza portafoglio, la struttura ministeriale non \u00e8 prevista. A seguito della riprovazione da parte delle principali forze politiche , della stampa e dell'opinione pubblica, Brancher ha affermato di voler rinunciare al legittimo impedimento e di essere pronto a presentarsi all'udienza del 5 luglio 2010, nel corso della quale ha annunciato le proprie dimissioni da ministro."}
{"id": "1077475", "revid": "1610933", "url": "https://it.wikipedia.org/wiki?curid=1077475", "title": "Cefalofo di Abbott", "text": ""}
{"id": "1077476", "revid": "1610933", "url": "https://it.wikipedia.org/wiki?curid=1077476", "title": "Barasinga", "text": ""}
{"id": "1077477", "revid": "1590006", "url": "https://it.wikipedia.org/wiki?curid=1077477", "title": "\u00c1lvaro Uribe V\u00e9lez", "text": "Avvocato, specializzato in amministrazione pubblica alla Harvard Extension School, intraprese l'attivit\u00e0 pubblica nella sua citt\u00e0 natale a partire dal 1976. Da sempre militante nelle file del Partito liberale, nel 1982 divenne sindaco di Medell\u00edn, per poi essere eletto per due legislature senatore (1986-1994). Tra il 1995 e il 1997 fu governatore del dipartimento di Antioquia e nel 2002 concorse con successo alle elezioni presidenziali colombiane. Nel 2006 \u00e8 stato rieletto per un secondo mandato. \nIl suo governo si macchi\u00f2 del grave scandalo dei falsi positivi: tra il 2002 e il 2008, nel quadro del conflitto colombiano, le forze armate del Paese prelevarono civili innocenti ed estranei al conflitto, portandoli in zone remote e successivamente assassinandoli e camuffandoli da guerriglieri, con lo scopo di gonfiare il numero di uccisioni per ricevere in cambio promozioni e benefici economici. Si calcola che almeno 6.402 civili siano stati assassinati in tal contesto. \nLa carriera politica.\n\u00c1lvaro Uribe V\u00e9lez approd\u00f2 ancora molto giovane alla vita pubblica: dopo aver gestito (1976) l'azienda municipalizzata della sua citt\u00e0 natale, fu segretario generale del ministero del Lavoro colombiano dal 1977 al 1978, mentre dal 1980 al 1982 fu direttore dell'Aeronautica civile. Nel 1982 venne nominato sindaco di Medell\u00edn, ma mantenne la carica per meno di un anno; poco pi\u00f9 tardi, tuttavia, venne eletto senatore per un primo mandato (1986-1990), alla scadenza del quale fu riconfermato per un secondo (1990-1994). Nel 1995 fu eletto, con un margine di appena poche centinaia di voti, governatore del Dipartimento di Antioquia; sotto la sua guida la regione cre\u00f2 i consigli comunitari e difese e promosse l'istituzione delle Convivir, cooperative di sicurezza private.\nil Cartello di Medell\u00edn finanzia le sue campagne elettorali.\nLa presidenza della Colombia.\nDa sempre militante del Partito Liberale Colombiano, nel 2002 si present\u00f2 alle elezioni presidenziali, inizialmente come candidato indipendente. Si opponeva all'ex ministro Horacio Serpa, anche'egli liberale ma di tendenze pi\u00f9 socialdemocratiche. In seguito raccolse il sostegno del Partito Conservatore Colombiano, oltre che di numerosi dirigenti del suo Partito liberale come lui non a favore del candidato ufficiale, Serpa. Uribe fu eletto con il 53% dei voti, imponendo la disfatta a Serpa (31,8%). Fu il primo presidente a essere eletto al primo turno dall'entrata in vigore (1991) della nuova Costituzione colombiana. Ancor pi\u00f9 schiacciante fu la sua rielezione, nel 2006: 62,35%.\nControversie.\nTra le accuse pi\u00f9 frequenti rivolte all'ormai ex presidente colombiano c'\u00e8 anche l'accusa - basata su un rapporto della Direzione Investigativa Antidroga americana del 1990 (pagina 10) - di essere stato un alleato del Cartello di Medell\u00edn e di Pablo Escobar, prendendo parte anche al traffico di stupefacenti. Il padre di Uribe, scrive il rapporto della DIA, fu assassinato in Colombia per le sue connessioni con il narcotraffico. Uribe viene descritto dalla DIA come un amico personale di Pablo Escobar, che aiut\u00f2 non solo nella fase in cui il capomafia si batt\u00e9 contro l'estradizione negli Stati Uniti ma anche quando Escobar mosse i suoi primi passi nella politica e nel parlamento colombiano. \nIl 18 novembre 2009 dieci ONG hanno consegnato un rapporto alla commissione di Ginevra per denunciare un aumento dei casi di tortura da parte dei corpi di Stato dell'80% da quando Uribe ha iniziato a governare in Colombia. Il rapporto denunciava 899 casi documentati di tortura dei quali 502 si sono conclusi con la morte della vittima. Nel 92% dei casi di violazione dei diritti umani documentati i colpevoli sarebbero esercito, polizia e corpi paramilitari.\nProcedimenti giudiziari.\nNell'ottobre 2015, a causa delle dichiarazioni fatte da Diego Fernando Murillo bejarano alias \"don Berna\", la procura Colombiana ha chiesto alla Corte Suprema de Justicia di effettuare delle indagini giudiziarie relative al massacro di El Aro del 1997, nell'ambito del quale quindici persone ritenute essere legate alle FARC furono uccise da gruppi paramilitari, durante il periodo in cui Uribe ricopriva la carica di governatore di Antioquia.\nIl 4 agosto 2020 la Corte Suprema colombiana ha ordinato il suo arresto con effetto immediato per reato di corruzione e manipolazione di testimoni."}
{"id": "1077479", "revid": "30610", "url": "https://it.wikipedia.org/wiki?curid=1077479", "title": "Bit shift", "text": ""}
{"id": "1077482", "revid": "124994651", "url": "https://it.wikipedia.org/wiki?curid=1077482", "title": "Pievesestina", "text": "Pievesestina (\"Piazt\u00e9na\" in romagnolo) \u00e8 una frazione del comune di Cesena situata a nord-ovest del capoluogo. Insieme a San Cristoforo (\"San St\u00f2van\" in romagnolo\")\", Provezza, Sant'Andrea in Bagnolo (\"Sant'Andrei in Bagn\u00f2l\" in romagnolo), Case Scuola Vecchia e Case Gentili, costituisce il quartiere Dismano.\nLa frazione \u00e8 considerata il fulcro industriale di Cesena in quanto vi si sono stabilite attivit\u00e0 economiche di primaria importanza e vi sorgono tra le pi\u00f9 importanti aziende cesenati come Trevi, Soilmec, Orogel, Olidata.\nStoria.\nIl nome deriva dall'essere originariamente una \"pieve\" posta a 6 miglia di distanza da Cesena.\nIl nome antico del borgo era \"San Pietro in Cistino\" che, insieme a San Cassiano in Decimo (Campiano), San Zaccaria, San Pietro in Quinto (Pievequinta) formava nel periodo bizantino l'entit\u00e0 giuridica del Territorio (o Tribunato) del Decimo, che comprendeva i territori legati all'odierna via Dismano.\nMonumenti e luoghi d'interesse.\nLa chiesa dei Santi Pietro e Paolo fu ricostruita nel 1948 e riconsacrata nel 1954 dopo i danni subiti nella seconda guerra mondiale con stile architettonico semplice e funzionalista.\nSociet\u00e0.\nEvoluzione demografica.\nLa popolazione, che nei primi anni del Duemila risulta poco superiore alle 3000 persone, \u00e8 cresciuta soprattutto negli ultimi vent'anni del Novecento per un notevole processo immigratorio, ed ha richiesto la creazione di una zona di edilizia popolare (PEEP), e un consistente sviluppo di servizi.\nEconomia.\nL'incontro dell'autostrada A14 Bologna-Taranto e della E45 Orte-Ravenna rendono la frazione un importante nodo stradale, e un punto strategico per il traffico commerciale; questo ha differenziato Pievesestina dalle frazioni vicine con un aspetto pi\u00f9 prettamente industriale piuttosto che agricolo.\nNegli ultimi 30 anni del Novecento ha visto sorgere numerose aziende, in gran parte di trasporti e di trattamento e imballaggio di frutta e verdura.\nA Pievesestina si trova anche il mercato ortofrutticolo di Cesena, importante a livello nazionale ed europeo, e la fiera, i cui padiglioni sono utilizzati per ospitare annualmente svariate mostre e convegni."}
{"id": "1077483", "revid": "124123", "url": "https://it.wikipedia.org/wiki?curid=1077483", "title": "Lev \u010cernyj", "text": "Biografia.\nDalla nascita al primo arresto.\nNacque a Mosca attorno al 1890, figlio di un colonnello dell'esercito russo. Non si sa molto sulla sua infanzia n\u00e9 sui suoi studi, poich\u00e9 le prime notizie vere e proprie risalgono al 1907, anno in cui pubblic\u00f2 il libro \"Associativa anarchica\", nel quale sosteneva la \"libera associazione di persone fisiche indipendenti\". Nell'opera \u00e8 chiara l'influenza di pensatori anarchici individualisti come Max Stirner e Benjamin Tucker.\nLe iniziative di \u010cernyj diedero particolarmente fastidio al Governo zarista, che decise di rinchiuderlo in una prigione della Siberia con l'accusa di essere un rivoluzionario pericoloso per la societ\u00e0.\nLeader dei Gruppi Anarchici di Mosca.\nTorn\u00f2 a Mosca nel 1917 e si dedic\u00f2 all'insegnamento, diventando molto popolare tra gli studenti ma anche tra i lavoratori. Fu riconosciuto come un leader dagli anarchici individualisti russi dalla nomina a segretario della \"Federazione dei gruppi anarchici di Mosca\", di cui successivamente divenne leader \"sulla carta\".\nDeposto lo zar, \u010cernyj vide con preoccupazione la nascita dell'Unione Sovietica e il 5 marzo 1918 durante una manifestazione sostenne che i comunisti erano nemici da combattere come il precedente Governo borghese; inoltre disse che lui e tutti gli anarchici avrebbero paralizzato il \"meccanismo governativo nascente\".\nNella primavera dello stesso anno la Federazione inizi\u00f2 a perdere sempre pi\u00f9 il consenso sui suoi membri, che lamentavano l'accrescimento giornaliero del potere sovietico. Tuttavia alcuni gruppi armati, composti dai suoi membri, iniziarono a \"disturbare\" il potere centrale di Mosca tanto che la notte dell'11 aprile la \u010ceka, la polizia segreta, irruppe in un palazzo da loro occupato e, combattendo contro i ribelli, fece circa quaranta morti e cinquecento arresti. Anche \u010cernyj fu arrestato.\nL'attentato del 25 settembre.\nRitornato in libert\u00e0, nel 1919 fu assieme a Kovalevich e Sobalev tra i fondatori di \"Anarchici Clandestini\", un gruppo segreto di anarchici individualisti e antileninisti. Questo gruppo aveva come scopo la denuncia e la condanna della dittatura comunista, \"la tirannia peggiore nella storia umana\".\nIl 25 settembre il gruppo organizz\u00f2 con altri rivoluzionari di estrema sinistra un piano per inserire una bomba nella sede del Partito Comunista di Mosca, nella quale si sarebbe tenuta una riunione. L'attentato fece dodici morti e cinquantacinque feriti, tra cui l'editorialista della \"Pravda\" Nikolaj Ivanovi\u010d Bucharin. Pur non avendo partecipato direttamente all'attentato, \u010cernyj fu arrestato assieme a Fanja Baron e condannato a morte.\nEsecuzione.\nNel mese di agosto del 1921 fu comunicato che dieci terroristi anarchici erano stati condannati al plotone di esecuzione senza un processo. Tuttavia lo storico dell'anarchia Paul Avrich sostiene che \u010cernyj fu ucciso in settembre e che il Governo socialista rifiut\u00f2 di dare il suo corpo alla famiglia per la sepoltura, poich\u00e9 sarebbe stato ucciso dal dolore per le torture subite."}
{"id": "1077484", "revid": "2730", "url": "https://it.wikipedia.org/wiki?curid=1077484", "title": "Jean-Louis Borloo", "text": "Biografia.\nLaureato in legge, filosofia, storia e scienze economiche, con una specializzazione all'Universit\u00e0 di Manchester. Avvocato di fama, si occupa soprattutto di diritto societario.\nDal 1986 al 1991 \u00e8 presidente della squadra di calcio di Valenciennes. Nel 1989 \u00e8 eletto sindaco di questa citt\u00e0, con il 76% dei voti al secondo turno. Rieletto nel 1995 e nel 2001, durante il suo mandato promuove una serie di importanti opere pubbliche, tra cui una linea tranviaria entrata in funzione nel 2006, e fonda un festival del cinema d'azione e di avventura.\n\u00c8 eletto deputato europeo nel 1989 con la lista centrista guidata da Simone Veil. Si dimette nel 1992 perch\u00e9 eletto consigliere alla regione Nord-Pas-de-Calais. Lascia il mandato regionale nel 1993 e, rieletto nel 1998, si dimette dopo pochi mesi.\n\u00c8 eletto deputato all'Assembl\u00e9e nationale nel 1993, con l'etichetta di indipendente di destra. Viene poi rieletto per altre quattro volte: nel 1997 come apparentato all'Unione per la Democrazia Francese (UDF), nel 2002 e nel 2007 come aderente all'Unione per un Movimento Popolare (UMP), e nel 2012 come candidato di una formazione elettorale che riunisce alcuni esponenti dell'area centrista.\nNei governi di Jean-Pierre Raffarin, \u00e8 ministro delegato per le Aree urbane e il rinnovo urbano (maggio 2002 - ottobre 2004) e ministro dell'Impiego, del Lavoro e della coesione sociale (ottobre 2004 - giugno 2005). Nel governo di Dominique de Villepin, in carica dal giugno 2005, \u00e8 ministro dell'Impiego, della coesione sociale e dell'edilizia pubblica.\nDal dicembre 2005 \u00e8 copresidente del Partito Radicale \"della rue de Valois\" (per distinguerlo dai radicali di orientamento pi\u00f9 progressista riuniti nel Partito Radicale di Sinistra-PRG), diventandone presidente unico nel 2007.\nIl \"piano Borloo\".\n\u00c8 stato promotore di un piano, detto \"piano Borloo\", mirato al recupero delle periferie degradate soprattutto attraverso la demolizione dei giganteschi complessi di edilizia residenziale pubblica, realizzati negli anni 1960 e 1970. L'obiettivo consiste nel realizzare alloggi di taglio pi\u00f9 umano per centinaia di migliaia di abitanti e dotati di tutti i servizi.\nMinistro di Sarkozy.\nSostenitore della candidatura di Nicolas Sarkozy alla presidenza della Repubblica, \u00e8 indicato come uno dei candidati pi\u00f9 accreditati al ruolo di primo ministro o, in alternativa, a un ministero economico con competenze molto estese. Dopo l'elezione di Sarkozy il 6 maggio 2007, il 18 maggio \u00e8 nominato ministro dell'economia, delle finanze e del pubblico impiego nel governo di Fran\u00e7ois Fillon. All'indomani delle elezioni legislative del 17 giugno 2007 \u00e8 nominato ministro di Stato, ministro dell'ecologia e dello sviluppo sostenibile (con competenze estese alle politiche dell'energia e dei trasporti) nel governo Fillon II, lasciando l'incarico di ministro dell'economia e prendendo cos\u00ec il posto di Alain Jupp\u00e9, dimissionario dal governo perch\u00e9 non eletto deputato. Pi\u00f9 che di uno spostamento si tratta in realt\u00e0 di una rimozione, perch\u00e9 alcune sue dichiarazioni maldestre sulla TVA sociale (l'Iva in Francia) durante un dibattito elettorale in televisione sono state ritenute come una delle cause determinanti della vittoria non schiacciante dell'UMP.\nL'uscita dal governo e dall'UMP.\nIl 14 novembre 2010 non \u00e8 riconfermato nel governo Fillon III. Borloo, infatti, mirava alla nomina a Primo ministro, ma la scelta di Nicolas Sarkozy di riconfermare Fran\u00e7ois Fillon avr\u00e0 la conseguenza di indurlo a di rifiutare la nomina a un ministero importante.\nIl 7 aprile 2011, in occasione di un'intervista televisiva, annuncia la sua decisione di creare un'alleanza repubblicana, ecologica e sociale, che dovrebbe riunire il partito radicale di cui \u00e8 il principale esponente, il Nuovo Centro e la Sinistra moderna di Jean-Marie Bockel. Tale movimento si porrebbe come alternativa all'UMP e al Partito Socialista. In conseguenza della nascita della nuova formazione, il Partito radicale lascia l'UMP, di cui \u00e8 una delle componenti fin dalla sua fondazione nel 2002.\nIl 18 settembre 2012, crea una federazione di centrodestra di cui diventa il presidente, l'Unione dei Democratici e Indipendenti (UDI).\nIl ritiro dalla vita politica.\nIl 6 aprile 2014 annuncia pubblicamente la sua decisione di ritirarsi dalla vita politica a causa di problemi di salute. Lascia quindi la presidenza dell'UDI e del Partito radicale, e si dimette dal mandato parlamentare.\nAneddoti.\nPersonaggio mediatico, anche per l'aspetto giovanile e per il \"look\" particolarmente sbarazzino, dal 2005 \u00e8 il marito della giornalista televisiva B\u00e9atrice Sch\u00f6nberg, una delle conduttrici del telegiornale dell'emittente pubblica France 2."}
{"id": "1077485", "revid": "404338", "url": "https://it.wikipedia.org/wiki?curid=1077485", "title": "Atr", "text": ""}
{"id": "1077492", "revid": "729019", "url": "https://it.wikipedia.org/wiki?curid=1077492", "title": "Eizo", "text": ", o pi\u00f9 semplicemente EIZO, \u00e8 un'azienda giapponese produttrice di monitor per computer e di dispositivi di visualizzazione in genere. Fu fondata nel 1968 ad Hakui sotto il nome di \"Hakui Electronic Corporation\". Assumer\u00e0 l'attuale denominazione solo nel 1999.\nDal 1997 sviluppa videogiochi per PlayStation 2 e PlayStation 3 tramite la sussidiaria Irem.\nStoria.\nNel marzo del 1968 nasceva ad Hakui, in Giappone, la \"Hakui Electronic Corporation\" con l'obiettivo di produrre televisori per il mercato giapponese. L'azienda cambier\u00e0 nome in \"Nanao Corporation\" nel 1973.\nNel 1984 veniva fondata la sussidiaria \"Hitec Associates Ltd.\" (\"Eizo Corporation\" dal 1990) per la vendita sul mercato europeo di dispositivi ad alta definizione. I prodotti realizzati venivano commercializzati in Europa col nome \"Eizo\" (\"immagine\", in giapponese). Nello stesso anno gli statunitensi potevano acquistare display professionali sotto il marchio Nanao. I nomi \"Eizo\" e \"Nanao\" rimasero distinti fino al 1999 quando si decise per la fusione in Eizo Nanao Corporation.\nNel 1997 la Eizo entrava nel mondo dei videogiochi con l'acquisizione di Irem, che in quegli anni attraversava una profonda crisi finanziaria, dirottandola dal settore arcade, allo sviluppo di giochi per console."}
{"id": "1077495", "revid": "729019", "url": "https://it.wikipedia.org/wiki?curid=1077495", "title": "Erica Campbell", "text": "La Campbell \u00e8 stata modella dell'anno nel 2005 per Playboy Special Editions. Ha vinto il Mystique Magazine Model Safari nel 2003. Sue immagini appaiono in molti siti del World Wide Web, come Danni's HotBox.\nErica \u00e8 stata nominata Playboy.com's Cyber Girl of the Week per la prima settimana del giugno 2006, Cyber Girl of the Month per ottobre 2006 e Penthouse Pet of the Month per aprile 2007.\nNel mese di maggio 2008 ha annunciato sul suo sito il suo ritiro dalle scene erotiche e la sua intenzione di dedicarsi a tempo pieno alla causa dei diritti degli animali.\nHa anche manifestato l'intenzione di aiutare le sue ex-colleghe a \"uscire dal giro\" in quanto sarebbero in realt\u00e0 sfruttate e costrette ad offrire prestazioni sempre pi\u00f9 \"hardcore\", pesanti ed impegnative."}
{"id": "1077499", "revid": "767487", "url": "https://it.wikipedia.org/wiki?curid=1077499", "title": "Wing Commander - Attacco alla Terra", "text": "Wing Commander - Attacco alla Terra (\"Wing Commander\") \u00e8 un film di fantascienza del 1999, diretto da Chris Roberts, ispirato alla serie di videogiochi \"Wing Commander\". Il regista Roberts \u00e8 stato anche l'autore del franchise videoludico.\nIl film \u00e8 ambientato un mese prima rispetto all'inizio del videogioco \"Wing Commander\" e racconta della guerra interstellare tra la confederazione terrestre e i Kilrathi, una razza di alieni simili a felini.\nTrama.\nI bellicosi alieni Kilrathi assaltano l'avamposto terrestre \"Pegasus\", riuscendo ad entrare in possesso di un sistema di navigazione con le mappe per giungere fino alla Terra.\nChristopher Blair, un giovane pilota assegnato alla TCS Tiger Claw, con il resto della squadra svolge delle missioni per guadagnare tempo in modo da consentire alla flotta della Confederazione di preparare una linea di difesa per la Terra e fermare l'invasione dei Kilrathi. L'equipaggio della TCS Tiger Claw \u00e8 solcato da diffidenze interne che creano tensioni nel gruppo. Le tensioni sono ulteriormente alimentate dal fatto che Blair \u00e8 figlio di un pilota umano e di una pellegrina, un'esploratrice che dopo molti anni nello spazio aveva acquisito la capacit\u00e0 di viaggiare nel cosmo senza l'utilizzo di computer di navigazione. Dato che la Terra aveva combattuto una feroce guerra con i pellegrini, alcuni membri dell'equipaggio sono molto critici nei confronti di Blair. La squadra della Tiger Claw affronta le proprie diffidenze durante una decisiva battaglia contro gli alieni.\nProduzione.\nChris Roberts oltre ad essere il regista \u00e8 anche il creatore del franchise videoludico, ha partecipato attivamente alla pre-produzione e post-produzione, scegliendo personalmente e volutamente attori al debutto o con poca esperienza nell'industria cinematografica, e curando gli effetti speciali.\nIl film \u00e8 stato girato in Lussemburgo con una spesa molto limitata, perlopi\u00f9 dovuta a problemi di finanziamento. Questo ha influenzato grandemente la scarsa promozione e lo sviluppo degli effetti speciali (es. per alcuni alieni si \u00e8 dovuto ricorrere al trucco e al make-up per non eccedere nei costi).\nI caccia utilizzati nel film sono delle versioni molto modificate del caccia inglese English Electric Lightning e molti effetti speciali sono realizzati al computer e aggiunti in post produzione.\nRapporto con i videogiochi.\nIl film riprende l'universo di \"Wing Commander\": i personaggi, le astronavi e le missioni sono simili, sebbene non uguali. Per esempio i pellegrini non sono mai citati nei videogiochi sebbene due libri ne parlino. Le astronavi pur avendo nomi uguali a quelle dei videogiochi esternamente sono diverse da quelle utilizzate nei videogiochi e diversi personaggi occupano posizioni diverse. Le stesse storie personali dei personaggi entrano parzialmente in conflitto con quanto descritto nei videogiochi e nei libri, rendendo il film parzialmente non canonico.\nL'adattamento ha voluto omaggiare i film di guerra, includendo anche scene controverse, ad esempio la sequenza in cui l'astronave madre TCS Tiger Claw viene bombardata con ordigni simili alle bombe di profondit\u00e0, che nonostante l'assenza di suono nello spazio vengono comunque a farsi sentire le esplosioni.\nAccoglienza.\nIl film fu un insuccesso dal punto di vista commerciale e della critica.\nNegli Stati Uniti d'America il film venne classificato come PG-13 per via delle scene di sesso e di violenza.\nLa 20th Century Fox alleg\u00f2 al film il primo trailer completo di \"Star Wars Episodio I - La minaccia fantasma\". Quello era il primo trailer a includere corpose sequenza tratte dal film definitivo e quindi il primo trailer realmente utile per rendersi conto di come sarebbe stato il film. La prima settimana di proiezione molte persone pagarono il biglietto per vedere il trailer, infatti finito questo abbandonavano il cinema senza vedere il film.\nRomanzo.\nDal film \u00e8 stato tratto un romanzo scritto da David Tepol. Il libro segue in modo abbastanza fedele il film pur distaccandosi dalla trama in alcuni punti. Per esempio all'inizio del film l'attacco dei Kilrathi viene descritto con molti particolari e vengono in generale fornite molte pi\u00f9 informazioni sugli alieni."}
{"id": "1077501", "revid": "1305772", "url": "https://it.wikipedia.org/wiki?curid=1077501", "title": "Atx", "text": ""}
{"id": "1077508", "revid": "47585220", "url": "https://it.wikipedia.org/wiki?curid=1077508", "title": "Liber amicorum", "text": ""}
{"id": "1077509", "revid": "287204", "url": "https://it.wikipedia.org/wiki?curid=1077509", "title": "Jelena Jensen", "text": ""}
{"id": "1077511", "revid": "547992", "url": "https://it.wikipedia.org/wiki?curid=1077511", "title": "Francesco Fabbri", "text": "Iscritto e dirigente della Democrazia Cristiana, \u00e8 stato consigliere comunale, assessore sia nel comune di nascita che nel Consiglio della Provincia di Treviso. Fu deputato per la DC nella IV Legislatura, vice presidente del gruppo parlamentare DC nella V e nella VI Legislatura e senatore nella VII Legislatura.\nSottosegretario al Ministero del Tesoro con i governi: Rumor IV, Rumor V, Moro IV, Moro V e Andreotti II\nFondatore e primo presidente del Consorzio Bim Piave di Pieve di Soligo (TV).\nBiografia.\nFrancesco Fabbri nacque a Solighetto, frazione di Pieve di Soligo nel Quartier del Piave, una zona della provincia di Treviso che era stata devastata dalle truppe austro-ungariche durante la Prima guerra mondiale.\nIl padre Enrico Fabbri, emiliano, si era trasferito nel Veneto per motivi di lavoro. Dal suo matrimonio con Anna Luigia Toffoli, di Farra di Soligo, nacquero tre figli: Francesco (il maggiore), Maria e Teresa Fabbri.\nFrancesco studi\u00f2 al Collegio Balbi Valier. Profondamente religioso, si iscrisse giovanissimo all'Azione Cattolica e a quindici anni era dirigente parrocchiale, carica che conserv\u00f2 fino alla Seconda guerra mondiale quando, terminati gli studi, fu chiamato alle armi.\nDopo il Corso Allievi Ufficiali a Lucca, venne nominato sottotenente di artiglieria da montagna. L'8 settembre 1943 si trovava in Grecia, nei pressi di Salonicco. L\u00ec venne catturato dai tedeschi e mandato come prigioniero di guerra prima in Polonia e poi in Germania. Vi rimase per circa due anni e con il suo comportamento sempre fiero e dignitoso, fu di esempio e di stimolo per tutti coloro che seppero resistere alla propaganda fascista.\nRisale a quel periodo il primo interesse per la politica e la democrazia. Prese parte infatti alla costituzione nei lager di nuclei di resistenza.\nRitornato dalla prigionia nell'estate del 1945, per alcuni anni dovette curarsi dalle infermit\u00e0 contratte durante l'internamento, a causa delle quali gli venne riconosciuta la pensione a vita come invalido di guerra. Nel primo dopoguerra riprese gli studi interrotti e si laure\u00f2 in scienze agrarie presso l'universit\u00e0 di Bologna. Contemporaneamente si dedic\u00f2 all'insegnamento e dopo pochi anni vinse il concorso per direttore didattico.\nLa sua vita politica inizi\u00f2 ufficialmente nel '45 con l'iscrizione alla Democrazia Cristiana. Nel 1946 era consigliere comunale di Pieve di Soligo, nel 1948 assessore, nel 1953 sindaco dello stesso comune, carica che detenne fino al 1960. Fu inoltre membro della giunta provinciale amministrativa di Treviso dal 1956 al 1960. Eletto dal consiglio provinciale, divenne vice presidente dell'amministrazione provinciale di Treviso dal 1960 al 1964, con l'incarico di assessore ai lavori pubblici. In quegli anni, Francesco Fabbri fu uno dei pi\u00f9 attivi promotori delle principali iniziative economico-sociali della provincia di Treviso. Nell'arco di oltre vent'anni lo troviamo al vertice di diverse organizzazioni:\nAlla politica di livello nazionale si affacci\u00f2 per la prima volta nel 1958 quando si present\u00f2 come candidato alla Camera dei deputati. Non venne eletto per pochi voti di preferenza che ottenne, in larga misura, nel 1963 e nelle successive riconferme nel 1968 e nel 1972.\nCome deputato si fece promotore di numerose proposte di legge e nel 1966 ebbe l'incarico di presidente del comitato per il controllo, della commissione di bilancio della Camera dei Deputati. Nel 1968 venne eletto membro del direttivo del gruppo democristiano e nel 1969 vice presidente dello stesso gruppo.\nSempre nel 1968 fu nominato vicepresidente della commissione bilancio, presidente del comitato pareri e presidente del comitato d'indagine sulla spesa pubblica. Durante questo periodo acquis\u00ec una notevole esperienza in materia economico-finanziaria che gli fu utile quando divenne Sottosegretario al Tesoro. Tale incarico gli fu conferito nel luglio 1972 con il secondo governo Andreotti. Venne confermato sottosegretario al tesoro con il IV e V governo Rumor e con il IV e V governo Moro, senza discontinuit\u00e0 fino al luglio 1976.\nDurante la lunga permanenza al Ministero del Tesoro ebbe dai ministri \"pro tempore\" Giovanni Malagodi, Ugo la Malfa ed Emilio Colombo, le deleghe per le pensioni di guerra, la Cassa depositi e prestiti, gli istituti di previdenza, il controllo dell'attivit\u00e0 bancaria, il provveditorato dello stato, il contenzioso valutario, l'Ispettorato di Bilancio e l'Ispettorato di Finanza.\nNel luglio del 1976, con il terzo governo Andreotti, venne nominato Ministro per la Marina Mercantile. Mentre ricopriva tale carica mor\u00ec il 20 gennaio del 1977."}
{"id": "1077515", "revid": "1610933", "url": "https://it.wikipedia.org/wiki?curid=1077515", "title": "Orso labiato", "text": ""}
{"id": "1077519", "revid": "767487", "url": "https://it.wikipedia.org/wiki?curid=1077519", "title": "Titus in veste di san Francesco", "text": "Titus in veste di San Francesco \u00e8 un dipinto a olio su tela (79,5x67,5\u00a0cm) realizzato nel 1660 dal pittore Rembrandt Harmenszoon Van Rijn.\n\u00c8 conservato nel Rijksmuseum di Amsterdam.\nL'opera \u00e8 firmata e datata \"REMBRANDT F. 166(0)\", ed appartiene al tardo periodo dell'artista, connotato da pitture monocrome e tratti poco delineati. Come molte altre opere di Rembrandt (tra dipinti ed incisioni) il soggetto \u00e8 il figlio Titus in veste di altri personaggi storico-mitologici.\nNon esistono fonti sicure che identifichino il personaggio con San Francesco, sebbene il dipinto sia convenzionalmente indicato con il titolo di \"Titus in veste di San Francesco\"."}
{"id": "1077520", "revid": "2519", "url": "https://it.wikipedia.org/wiki?curid=1077520", "title": "Monti Dinarici", "text": ""}
{"id": "1077521", "revid": "767487", "url": "https://it.wikipedia.org/wiki?curid=1077521", "title": "Kilkis (unit\u00e0 periferica)", "text": "L'unit\u00e0 periferica di Kilkis () \u00e8 una delle sette unit\u00e0 periferiche in cui \u00e8 divisa la periferia della Macedonia Centrale. Il capoluogo \u00e8 la citt\u00e0 di Kilkis.\nConfina con la Macedonia del Nord a nord (comune di Gevgelija), nonch\u00e9 con le unit\u00e0 periferiche di Serres ad est, Salonicco a sud e Pella ad ovest.\nPrefettura.\nKilkis era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Kilkis era suddivisa in undici comuni e una comunit\u00e0."}
{"id": "1077524", "revid": "599013", "url": "https://it.wikipedia.org/wiki?curid=1077524", "title": "Granulometria", "text": ""}
{"id": "1077528", "revid": "466539", "url": "https://it.wikipedia.org/wiki?curid=1077528", "title": "Dmitrov", "text": "Dmitrov (in russo \u0414\u043c\u0438\u0301\u0442\u0440\u043e\u0432) \u00e8 una citt\u00e0 della Russia dell'Oblast' di Mosca, Russia, situata 65\u00a0km a nord da Mosca. \u00c8 posizionata sul fiume Jachroma e sul Canale di Mosca, che connette la capitale russa con il Volga ed \u00e8 capoluogo del Dmitrovskij rajon.\nStoria.\nLa citt\u00e0 fu fondata da Jurij Dolgorukij, nel 1154 nel profondo della foresta presso il sito dove nacque il figlio Vsevolod III. Il nome della localit\u00e0 deriva da quello del Santo patrono di Vsevolod, San Demetrio. Il nuovo insediamento era importante non solo a livello strategico, ma anche a livello economico in quanto situato tra i fiumi Jachroma e Sestre, affluenti del Volga, fiume lungo il quale venivano traghettate buona parte delle merci in transito, nonch\u00e9 luogo di passaggio obbligato per le vie commerciali terrestri che giungevano alla citt\u00e0 di Vladimir. Nel 1180 la citt\u00e0 fu bruciata durante una guerra civile che vide coinvolti i figli di Jurij Dolgorukij. Ricostruita, nel 1214 si presentava come una delle citt\u00e0 pi\u00f9 importanti del Principato di Vladimir-Suzdal, di cui fece parte integrante fino al 1247.\nNel XIII secolo l'insediamento si trovava al confine tra i Principati di Moscovia, Tver', e Pereslavl'-Zalesskij. Verso la met\u00e0 del secolo la citt\u00e0 cambi\u00f2 pi\u00f9 volte padrone fino ad essere annessa al Principato di Gali\u010d-Merskij, situato molto pi\u00f9 a nord, a cui rimarr\u00e0 fino al 1334, anno in cui former\u00e0 un principato indipendente. Fu infine annessa nel 1364 alla Moscovia. Sia Dimitri Donskoj che il nipote Vassilli II diedero in appannaggio Dmitrov ai loro figli minori, cosicch\u00e9 la citt\u00e0 divenne capitale di un piccolo Principato.\nIl Regno del figlio di Ivan III, Juri Ivanovi\u010d (1503\u20131533) diede inizio all'et\u00e0 dell'oro di Dmitrov. Fu infatti sotto il suo comando che fu costruita la Cattedrale della Dormizione nel Cremlino e la cattedrale del monastero dei Santi Boris e Gleb. Successivamente la citt\u00e0 pass\u00f2 in appannaggio al fratello di Juri, Andrej di Staritsa. Nel 1569, sotto Vladimir di Starica, fu assediata dagli Opri\u010dniki, conquistata e destinata al declino all'interno dei territori dell'Opri\u010dnina. la citt\u00e0 sub\u00ec ulteriori devastazioni durante il Periodo dei torbidi, quando fu saccheggiata dai Polacchi.\nNel 1812, Dmitrov fu per breve tempo occupata dalla Grande Armata mentre nel 1941 i soldati della Wehrmacht furono costretti a fermarsi nei pressi della citt\u00e0. Il pensatore anarchico P\u00ebtr Kropotkin trascorse nella citt\u00e0 l'ultima parte della sua vita. Negli anni trenta il governo sovietico organizz\u00f2 degli scavi archeologici nei pressi del Cremlino. Al di fuori della Cattedrale della Dormizione vi sono molto luoghi di un certo pregio nel distretto circostante quali il monastero dei Santi Boris e Gleb, di San Nicola sul fiume Pe\u0161no\u0161a, e della Nativit\u00e0 della Vergine a Medve\u017eja Pustjn', tutti e tre anteriori al XVI secolo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1077530", "revid": "205197", "url": "https://it.wikipedia.org/wiki?curid=1077530", "title": "Prefettura di Pella", "text": ""}
{"id": "1077531", "revid": "729019", "url": "https://it.wikipedia.org/wiki?curid=1077531", "title": "Distretto di Horn", "text": "Horn \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 20 comuni, di cui 4 con status di citt\u00e0 ed 11 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1077532", "revid": "1965277", "url": "https://it.wikipedia.org/wiki?curid=1077532", "title": "Brian Houghton Hodgson", "text": "Biografia.\nAlla fine del 1815, per fare fronte al dissesto economico del padre, il giovane Hodgson entr\u00f2 nella Compagnia Inglese delle Indie Orientali. A diciassette anni, dopo aver completato la sua istruzione all'East India Company College, dove dimostr\u00f2 una spiccata attitudine per le lingue, fu inviato in India con la qualifica di scrittore e, successivamente nel 1819, a Katmandu, in Nepal, nella veste di vicecommissario (\"Assistant Commissioner\"). Hodgson continu\u00f2 la sua carriera nella compagnia fino a rivestirne il ruolo di rappresentante ufficiale (\"British Resident\") per il Nepal nel 1833. \nLasci\u00f2 il Nepal nel 1844 e fece ritorno in Inghilterra per un breve periodo. Nel 1845 si stabil\u00ec nel Darjeeling, nel Bengala Occidentale, dove continu\u00f2 i suoi studi sui popoli dell'India settentrionale. Nel 1858 torn\u00f2 nuovamente in Inghilterra e si stabil\u00ec sulle Cotswolds. Mor\u00ec ad Alderley nel 1894.\nEtnologia ed antropologia.\nHodgson mostr\u00f2 un enorme interesse per la cultura delle popolazioni himalayane. Influenzato da autori quali Sir William Jones, Friedrich Schlegel, Johann Friedrich Blumenbach e James Cowles Prichard, ne studi\u00f2 a fondo la lingua, la letteratura e la religione sulla base della convinzione che le affinit\u00e0 etnologiche tra le diverse popolazioni potessero essere identificate su base linguistica. Sulla scorta di questi studi, formulo l'ipotesi che le popolazioni dell'Himalaya non fossero di origine indo-europea.\nOrnitologia e scienze naturali.\nAppassionato zoologo, Hodgson studi\u00f2 estensivamente la fauna delle regioni del Nepal, del Sikkim e del Bengala. Nel corso degli anni, mise assieme una grande collezione di uccelli e pelli di mammiferi che successivamente don\u00f2 al British Museum. Tra i suoi contributi alla zoologia, vi \u00e8 la scoperta di una nuova specie di antilope, l'antilope tibetana, che in suo onore fu chiamata \"Pantholops hodgsonii\". Scopr\u00ec anche 39 specie di mammiferi e 124 specie di uccelli (tra cui la \"Aethopyga saturata\"), 79 delle quali furono descritte da lui stesso. \nLe collezioni zoologiche presentate da Hodgson al British Museum nel 1843 e nel 1858 comprendevano 10.499 esemplari. Le due collezioni includevano anche un gran numero di disegni e schizzi colorati di animali indiani, eseguiti sotto la sua supervisione dagli artisti del posto, la maggior parte dei quali venne trasferita in seguito alla Zoological Society of London.\nRiconoscimenti.\nNel 1853, i botanici inglese Joseph Dalton Hooker e Thomas Thomson, battezzarono in suo onore un genere di zucca (\"Hodgsonia\"). Sir Joseph Hooker gli intitol\u00f2 una specie di Rhododendron (\"Rhododendron hodgsoni\"). Molte specie di uccelli, inclusa \"Prinia hodgsonii\", sono intitolate a suo nome."}
{"id": "1077542", "revid": "436907", "url": "https://it.wikipedia.org/wiki?curid=1077542", "title": "I pi\u00f9 corrotti", "text": "I pi\u00f9 corrotti \u00e8 un album in studio dei rapper italiani Metal Carter e Gel, pubblicato nel giugno 2006 dalla Vibrarecords.\nIl disco.\nIl disco contiene diverse collaborazioni con artisti appartenenti al collettivo TruceKlan, oltre ad altri rapper provenienti dalla scena hip hop italiana come Inoki, Duke Montana e il collettivo Dogo Gang."}
{"id": "1077546", "revid": "729019", "url": "https://it.wikipedia.org/wiki?curid=1077546", "title": "Distretto di Korneuburg", "text": "Korneuburg \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto si suddivide in 20 comuni, di cui 2 con status di citt\u00e0 e 14 con diritto di mercato. Ogni comune comprende a sua volta i propri comuni catastali (\"Katastralgemeinden\"), corrispondenti grossomodo a delle frazioni."}
{"id": "1077551", "revid": "1632387", "url": "https://it.wikipedia.org/wiki?curid=1077551", "title": "Lemmini", "text": "I lemming (in italiano i lemmi, singolare lemmo) sono piccoli roditori artici, il cui habitat \u00e8 normalmente il bioma tundra. Insieme alle arvicole, cui sono molto simili, ed ai topi muschiati, costituiscono la sottofamiglia Arvicolinae (o Microtinae), che fa parte del ramo dei mammiferi pi\u00f9 ampio in assoluto, la superfamiglia Muroidea, che include anche ratti, topi, criceti e gerbilli. La maggior parte delle specie fa parte della trib\u00f9 Lemmini, una delle tre (con arvicole e topo muschiato) che compone la sottofamiglia Arvicoline.\nDescrizione.\nPesano generalmente tra 30 e e sono lunghi tra 7 e . Hanno pelo lungo e soffice e coda molto breve.\nBiologia.\nSono erbivori, nutrendosi principalmente di muschio, licheni, e anche foglie e germogli, Graminacee e Cyperacee in particolare, ma a volte anche di radici o bulbi. Come per molti altri roditori, i loro incisivi crescono continuamente, permettendo loro di sussistere su cibo assai pi\u00f9 duro di quanto sarebbe altrimenti possibile.\nI lemming non vanno mai in letargo durante i duri inverni nordici. Rimangono attivi, e trovano cibo scavando sotto la neve e nutrendosi di vegetali immagazzinati durante la bella stagione. Sono animali solitari, che si incontrano in natura soltanto per accoppiarsi, ma come tutti i roditori hanno un alto tasso di riproduzione e le popolazioni, in condizioni favorevoli, possono esplodere numericamente.\nFluttuazioni nella popolazione.\nIl comportamento dei lemming \u00e8 molto simile a quello di molti altri roditori, che hanno di quando in quando delle \"esplosioni\" nel numero di componenti, e di conseguenza si disperdono in tutte le direzioni, in cerca di cibo e sostentamento.\nI pregiudizi sui lemming sono assai antichi. Nel XVI e XVII secolo gli eruditi dibattevano se i lemming fossero in realt\u00e0 generati spontaneamente dalle condizioni dell'aria. Questa concezione fu provata erronea dallo storico naturale Ole Worm, che forn\u00ec una delle prime dissezioni pubbliche di un lemming, dimostrando che la sua anatomia era assolutamente simile a quella di un qualsiasi roditore.\nI lemming della Norvegia settentrionale sono uno dei pochi vertebrati che pu\u00f2 riprodursi cos\u00ec rapidamente da dare origine a fluttuazioni caotiche, anzich\u00e9 seguire una crescita uniforme verso il numero massimo di individui o ad oscillazioni regolari. Un'oscillazione caotica nelle popolazioni pu\u00f2 prodursi (in teoria) quando ciascuna femmina adulta \u00e8 in grado di produrre almeno 2,7 figlie fertili nell'anno.\nPer molto tempo si \u00e8 ritenuto che la popolazione dei lemming seguisse dinamiche legate soltanto al numero degli individui ed alla disponibilit\u00e0 di risorse dell'habitat. Oggi almeno uno studio riporta un'influenza pi\u00f9 diretta della popolazione dei predatori sul numero dei lemming.\nIl suicidio di massa.\n\u00c8 stata credenza comune che i lemming commettano un suicidio di massa durante le migrazioni, ma questa opinione popolare non ha nessun fondamento scientifico. I lemming migrano spesso in gruppi numerosi, e di conseguenza molti di loro periscono per cause accidentali oppure per la pressione degli altri individui che pu\u00f2 causarne la caduta in corsi d'acqua, dirupi, ecc.\nLa storia del suicidio di massa dei lemming sembra sia stata iniziata, in particolare, da un \"documentario\" del 1958 della Disney intitolato \"Artico selvaggio\", che include varie scene di lemming che sembrano buttarsi da un'alta scogliera, ma che sono state costruite ad arte in Manitoba.\nSempre della Disney e ideata da Carl Barks \u00e8 la storia intitolata in italiano \"Zio Paperone e il ratto del ratto\" e imperniata ancora sul suicidio di massa dei lemming. La storia, pubblicata tra marzo e maggio del 1955, \u00e8 per\u00f2 antecedente al documentario \"Artico selvaggio\". Anche Primo Levi si bas\u00f2 su questo fatto per scrivere il racconto \"Verso occidente\", contenuto nella raccolta \"Vizio di forma\" del 1971.\nA causa della loro associazione con questo bizzarro comportamento, il suicidio dei lemming \u00e8 una metafora assai usata per riferirsi a persone che seguono acriticamente l'opinione pi\u00f9 diffusa, con conseguenze pericolose o addirittura fatali. Questo \u00e8 anche il tema del videogioco \"Lemmings\", dove il giocatore istruisce le creature sotto il suo controllo affinch\u00e9 eseguano compiti a volte anche autodistruttivi, finch\u00e9 non riescono ad uscire dallo schema del gioco o soccombono.\nIstituendo un ardito paragone con una presunta pulsione di morte dell\u2019umanit\u00e0 al tempo della pandemia di Covid-19, anche Giorgio Agamben ha attribuito al racconto di Levi una profonda comprensione dell\u2019epoca attuale, senza accorgersi della falsit\u00e0 del dato zoologico."}
{"id": "1077554", "revid": "36426", "url": "https://it.wikipedia.org/wiki?curid=1077554", "title": "Pietra bigia", "text": "La pietra bigia (in toscano \"spenta\", \"opaca\") \u00e8 una pietra arenaria di colore marroncino, simile chimicamente alla pietra serena.\nFa parte delle tre pietre tradizionalmente usate nell'architettura fiorentina, con la pietraforte e la pietra serena, e anche se non ha raggiunto la diffusione delle altre due \u00e8 ben documentata nell'area toscana. Le cave principali si trovano nell'area di Fiesole.\nFu impiegata a Firenze tra il Cinquecento e il Settecento, per la somiglianza con la pietraforte e il costo inferiore; inoltre si supponeva una maggiore resistenza rispetto alla pietra serena ed era facilmente scolpibile.\nLa pietra soffre di degrado a contatto con gli agenti atmosferici, in particolare per la decoesione dei granuli che la compongono, che si manifesta come sfarinamento, mentre rara \u00e8 l'esfoliazione. Queste caratteristiche facilitano la distinzione dalla pietra forte nell'impiego in decorazioni architettoniche. Rispetto alla pietra forte non ha le convoluzioni, le vene di calcite e presenta una grana pi\u00f9 fine. Agostino del Riccio nel 1597 la indicava come utile per fare finestre inginocchiate.\nA Firenze si trova in vari monumenti:"}
{"id": "1077555", "revid": "729019", "url": "https://it.wikipedia.org/wiki?curid=1077555", "title": "Distretto di Krems-Land", "text": "Il distretto di Krems-Land \u00e8 un distretto amministrativo austriaco dello stato della Bassa Austria. Il capoluogo, non compreso nel distretto, \u00e8 Krems an der Donau, ed il centro maggiore distrettuale \u00e8 Langenlois.\nSuddivisione amministrativa.\nIl distretto \u00e8 suddiviso in 30 comuni, di cui 4 con status di citt\u00e0 e 20 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1077556", "revid": "38120", "url": "https://it.wikipedia.org/wiki?curid=1077556", "title": "Wing Commander - Attacco Alla Terra", "text": ""}
{"id": "1077557", "revid": "88740", "url": "https://it.wikipedia.org/wiki?curid=1077557", "title": "Pedagogia della comunicazione", "text": "La pedagogia della comunicazione \u00e8 una branca della pedagogia (metodologia generale che studia la formazione e l'educazione degli individui). La comunicazione (sotto forma di istruzione obbligatoria, pubblica e privata, stampa ed altri media) \u00e8 un atto fondamentale ed innato in ogni uomo, e senza di essa non potrebbe esserci alcun tipo di insegnamento.\nLa pedagogia della comunicazione si riferisce allo studio e alla riflessione attorno al legame tra educazione e comunicazione. Pi\u00f9 precisamente, vuole analizzare i fenomeni comunicativi dal punto di vista educativo, puntando principalmente a capire i possibili effetti sulla persona. Si tratta di uno sguardo particolare e ben delimitato, focalizzato sui processi comunicativi, verticali o orizzontali, dove si cerca di rispondere ai seguenti quesiti:\nDefinizione.\nIl primo termine - pedagogia - si riferisce alla disciplina che \"esamina l'atto educativo nella duplice accezione di trasmissione e trasformazione culturale, e la qualit\u00e0 delle relazioni interpersonali che le rende possibili\" (Bertolini); poich\u00e9 non si limita a descrivere i processi educativi ma - con il fine di migliorarli - li prescrive, la pedagogia pu\u00f2 essere definita \"scienza ed arte dell'educazione\".\nIl secondo termine - comunicazione - indica quel processo inevitabile (\"\u00e8 impossibile non comunicare\" - 1\u00b0 assioma della \"Pragmatica della comunicazione\" - Watzlawick) che opera grandi effetti sul processo formativo dell'uomo; la comunicazione infatti non \u00e8 mai neutra, essa genera sempre conseguenze positive o negative.\nPoich\u00e9 educazione e comunicazione sono strettamente legate (e, teniamo presente, hanno in comune caratteristiche di interattivit\u00e0 ed irreversibilit\u00e0), potremmo definire la pedagogia della comunicazione come lo studio sistematico dei processi comunicativi dal punto di vista educativo e diseducativo, ovvero come si utilizza la comunicazione, come interviene nei contesti di relazione, quali limiti e quali sfide comporta.\nL'educazione alla comunicazione.\nLa comunicazione \u00e8 \"educabile\" , promuovendo una attenta riflessione sul segno e sul referente linguistico tale da poter esplicitare la differenza tra parole-pensieri-cose e il loro rapporto dinamico (vedi triangolo semiotico) . L'educazione ad una corretta comunicazione ha uno stretto legame con discipline quali la linguistica (in particolare la sociolinguistica) e la filosofia del linguaggio.\nLe ricerche in Italia.\nLe ricerche in pedagogia della comunicazione (senza ulteriori aggettivazioni) non sono molto diffuse. Il testo che inaugura questo ambito di studio in Italia stabilisce che nel mondo contemporaneo la riflessione pedagogica sulla comunicazione \u00e8 necessaria, tanto che oggi \"educare\" \"equivale\" a \"portare a consapevolezza il valore della comunicazione\" , facendone emergere le criticit\u00e0. Uno degli attuali settori di ricerca indaga la \"comunicazione di tipo clinico\", ossia il linguaggio diagnostico, che riguarda il mondo delle professioni socio-sanitarie e psico-pedagogiche, in particolare la scuola ."}
{"id": "1077562", "revid": "767487", "url": "https://it.wikipedia.org/wiki?curid=1077562", "title": "Mark Clarke", "text": "\u00c8 famoso per la sua militanza nella progressive rock band inglese dei Colosseum.\nBiografia.\n\u00c8 membro dei Colosseum dal 1970 al 1972, quando il gruppo si scioglie ed entra negli Uriah Heep, suonando nell'album \"Demons &amp; Wizards\". Nel 1973 entra nei Tempest, gruppo nato dalle ceneri dei Colosseum, che vede tra le sue file il chitarrista Allan Holdsworth. Collabora poi con Ken Hensley, e nel 1976 \u00e8 per un breve periodo membro dei Rainbow. Entra poi nei Mountain.\nDal 1994 \u00e8 membro dei rinati Colosseum."}
{"id": "1077563", "revid": "1610933", "url": "https://it.wikipedia.org/wiki?curid=1077563", "title": "Muntjak nero", "text": ""}
{"id": "1077565", "revid": "124234618", "url": "https://it.wikipedia.org/wiki?curid=1077565", "title": "Jan Kochanowski", "text": "Biografia.\nJan Kochanowski nacque a Sycyna, vicino alla citt\u00e0 di Radom, in Polonia. Era il fratello maggiore di Andrzej Kochanowski, anche lui poeta e traduttore. Si hanno poche notizie della educazione di Jan nella prima infanzia, ma si sa che a quattordici anni and\u00f2 a studiare all'accademia di Cracovia, conoscendo gi\u00e0 il latino. Dopo essersi diplomato nel 1547, a diciassette anni, egli frequent\u00f2 l'universit\u00e0 di K\u00f6nigsberg (\"Kr\u00f3lewiec\"), nel Ducato di Prussia, e l'universit\u00e0 di Padova, in Italia: a Padova Kochanowski conobbe l'umanista Francesco Robortello. In seguito, Jan Kochanowski concluse il suo periodo di studi e viaggi\u00f2 in Francia, dove entr\u00f2 in contatto con il poeta Pierre Ronsard.\nNel 1559 Kochanowski ritorn\u00f2 in Polonia, dove pass\u00f2 i quindici anni successivi alla corte del re Sigismondo II Augusto, servendo come segretario reale. Nel 1574, quando il re Enrico di Valois (eletto l'anno prima come \"Enrico V di Polonia\") dovette tornare in Francia a causa della morte del fratello Carlo, per diventare re di Francia, Kochanowski decise di ritirarsi in un podere a Czarnolas, un villaggio polacco. Nel 1575 egli spos\u00f2 Dorota Podlodowska, dalla quale ebbe sette figli: la primogenita Orsola, o Urszula, mor\u00ec in tenera et\u00e0 e questo evento drammatico spinse il poeta a scrivere le trenodie note come \"Lamenti\". Kochanowski mor\u00ec a Lublino il 22 agosto 1584, forse per un infarto miocardico.\nOpere.\n\u00c8 riconosciuta la sua importanza per l'uso della lingua polacca, che con lui raggiunge dignit\u00e0 letteraria. Tra le opere pi\u00f9 note vi sono i \"Lamenti\" (1580), 19 liriche scritte in occasione della morte della figlioletta Orsola, in cui vengono fuse le tematiche della fede cristiana e quelle del senso umanistico della vita. Altre importanti opere sono le \"Bagattelle\" (1584), poemetti satirici che si accostano al modello oraziano, e i \"Canti\" (1586), in cui i motivi patriottici si mescolano con tematiche religiose. Nella sua produzione \u00e8 da annoverare anche la tragedia \"Il rinvio dei messi greci\" (1578). Alla produzione in latino appartengono invece le \"Elegie\" (1584) e gli \"Epigrammi\" (1584)."}
{"id": "1077567", "revid": "1149807", "url": "https://it.wikipedia.org/wiki?curid=1077567", "title": "Anzu Mazaki", "text": ""}
{"id": "1077568", "revid": "1610933", "url": "https://it.wikipedia.org/wiki?curid=1077568", "title": "Focena comune", "text": ""}
{"id": "1077570", "revid": "767487", "url": "https://it.wikipedia.org/wiki?curid=1077570", "title": "Shooter (film)", "text": "Shooter \u00e8 un film del 2007 diretto da Antoine Fuqua.\n\u00c8 tratto dal romanzo \"Una pallottola per il presidente\" (\"Point of Impact\") di Stephen Hunter, primo volume della serie dedicata al personaggio di Bob Lee Swagger, tiratore scelto reduce dall'Etiopia. \"Shooter\" in inglese significa \"tiratore\".\nTrama.\nBob Lee Swagger \u00e8 un sergente dei Marines, tiratore scelto, reduce da una tragica missione in Etiopia ove mor\u00ec il caporale ed amico Donnie Fenn. Tre anni dopo, viene contattato dal colonnello Johnson della CIA che vorrebbe ingaggiarlo per tentare di sventare un presunto attentato al presidente degli Stati Uniti in occasione della visita dell'arcivescovo di Etiopia. Swagger dovrebbe progettare l'attentato, per prevenire le azioni del cecchino.\nL'ingaggio si rivela una trappola per incastrarlo nell'attentato, nel quale invece rimane ucciso l'arcivescovo. Un poliziotto spara a Swagger e lo ferisce, ma lui riesce a scappare, mettendo ko l'agente dell'FBI Nick Memphis e sfruttandolo per la fuga. \nSwagger trova rifugio in casa di Sarah, vedova del commilitone Fenn, dove si riorganizza e riceve cure mediche. L'agente FBI Memphis, indagando su alcune incongruenze scopre l'innocenza di Swagger; gli uomini di Johnson per\u00f2 lo rapiscono per inscenarne il suicidio; viene per\u00f2 salvato dallo stesso Swagger. La ragione sottostante l'attentato era che l'arcivescovo era a conoscenza di un massacro di civili in Etiopia da parte di contractors americani guidati proprio da Johnson e al soldo di una compagnia petrolifera legata al Senatore Meachum; proprio quei contractors avevano ucciso Fenn. La visita dell'arcivescovo in USA aveva lo scopo preciso di rivelare la cosa direttamente al presidente in un colloquio privato.\nI due fuggitivi trovano quindi il vero cecchino attentatore e ne assaltano la casa, cadendo coscientemente in una apparente trappola. Swagger scopre cos\u00ec i retroscena della situazione, ma nel frattempo Sarah viene rapita.\nUsando come minaccia e merce di scambio il nastro della confessione del vero cecchino, Swagger riesce ad organizzare un incontro con il colonnello Johnson ed il Senatore Meachum: la ragazza in cambio della registrazione. All'incontro, che si rivela un'ennesima trappola, Swagger capisce che quella prova potrebbe metterlo nei guai e decide di distruggerla e di farsi arrestare dall'FBI.\nSwagger dimostra la sua innocenza davanti al procuratore generale, mostrando che il fucile incriminante non pu\u00f2 aver sparato perch\u00e9 reso inerte, ma anche il colonnello Johnson viene prosciolto dalle accuse. Swagger far\u00e0 giustizia attuando nel contempo la sua vendetta nei confronti di Johnson, del senatore Meachum e delle loro guardie, proprio mentre costoro pianificano il prossimo intervento oltre confine in Ecuador, uccidendoli tutti e facendo saltare in aria la casa.\nLe armi.\nDurante il film vengono utilizzati:\nColonna sonora.\nLa colonna sonora del film \u00e8 stata composta da Mark Mancina, che ha registrato le musiche del film al Todd-AO Scoring Stage in California. Mancina ha utilizzato un'orchestra digitale composta da 77 pezzi gestiti da Don Harper. La colonna sonora \u00e8 stata pubblicata da Lakeshore Records il 27 marzo 2008. La canzone \"Nasty Letter\", di Otis Taylor, viene eseguita durante i titoli di coda del film.\nDoppiaggio.\nLa direzione del doppiaggio italiano \u00e8 stata affidata a Fiamma Izzo. Il film vede uno degli ultimi lavori di Glauco Onorato come doppiatore, che qui d\u00e0 voce al Colonnello Isaac Johnson. Collabora con il figlio Riccardo che d\u00e0 voce a Bob Lee Swagger (Mark Wahlberg).\nAltri media.\nIl 15 novembre 2016 debutta su USA Network una omonima serie televisiva basata sul romanzo e sul film stesso. In Italia la serie \u00e8 trasmessa dal servizio di streaming Netflix."}
{"id": "1077571", "revid": "36426", "url": "https://it.wikipedia.org/wiki?curid=1077571", "title": "Finestra inginocchiata", "text": "La finestra inginocchiata \u00e8 un tipo di apertura usata a partire dal Cinquecento, soprattutto in area toscana.\nSi tratta di un tipo monumentale usato specialmente al pian terreno: il davanzale poggia su sostegni sporgenti che assomigliano a due \"gambe\" dal ginocchio in gi\u00f9, da cui il nome. Tipica del periodo manierista e del barocco toscano, \u00e8 di solito chiusa da una grata, incorniciata e coronata da timpano, a volte con decorazioni, spesso zoomorfe: per esempio, i due sostegni vengono spesso scolpiti come zampe leonine e talvolta lo spazio tra essi \u00e8 decorato da un bassorilievo. \nLa prima finestra inginocchiata \u00e8 tradizionalmente quella di palazzo Medici Riccardi a Firenze, attribuita a Michelangelo, che fu realizzata per occupare il grande arco di un portale che un tempo conduceva a una loggia di famiglia.\nTra gli architetti che si sono sbizzarriti nella creazione e decorazione di finestre inginocchiate ci furono Bartolomeo Ammannati e Bernardo Buontalenti."}
{"id": "1077572", "revid": "1610933", "url": "https://it.wikipedia.org/wiki?curid=1077572", "title": "Pudu comune", "text": ""}
{"id": "1077573", "revid": "1610933", "url": "https://it.wikipedia.org/wiki?curid=1077573", "title": "Pudu meridionale", "text": ""}
{"id": "1077574", "revid": "36426", "url": "https://it.wikipedia.org/wiki?curid=1077574", "title": "Finestre inginocchiate", "text": ""}
{"id": "1077577", "revid": "287204", "url": "https://it.wikipedia.org/wiki?curid=1077577", "title": "Romain de Tirtoff", "text": "Fu uno dei massimi rappresentanti dell'art d\u00e9co. Fu scultore, designer e disegnatore di moda, apprezzato anche come disegnatore di gioielli, figurinista, costumista teatrale, scenografo e illustratore di riviste. \nBiografia.\nRusso di nascita si trasfer\u00ec a Parigi nel 1912, a soli 19 anni. \nEsord\u00ec per le sue capacit\u00e0 nel 1915, quando cominci\u00f2 a disegnare la copertina per Harper's Bazar. \nA Parigi collabora con i maggiori spettacoli del music-hall, creando i costumi di scena per Mistinguett e Marion Davies. Nel 1969 illustr\u00f2 un volume dei Beatles. \nCi\u00f2 che di lui \u00e8 pi\u00f9 noto, sono le raffinate produzioni in stile art d\u00e9co: i soggetti preferiti delle sue opere sono figure femminili, eleganti e longilinee.\n\u00c8 conosciuto con il soprannome di Ert\u00e9 per la pronuncia francese delle iniziali R e T."}
