{"id": "1081062", "revid": "599013", "url": "https://it.wikipedia.org/wiki?curid=1081062", "title": "Paulo Ferreira", "text": "Caratteristiche tecniche.\nHa giocato preferibilmente da terzino destro, anche se a volte \u00e8 stato impiegato come centrale o come terzino sinistro.\nCarriera.\nClub.\nInizi\u00f2 nell', societ\u00e0 della seconda divisione portoghese con la cui prima squadra debutt\u00f2 nel 1997. Nel 2001 pass\u00f2 al , dove gioc\u00f2 per un anno su ottimi livelli. In questo periodo collezion\u00f2 21 presenze con l'Under-21.\nNell'estate 2002 si trasfer\u00ec al , voluto dall'allenatore Jos\u00e9 Mourinho. Nel biennio trascorso a Porto conquist\u00f2 numerosi trofei: due campionati nazionali (2003 e 2004), una Coppa di Portogallo (2003), la Coppa UEFA 2002-2003 e la Champions League 2003-2004. Fu il giocatore pi\u00f9 presente in termini di minuti giocati nel cammino del Porto in Champions League.\nNel 2004 pass\u00f2 al per 13,2 milioni di sterline, ritrovando a Londra l'allenatore Mourinho e l'ex compagno al Porto Ricardo Carvalho. Con la squadra inglese ha vinto tre campionati inglesi (2005, 2006 e 2010), una Supercoppa d'Inghilterra (2005), una Coppa di Lega inglese (2005), una Coppa d'Inghilterra (2007), una Champions League (2012), ed una Europa League (2013).\nSi \u00e8 ritirato alla fine della stagione 2012-2013.\nNazionale.\nDebutt\u00f2 con la maglia della nazionale portoghese nel 2002. \u00c8 arrivato secondo agli Europei 2004 e quarto ai Mondiali 2006."}
{"id": "1081071", "revid": "110157", "url": "https://it.wikipedia.org/wiki?curid=1081071", "title": "Krempdorf", "text": "Krempdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 250 abitanti."}
{"id": "1081073", "revid": "287204", "url": "https://it.wikipedia.org/wiki?curid=1081073", "title": "Campionati mondiali di nuoto 1986", "text": "La 5\u00aa edizione dei campionati mondiali di nuoto si \u00e8 svolta a Madrid (Spagna) dal 13 al 23 agosto 1986.\nPer la prima volta il programma della rassegna \u00e8 aumentato rispetto alle precedenti edizioni, grazie all'introduzione dei 50\u00a0m stile libero, della staffetta 4x200\u00a0m stile libero femminile e del torneo femminile di pallanuoto.\nAlla sua ultima apparizione in un mondiale di nuoto, la Germania Est si \u00e8 imposta per la prima volta come miglior nazione, conquistando 14 titoli iridati, mentre gli Stati Uniti hanno ottenuto il maggior numero complessivo di podi (32)."}
{"id": "1081078", "revid": "110157", "url": "https://it.wikipedia.org/wiki?curid=1081078", "title": "Sylvilagus audubonii", "text": "Il silvilago del deserto (Sylvilagus audubonii ), noto anche come silvilago di Audubon, \u00e8 un silvilago del Nuovo Mondo appartenente alla famiglia dei Leporidi.\nIl silvilago del deserto \u00e8 diffuso in tutta l'area centrale degli Stati Uniti, dal Montana orientale al Texas occidentale, e in Messico settentrionale. Nelle regioni occidentali del suo areale si spinge fino al Nevada centrale, alla California meridionale e alla Baja California. Vive fino al altezze di 2000 metri. \u00c8 una specie particolarmente associata alle aride praterie semi-desertiche del Sud-ovest americano, nonostante si possa trovare anche in \"habitat\" meno aridi, come le foreste di \"pinyon\" e ginepri.\n\u00c8 di aspetto molto simile al coniglio europeo, ma ha orecchie pi\u00f9 grandi che tiene quasi sempre erette. Inoltre ha abitudini molto meno sociali e trascorre pochissimo tempo all'interno della tana. Come tutti i silvilaghi, il silvilago del deserto presenta una coda arrotondata con la parte inferiore ricoperta di pelo bianco, ben visibile quando l'animale fugge via. \u00c8 di colore bruno-grigiastro chiaro, che si fa quasi bianco sul ventre. Gli adulti sono lunghi tra i 33 e i 43\u00a0cm e pesano fino a 1,5\u00a0kg. Le orecchie sono piuttosto lunghe (tra gli 8 e i 10\u00a0cm), cos\u00ec come le zampe posteriori (7,5\u00a0cm). Non vi \u00e8 molto dimorfismo sessuale, ma le femmine tendono ad essere pi\u00f9 grandi dei maschi, anche se i loro territori sono molto pi\u00f9 piccoli (4000 m\u00b2 rispetto ai 60.000 m\u00b2 del territorio di un maschio).\nIl silvilago del deserto \u00e8 poco attivo a met\u00e0 giornata, ma si pu\u00f2 vedere facilmente di primo mattino o nel tardo pomeriggio. Si nutre soprattutto di erba, ma consuma anche molti altri vegetali, perfino cactus. Ha bisogno di bere solo molto raramente, dato che ricava l'acqua necessaria dai vegetali di cui si nutre o dalla rugiada. Come quasi tutti i Lagomorfi, \u00e8 ciecotrofo, ingerisce alcune delle proprie feci contenenti sostanze ancora utili, sfruttando cos\u00ec al massimo tutta l'energia disponibile.\nMolti animali del deserto cacciano questo silvilago, compresi uccelli da preda, Mustelidi, coyote, bobcat ed esseri umani. I nativi americani del Sud-ovest lo cacciavano per la carne, ma ne utilizzavano anche il pelo e la pelle. Il comportamento anti-predatorio del silvilago del deserto consiste generalmente nel fuggire via zig-zagando; pu\u00f2 raggiungere velocit\u00e0 superiori ai 30\u00a0km/h. Contro predatori di piccole dimensioni si difende scalciando.\nI piccoli vedono la luce in una stretta tana o direttamente sul suolo, ma sono bisognosi di tutto e non lasciano il covo fino all'et\u00e0 di tre settimane. Dove il clima e le disponibilit\u00e0 alimentari lo permettono, le femmine danno alla luce pi\u00f9 nidiate all'anno. Diversamente dal coniglio europeo, i silvilaghi non costruiscono sistemi di tane in comune, ma rispetto ad altri Leporidi sono relativamente tolleranti nei confronti di altri individui nelle vicinanze."}
{"id": "1081079", "revid": "110157", "url": "https://it.wikipedia.org/wiki?curid=1081079", "title": "Krempe", "text": "Krempe \u00e8 un comune tedesco del circondario di Steinburg, nella regione dello Schleswig-Holstein. Ha circa 2500 abitanti."}
{"id": "1081081", "revid": "287204", "url": "https://it.wikipedia.org/wiki?curid=1081081", "title": "Campionati mondiali di nuoto 1982", "text": "La 4\u00aa edizione dei campionati mondiali di nuoto si \u00e8 tenuta a Guayaquil (Ecuador) dal 29 luglio all'8 agosto 1982.\nCome a Cali 1975, la nazionale di casa non ha conquistato nessuna medaglia.\nStati Uniti e Germania Est si sono dimostrate le squadre pi\u00f9 forti, conquistando rispettivamente 13 e 12 titoli mondiali."}
{"id": "1081083", "revid": "110157", "url": "https://it.wikipedia.org/wiki?curid=1081083", "title": "Kremperheide", "text": "Kremperheide \u00e8 un comune tedesco del circondario di Steinburg, nella regione dello Schleswig-Holstein. Ha circa 2500 abitanti."}
{"id": "1081086", "revid": "1543377", "url": "https://it.wikipedia.org/wiki?curid=1081086", "title": "Mephitis mephitis", "text": "La moffetta comune o, pi\u00f9 di rado, moffetta striata (Mephitis mephitis ()) \u00e8 un carnivoro del genere \"Mephitis\" presente in gran parte del Nordamerica, compreso il Canada meridionale, gli Stati Uniti e il Messico settentrionale. Grazie alla vastit\u00e0 del suo areale e alla sua abilit\u00e0 di adattarsi agli ambienti antropizzati, viene attualmente classificata dalla IUCN come \u00abspecie a rischio minimo\u00bb (\"Least Concern\").\nLe moffette comuni sono onnivori poligami con pochi predatori naturali, fatta eccezione per gli uccelli rapaci. Come tutte le moffette, possiedono ghiandole odorifere piene di muschio altamente sviluppate per tenere alla larga i predatori. La loro storia \u00e8 da tempo intrecciata a quella degli esseri umani, in quanto vengono catturate o tenute in cattivit\u00e0 per la loro pelliccia o allevate come animali da compagnia. La moffetta comune \u00e8 uno degli animali del Nordamerica pi\u00f9 facilmente riconoscibili e compare spesso come personaggio di cartoni animati e libri per bambini.\nTassonomia.\nLa moffetta comune venne descritta scientificamente per la prima volta da Johann Christian Daniel von Schreber, che la battezz\u00f2 \"Viverra mephitis\". La localit\u00e0 tipo si trova nel Canada orientale.\nEvoluzione e sottospecie.\nI reperti fossili pi\u00f9 antichi attribuibili a \"Mephitis\" sono stati rinvenuti nel sito di Broadwater, in Nebraska, e risalgono al Pleistocene inferiore, meno di 1,8 milioni di anni fa. Nel Pleistocene superiore (- anni fa), la moffetta comune era ampiamente distribuita in tutto il sud degli Stati Uniti e si espanse verso nord e verso ovest nell'Olocene (- anni fa) in seguito al ritiro del ghiacciaio del Wisconsin.\nLe analisi filogenetiche del citocromo b della specie e dei dati dei microsatelliti, realizzate nel 2012, hanno indicato l'esistenza di quattro gruppi distinti di moffetta comune. Il primo ebbe origine nella regione del Texas/Messico durante il Rancholabreano, prima della glaciazione dell'Illinoiano, e colonizz\u00f2 gli Stati Uniti sud-orientali. Il secondo, anch'esso originatosi nella regione del Texas/Messico, si espanse verso ovest fino alle Montagne Rocciose durante il periodo glaciale dell'Illinoiano. Due altri sottocladi si formarono in seguito, durante il periodo interglaciale del Sangamoniano, su entrambi i lati della Sierra Nevada. Il sottoclade che colonizz\u00f2 il Gran Bacino si espanse successivamente verso est, attraverso le Montagne Rocciose settentrionali, durante l'Olocene, ricolonizzando le Grandi Pianure ed entrando in contatto con il gruppo meridionale. Un contatto secondario simile, ma meno significativo, si verific\u00f2 quando lo stesso sottoclade si mescol\u00f2 con i membri del gruppo orientale a est del fiume Mississippi.\nAttualmente vengono riconosciute tredici sottospecie di moffetta comune:\nNomi locali.\nLa parola inglese \"skunk\", talvolta usata anche in italiano per indicare le moffette, ha due radici di origine algonchina e irochese, rispettivamente \"seganku\" (abenaki) e \"scangaresse\" (urone). Dalla parola cree e ojibwe \"shee-gawk\", che significa \u00abterra delle moffette\u00bb, trae origine il toponimo Chicago. Talvolta la moffetta comune viene chiamata impropriamente \u00abpuzzola\u00bb, in quanto i primi coloni inglesi notarono una certa somiglianza con la puzzola europea. A questa associazione si deve probabilmente la cattiva reputazione della moffetta come ladra di pollame, nonostante sia molto meno pericolosa per i pollai della puzzola vera e propria. Alla fine del XIX secolo, presso i commercianti di pellicce, la moffetta era nota come \"Alaska sable\", \u00abzibellino dell'Alaska\u00bb.\nTra i nomi con cui la specie \u00e8 nota presso i nativi ricordiamo:\nDescrizione.\nLa moffetta comune \u00e8 un animale dalla struttura robusta e dagli arti corti, con una piccola testa conica e una coda lunga e straordinariamente folta. I maschi adulti sono pi\u00f9 grandi delle femmine del 10%; entrambi i sessi presentano una lunghezza totale di e di solito pesano , anche se alcuni esemplari possono raggiungere i . I piedi sono plantigradi, hanno le piante nude e non sono larghi o piatti come quelli delle moffette dal naso di porco. I piedi anteriori sono dotati di cinque lunghi artigli ricurvi adatti per scavare, mentre quelli dei piedi posteriori sono pi\u00f9 corti e diritti.\nLo schema dei disegni della pelliccia varia notevolmente, ma in genere \u00e8 costituito da uno sfondo nero con una striscia bianca che parte dalla testa e si divide lungo le spalle, proseguendo lungo i fianchi fino al posteriore e alla coda. Alcuni esemplari hanno una macchia bianca sul petto, mentre altri presentano delle strisce bianche sulla superficie esterna degli arti anteriori. Di tanto in tanto sono stati segnalati esemplari aberranti marroni o color crema.\nCome tutti i mefitidi, la moffetta comune possiede due ghiandole odorifere altamente sviluppate, una su ciascun lato dell'ano, contenenti circa 15 millilitri di muschio ciascuna, che fornisce una difesa chimica contro i predatori. Questo muschio oleoso, di colore giallo, \u00e8 costituito da una miscela di tioli (composti sulfurei simili agli alcoli, nelle fonti pi\u00f9 antiche chiamati \u00abmercaptani\u00bb) e pu\u00f2 essere spruzzato a una distanza di diversi metri. L'odore di questo muschio \u00e8 stato paragonato da Ernest Thompson Seton a una miscela di muschio profumato, essenza d'aglio, zolfo bruciato e gas di fogna \u00abmoltiplicato per mille\u00bb, mentre Clinton Hart Merriam affermava che non \u00e8 pi\u00f9 offensivo di \u00abun decimo\u00bb di quello prodotto dai visoni o dalle donnole. Pu\u00f2 essere spruzzato a una distanza di diversi metri. Se spruzzato negli occhi, questo composto pu\u00f2 causare una temporanea sensazione di bruciore.\nBiologia.\nRiproduzione e sviluppo.\nLa moffetta comune \u00e8 poligama e di norma si riproduce una volta all'anno, anche se le femmine di un anno che non sono riuscite ad accoppiarsi possono entrare in un secondo ciclo estrale un mese dopo il primo. La stagione degli amori di solito si verifica tra la met\u00e0 di febbraio e la met\u00e0 di aprile, ma pu\u00f2 essere ritardata alle latitudini pi\u00f9 elevate. Prima dell'accoppiamento, nel periodo tra gennaio e febbraio, i testicoli dei maschi si ingrossano, fino a raggiungere le massime dimensioni a marzo. Durante questo periodo, i maschi si spostano in continuazione alla ricerca di femmine, talvolta coprendo anche 4 km a notte.\nQuando un maschio individua una femmina, si avvicina a lei da dietro e le lecca i genitali, quindi la morde sulla nuca prima di accoppiarsi. Un solo maschio pu\u00f2 avere un harem di pi\u00f9 femmine, con le quali si accoppia, difendendole dagli altri maschi per un periodo di circa 35 giorni. Terminato il periodo degli amori, le femmine fecondate si ritirano nelle loro tane, mentre i maschi cercano di ricostituire le proprie riserve di grasso.\nIl periodo di gestazione dura circa 59-77 giorni: i piccoli nascono tra la met\u00e0 di maggio e l'inizio di giugno. Ogni cucciolata \u00e8 composta da un numero di piccoli variabile da 2 a 12, anche se siamo a conoscenza di una femmina in Pennsylvania che dette alla luce 18 piccoli. Questi, del peso di 25-40 grammi, nascono ciechi e ricoperti di pelo rado. Aprono gli occhi dopo circa tre settimane e vengono svezzati dopo 42-56 giorni. Sebbene le loro ghiandole anali non si siano ancora sviluppate, i piccoli di questa et\u00e0 assumono istintivamente la tipica posizione difensiva se vengono minacciati. A questo punto, possono accompagnare la madre fuori dalla tana, divenendo indipendenti all'et\u00e0 di due mesi e mezzo.\nTana.\nLa moffetta comune \u00e8 in grado di scavare da s\u00e9 la propria tana, anche se si appropria di quelle abbandonate da altri animali se si presenta l'occasione. Queste tane vengono normalmente utilizzate solo alla fine dell'autunno, in inverno e all'inizio della primavera, mentre le femmine con i piccoli non svezzati ne fanno uso anche in tarda primavera e in estate. Nelle aree coltivate, le moffette comuni scavano le loro tane nelle zone incolte tra un campo e l'altro, probabilmente perch\u00e9 qui hanno meno probabilit\u00e0 di essere disturbate dai macchinari agricoli o dal bestiame. In inverno \u00e8 frequente imbattersi in tane occupate da pi\u00f9 femmine e da un solo maschio. Durante questo periodo, la moffetta risparmia energie abbassando la sua temparatura corporea da 38 a . Sebbene talvolta si spinga per brevi periodi in cerca di cibo anche in inverno, nei mesi freddi dipende principalmente dalle riserve di grasso accumulate e pu\u00f2 perdere fino al 50% del suo peso corporeo.\nHabitat.\nLa moffetta comune \u00e8 presente in un'ampia variet\u00e0 di habitat, soprattutto nei boschi misti, nei terreni cespugliosi e nei campi aperti intervallati da gole boscose e affioramenti rocciosi. Alcune popolazioni, in particolare nell'Illinois nord-occidentale, preferiscono le aree coltivate a quelle incolte.\nAlimentazione.\nSebbene sia principalmente insettivora, la moffetta comune \u00e8 abbastanza adattabile da includere anche altri animali e persino sostanze vegetali nella sua dieta. Tra gli insetti che vengono consumati pi\u00f9 di frequente figurano cavallette, coleotteri, grilli, bruchi, altre larve di insetti e api. Sul menu figurano anche altri invertebrati quali vermi, gamberi e altri artropodi. Nei mesi invernali e primaverili, la moffetta comune integra la sua dieta con vertebrati quali peromischi dai piedi bianchi, arvicole, uova e pulcini di uccelli che nidificano a terra. Si nutre anche di anfibi, rettili, carogne e pesci. Gli esemplari che abitano le zone costiere della California si nutrono di granchi e pesci spiaggiati. Sebbene la moffetta non sia in grado di inseguire prede veloci, almeno un esemplare \u00e8 stato visto mentre inseguiva dei silvilaghi del New England nelle loro tane. Come \u00e8 stato detto, la moffetta si nutre anche di sostanze vegetali, come mele, mirtilli, \"Prunus serotina\", \"Physalis heterophylla\", mais e solanacee, quando la stagione lo consente.\nPredatori.\nGrazie alla sua formidabile abilit\u00e0 difensiva, la moffetta comune ha pochi nemici naturali. Di solito i mammiferi predatori, come puma, coyote, linci rosse, tassi, volpi rosse e grigie, evitano le moffette, tranne quando sono davvero affamati. Gli uccelli rapaci, come aquile reali, aquile di mare testabianca e gufi della Virginia, tendono ad avere maggiore successo nel dar loro la caccia, ma anch'essi rischiano di essere accecati dalle secrezioni maleodoranti della preda.\nMalattie.\nLa moffetta comune \u00e8 uno dei principali portatori del virus della rabbia, seconda solo ai procioni negli Stati Uniti, dove il 25% dei casi annuali riguarda esemplari di questa specie. Le moffette sono i principali ospiti di questo virus negli Stati Uniti centro-settentrionali e centro-meridionali, nonch\u00e9 in Canada. I casi di rabbia in questa specie sono generalmente epizootici e ricorrenti. Le moffette sono anche ospiti del parvovirus canino e possono soffrire di leptospirosi.\nRapporti con l'uomo.\nNella cultura.\nLa moffetta comune figura spesso nei miti e nelle tradizioni orali dei nativi americani. Alcune storie cercano di spiegare il suo motivo a strisce o come ha ottenuto il suo odore. Le moffette ricoprono vari ruoli nelle leggende e possono essere rappresentate come eroi, antagonisti, imbroglioni o mostri. Per i Muscogee, la moffetta rappresentava la lealt\u00e0 familiare e la difesa dei propri cari. I Winnebago usavano la moffetta per simboleggiare la vanit\u00e0, essendo bella fuori ma brutta dentro.\nLa moffetta comune veniva chiamata \u00abemblema dell'America\u00bb da Ernest Thompson Seton. Compare spesso nella cultura popolare moderna, essendo oggetto di varie canzoni jazz e funk, come \"Skunk Song\" di Cab Calloway e \"Some Skunk Funk\" dei Brecker Brothers. Il collegamento con la moffetta in questi casi potrebbe essere dovuto al fatto che il termine \u00abfunk\u00bb viene utilizzato anche per indicare un odore pungente. Le moffette sono anche personaggi popolari nelle storie per bambini, nei fumetti e nei cartoni animati: particolarmente celebri sono Pep\u00e9 Le Pew, personaggio della Warner Bros, e Fiore, personaggio del film Disney \"Bambi\" del 1942; il loro odore muschiato le rende una fonte di paura e ostracizzazione.\nCaccia e importanza economica.\nLa moffetta comune \u00e8 uno degli animali da pelliccia pi\u00f9 ricercati del Nordamerica e in passato era seconda solo all'ondatra zibetica per numero di esemplari catturati all'anno. La sua pelliccia \u00e8 di grande valore, essendo resistente e ricca di lucentezza, sebbene questa caratteristica diminuisca con l'usura e l'esposizione alla luce solare. Le pelli di moffetta vengono suddivise in quattro tipi, i pi\u00f9 preziosi dei quali sono quelli con una maggiore quantit\u00e0 di nero. A loro volta questi vengono suddivisi in base alla loro provenienza: le pelli pi\u00f9 preziose sono quelle degli esemplari settentrionali, che hanno una pelliccia pi\u00f9 fine e pi\u00f9 scura. Le moffette sono estremamente facili da catturare e si avvicinano anche alle trappole dove erano gi\u00e0 state catturate in precedenza. Tuttavia, poich\u00e9 sono difficili da uccidere senza che spruzzino il loro liquido nauseante (rovinando quindi la pelliccia), di solito venivano abbattute con un colpo paralizzante alla parte bassa della schiena o annegate se venivano prese con una trappola a scatola.\nL'allevamento delle moffette su vasta scala ebbe inizio alla fine degli anni 1890, quando la richiesta straniera delle loro pelli aument\u00f2 e le catture intensive avevano in gran parte portato alla scomparsa degli esemplari pi\u00f9 preziosi, quelli di colore prevalentemente nero. L'allevamento in cattivit\u00e0 si rivel\u00f2 relativamente semplice rispetto a quello di visoni e martore, poich\u00e9 le moffette sono pi\u00f9 docili e hanno esigenze dietetiche meno specifiche. Particolare enfasi venne riservata alla selezione di moffette pi\u00f9 docili e di colore pi\u00f9 scuro. Prima della prima guerra mondiale, le pelli di moffetta venivano principalmente spedite per nave in Europa, ma il miglioramento delle tecniche di deodorazione e lavorazione delle pelli port\u00f2 ad un maggiore interesse per le vendite sul mercato nordamericano. Nonostante fossero facili da allevare e gestire, l'allevamento delle moffette non era eccessivamente redditizio, poich\u00e9 il prezzo relativamente basso delle pelli non compensava le spese di mantenimento. Tuttavia, esso era considerato un buon strumento di pratica per gli allevatori dilettanti di animali da pelliccia che desideravano in seguito rivolgersi ad animali pi\u00f9 preziosi, come martore, zibellini, visoni e volpi argentate.\nCome animale da compagnia.\nLa moffetta comune \u00e8 facilmente addomesticabile e durante il XIX secolo veniva spesso tenuta nei fienili per uccidere ratti e topi. L'allevamento selettivo ha portato alla nascita di varie mutazioni di colore, come nero, marrone cioccolato o grigio fumo e bianco, albicocca, albino, bianco, lavanda, champagne e mogano.\nAltri impieghi.\nLa moffetta comune veniva regolarmente mangiata dai cacciatori di pellicce e dalle popolazioni indigene, a condizione che l'animale non fosse troppo vecchio o non avesse spruzzato prima di essere ucciso. Lo zoologo americano Clinton Hart Merriam descrisse la carne di moffetta come bianca, tenera, dolce e pi\u00f9 delicata del pollo. La carne era apprezzata dagli immigrati cinesi, che acquistavano anche cistifellea di moffetta per scopi medicinali.\nIn passato si riteneva che il grasso di moffetta fosse un ottimo lubrificante.\nIl muschio veniva usato come rimedio popolare per l'asma, nonostante il suo odore molto forte."}
{"id": "1081088", "revid": "212348", "url": "https://it.wikipedia.org/wiki?curid=1081088", "title": "Nuoto ai Giochi della XXVIII Olimpiade - 200 metri stile libero femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 6 batterie di qualificazione. Le prime 16 atlete si sono qualificati per le semifinali."}
{"id": "1081093", "revid": "110157", "url": "https://it.wikipedia.org/wiki?curid=1081093", "title": "Krempermoor", "text": "Krempermoor \u00e8 un comune tedesco del circondario di Steinburg, nella regione dello Schleswig-Holstein. Ha circa 500 abitanti."}
{"id": "1081094", "revid": "124846344", "url": "https://it.wikipedia.org/wiki?curid=1081094", "title": "Monte Biaena", "text": "Il monte Biaena \u00e8 una montagna delle Prealpi trentine alta 1.622\u00a0m. Si trova a ovest di Rovereto e ad est della val di Gresta. \u00c8 ricoperto da una fitta vegetazione, prevalentemente composta da boschi di conifere e ceduo di faggio sul versante nord che scende verso passo Bordala mentre sul versante sud presenta formazioni rocciose tufacee che portano a considerare l'origine vulcanica del complesso montuoso. Sulla cima si trovano una croce, una cappella, la baita della sezione SAT Val di Gresta ed alcune trincee austro-ungariche risalenti alla prima guerra mondiale.\nFormazione rocciosa.\nIl monte Biaena appare come un rilievo dolce se visto da Rovereto e dalla Vallagarina ma se visto dalla Val di Gresta appare come una cima slanciata dalla forma aguzza. Il versante nord \u00e8 ricoperto da un fitto bosco di conifere tranne per la zona detta \"Le Laste\", placche rocciose che scendono pendenti dalla cresta nord-est. A sud e ad est invece il panorama cambia radicalmente e il bosco fitto lascia spazio ad alcune pareti rocciose tufacee e calcaree di altezza interessante, solcate da alcuni ripidi canali che possono diventare mete interessanti di ascensioni invernali. Proprio la roccia tufacea e calcarea riporta ad un'origine del complesso di tipo vulcanica, le pareti che precipitano nel versante sud sono inoltre ricche di canalini che fanno pensare a camini vulcanici.\nSentieri e ferrate.\nI sentieri pi\u00f9 noti sono sei, ognuno particolare per le sue caratteristiche, dislivello, ambiente, presenza di tratti ferrati e sviluppo. \nSul versante orientale, in corrispondenza della localit\u00e0 \"Casa Grigolli\", sulla strada Corniano-Passo Bordala, troviamo il sentiero Sat n.673 che, molto ripido, porta subito in quota, a circa 100m a nord della croce di sommit\u00e0.\nLa cresta nord \u00e8 percorsa da una ferrata molto semplice adatta a chi vuole approcciarsi alle ferrate. Il sentiero attrezzato SAT 0673 della \"Ferrata del Somator\" parte da malga Somator e si porta in cresta entro un bosco ceduo, poi per brevi e banali passaggi rocciosi raggiunge la massima elevazione del complesso in circa circa 1 ora e un quarto.\nDal versante nord invece salgono la strada che conduce alla baita della SAT Val di Gresta - Gresta Tal, percorso molto adatto anche alle mtb, il sentiero SAT 0678, molto ripido nella sua parte iniziale, e il sentiero SAT 0672 anche molto ripido che parte dall'abitato di Ronzo - Chienis.\nDa segnalare anche il sentiero attrezzato SAT 0671 \"Senter dele laste\" che corre parallelo alla cresta nord superando le placche rocciose nominate in precedenza con l'ausilio di un cordino metallico.\nLocalit\u00e0.\nFra le localit\u00e0 di maggior rilievo troviamo a sud \"Casa Grigolli\" che giace sulla strada che va da Corniano a passo Bordala. Troviamo poi proseguendo per la stessa strada, Malga Somator, punto di ristoro con fantastico panorama sulla bassa Vallagarina.\nSul versante nord giace l'abitato di Ronzo - Chienis, paese pi\u00f9 alto della Val di Gresta incastonato fra Monte Biaena, Monte Stivo e Monte Creino. \nDa segnalare anche la \"busa dela giazera\" posto molto freddo dove anche l'estate si pu\u00f2 trovare neve."}
{"id": "1081096", "revid": "110157", "url": "https://it.wikipedia.org/wiki?curid=1081096", "title": "Kronsmoor", "text": "Kronsmoor \u00e8 un comune tedesco del circondario di Steinburg, nella regione dello Schleswig-Holstein. Ha circa 200 abitanti."}
{"id": "1081104", "revid": "122455527", "url": "https://it.wikipedia.org/wiki?curid=1081104", "title": "Casa di Andrea del Sarto", "text": "L'antica casa di Andrea del Sarto \u00e8 un edificio di Firenze, situato in angolo tra via Gino Capponi 22 e via Giuseppe Giusti 49. Sebbene sia di fatto una porzione dell'attiguo palazzo Zuccari, i due edifici, uniti negli ambienti interni, sono solitamente trattati separatamente dalla letteratura, per la singolarit\u00e0 della facciata manierista del secondo, che ne fa un \"unicuum\" nel panorama fiorentino.\nStoria.\nQuesta zona nel Cinquecento era abitata da molti artisti, per la sua vicinanza con l'Accademia delle arti del disegno, allora situata nella Basilica della Santissima Annunziata presso la cappella di San Luca. Oltre al gi\u00e0 citato Zuccari, vissero in questa zona Pontormo, Perugino, i fratelli Da Sangallo (a Palazzo Ximenes da Sangallo), il Giambologna (a Palazzo Quaratesi), ecc.\nLa casa fu fatta edificare da Andrea del Sarto nel 1520, al suo ritorno dalla Francia, e qui abitava mentre lavorava, tra l'altro, agli affreschi del non lontano chiostro dello Scalzo. I suoi eredi la vendettero il 25 gennaio 1577 al pittore Federico Zuccari che oper\u00f2 poco dopo (nel 1578) varie trasformazioni, peraltro decorando con un ciclo di affreschi la sala al pianterreno (nella porzione dietro la facciata del \"palazzo Zuccari\"). \"Unita a questa casa era pure quella fabbrichetta bizzarra che presentemente \u00e8 incorporata nel Conservatorio delle Filippine\" (Fantozzi 1842, si veda a via Giusti Giusti 43). In questa parte pi\u00f9 antica lo Zuccari mantenne la sua abitazione privata, anche se il programma decorativo di affreschi dimostra la sua mondanit\u00e0 e il desiderio di dare impulso alla propria notoriet\u00e0. In origine dovevano essere previsti affreschi in tutta la casa, come il pittore attu\u00f2 poi nel suo palazzo romano, ma la prematura partenza da Firenze (1579) lasci\u00f2 il complesso incompiuto.\nNel 1588 la casa venne locata all'artista Giovanni Battista Paggi e, nel 1602, vendutagli dallo stesso Zuccari che, tornato a Roma, si trov\u00f2 costretto a privarsi della residenza fiorentina visto il gravoso impegno economico sopportato nell'allestire il proprio palazzo romano (attuale sede della Biblioteca Hertziana). Il Paggi fece eseguire un altro affresco al piano superiore e comunque, nel tempo, la casa venne per lo pi\u00f9 locata ad artisti, tra i quali Carlo Dolci e il Volterrano.\nIn tempi pi\u00f9 recenti (anni trenta del Novecento) vi ha abitato per un breve periodo lo scrittore Tommaso Landolfi. Nel 1963 il palazzo sub\u00ec un restauro (abusivo) della facciata, con rifacimento del pietrame e dello stemma.\nDal 1987 i due corpi dell'edificio appartengono all'Associazione degli Amici del \"Kunsthistorisches Institut\", dopo una donazione della Deutsche Bank, che ha finanziato anche, con altri sponsor, una serie di restauri tra il 1988 e il 2001. Oggi \u00e8 usato come sede di uffici e di manifestazioni artistiche e culturali.\nDescrizione.\nSulla cantonata tra via Capponi e via Giusti, a ribadire la nuova propriet\u00e0, \u00e8 uno scudo con l'arme dei Medici sostenuto da due cornucopie e da un pan di zucchero (in analogia col cognome del proprietario riconoscente), il tutto sostenuto da una colonna che segna fino a questa altezza il cantone.\nLe finestre sono incorniciate in pietra serena e sull'architrave dei quella centrale del piano nobile (dal lato di via Gino Capponi che poi \u00e8 quello principale) \u00e8 la data 1578, in memoria appunto del rinnovamento attuato in quella data. Sulla destra \u00e8 una memoria che ricorda la casa come residenza di Andrea del Sarto, targa di cui si legge oggi una seconda versione, dopo che una prima, troppo legata a notizie del Vasari poi smentite, fu corretta. La targa attuale fu deliberata il 12 luglio 1930 e riporta:\nLa vecchia targa parlava di \"Andrea Vannucchi fiorentino\", cognome poi non confermato dai documenti, e poi aveva un'ultima riga che lo ricordava \"pieno di gloria e d'affanni\", riferendosi alle tribolazioni familiari di cui racconta appunto Vasari, ma che studi successivi hanno chiarito che se \"affanni\" ci furono, furono forse pi\u00f9 giustificati per la moglie Lucrezia che per il marito pittore.\nNegli interni, come gi\u00e0 accennato, \u00e8 una sala terrena rivolta verso il giardino con affreschi eseguiti da Federico Zuccari nel 1577-1578, e con accessi sia dall'attuale via Giusti sia da via Capponi, tramite un vestibolo con colonne sempre fatto realizzare dall'artista. Al piano superiore, risalenti al periodo della propriet\u00e0 Paggi, sono da segnalare altre pitture in una sala eseguite da un artista appartenente alla cerchia di Bernardino Poccetti e databili attorno al 1600."}
{"id": "1081105", "revid": "110157", "url": "https://it.wikipedia.org/wiki?curid=1081105", "title": "Krummendiek", "text": "Krummendiek \u00e8 un comune tedesco del circondario di Steinburg, nella regione dello Schleswig-Holstein. Ha circa 80 abitanti."}
{"id": "1081106", "revid": "131358", "url": "https://it.wikipedia.org/wiki?curid=1081106", "title": "Comunit\u00e0 Montana dell'Alta Valtellina", "text": ""}
{"id": "1081107", "revid": "1106276", "url": "https://it.wikipedia.org/wiki?curid=1081107", "title": "Arti marziali interne ed esterne", "text": "Le Arti marziali, soprattutto quelle cinesi, sono spesso classificate in interne ed esterne. Negli stili interni (i pi\u00f9 antichi e contemporanei al buddismo) prevale l'insegnamento spirituale, in quelli esterni forza, potenza e velocit\u00e0. Naturalmente la divisione tra i due approcci non \u00e8 cos\u00ec netta, perch\u00e9 arti soprattutto esterne possono avere insegnamenti interni e viceversa.\nDescrizione.\nArti marziali interne.\nAll'origine degli stili interni vi \u00e8 probabilmente la fusione tra le pratiche meditative del Buddismo e del Taoismo con quelle marziali preesistenti dei villaggi cinesi. La meditazione richiede, infatti, la ricerca di un equilibrio sia fisico che mentale, idea poi fatta propria da altre arti marziali che hanno posto il lavoro sul baricentro fisico proprio e dell'avversario al centro delle tecniche di difesa e di combattimento.\nI praticanti degli \"stili interni\", infatti, perseguono il controllo totale e continuo del corpo che consente loro di passare con leggerezza da una tecnica all'altra, prima neutralizzando gli attacchi avversari attraverso la contrazione della propria energia per poi colpire espandendola. \nPer questo motivo vedendo combattere un vero praticante di stile interno non si nota mai l'applicazione di forze, ma solo una ridirezione di quella del suo avversario, senza mai tradire, nella propria espressione o atteggiamento, i reali intendimenti e senza mai mostrare affanno fisico. I loro movimenti, sempre rilassati e morbidi, sono inoltre ottenuti dalla partecipazione di tutta la persona: un pugno nasce dal terreno e passa attraverso il corpo, con piedi, gambe, anche e spalle che lavorano separatamente ma insieme per conseguire l'effetto ricercato.\nEssi cercano di conformarsi, cio\u00e8, ai principi universali che, secondo la filosofia orientale, sono all'origine di tutti i fenomeni naturali, ben concettualizzati nelle nozioni di \"tai ji\" (punto supremo in cui le forze si trasformano), wu xing (5 elementi), bagua (otto trigrammi), yi (cambiamento), qi, yin e yang, tao...\nL'allenamento degli stili interni si fonda, cos\u00ec, sulla ricerca della\nNel XIX secolo i maestri di queste discipline si sono richiamati ai classici letterari della tradizione cinese (yi jing, dao de jing, Sun Tzu) per ritrovare nozioni di strategia ed energetici che hanno consentito di codificare per la pratica marziale degli stili interni un fondamento teorico molto importante.\nIn particolare, il maestro Sun Lutang (1861-1932) \u00e8 stato il primo ad aver tentato una sintesi delle tre arti interne per eccellenza: taijiquan, ba qua zhang e xing yi quan.\nArti marziali esterne.\nGli \"stili esterni\" impiegano forza, potenza e velocit\u00e0 per vincere una opposizione. Per i praticanti non \u00e8 possibile passare con continuit\u00e0 da una tecnica all'altra perch\u00e9 alternano movimenti lenti con altri veloci, esprimendo potenza fisica e tempismo per colpire l'avversario l\u00e0 dov'\u00e8 pi\u00f9 scoperto. Per questa ragione gli stili esterni, come il Kung Fu Shaolin, ricercano lo sviluppo muscolare per dare potenza e velocit\u00e0 ai movimenti, resistenza fisica per evitare di andare in debito di ossigeno oltre che il condizionamento del corpo a resistere ai colpi dell'avversario per continuare a lottare senza interruzione sempre e comunque.\nL'allenamento per preparare il corpo ad assorbire i colpi e continuare a combattere nonostante il dolore \u00e8 il pai da gong, noto anche come l'allenamento del \"corpo di ferro\" (letteralmente \"lavoro del colpire rumorosamente\"), che fa parte della formazione di gran parte degli stili esterni. I primi rappresentanti furono i monaci del tempio di Shaolin che nel tempo si sono conquistati la reputazione di lottatori invincibili. "}
{"id": "1081109", "revid": "36426", "url": "https://it.wikipedia.org/wiki?curid=1081109", "title": "Baldassare Franceschini", "text": ""}
{"id": "1081110", "revid": "110157", "url": "https://it.wikipedia.org/wiki?curid=1081110", "title": "Kudensee", "text": "Kudensee \u00e8 un comune tedesco del circondario di Steinburg, nella regione dello Schleswig-Holstein. Ha circa 150 abitanti."}
{"id": "1081111", "revid": "36426", "url": "https://it.wikipedia.org/wiki?curid=1081111", "title": "Il Volterrano", "text": ""}
{"id": "1081113", "revid": "120401351", "url": "https://it.wikipedia.org/wiki?curid=1081113", "title": "Salvatore Gaetani", "text": "Biografia.\nNasce a Martano, in provincia di Lecce, nel 1883 da Giuseppina Chiriatti e Carlo Gaetani, conte di Castelmola.\nLa famiglia Caetani/Gaetani annovera oltre al ramo dei Castelmola, anche quello dei Laurenzana, di cui si ricorda il barone di Laurenzana, esponente del movimento radicale tardo ottocentesco al fianco di Aurelio Saffi, Felice Cavallotti e Giovanni Bovio. L'insegna araldica dei Castelmola \u00e8 costituita da uno scudo forgiato di due onde blu che lo attraversano in senso trasversale. I Gaetani, o Caetani, vantarono alcuni papi, tra cui Bonifacio VIII.\nIl padre di Salvatore, Carlo, avvocato, fu ripetutamente eletto tra le file dei radicali nel consiglio comunale di Napoli, a cavallo tra Ottocento e Novecento. Da Napoli attiene, fino a tutta la Grande Guerra, alla cura del patrimonio fondiario in Martano, acquisito dal matrimonio con Giuseppina Chiriatti. Questa infatti si era trasferita a Napoli dopo il 1874, anno dell'uccisione del facoltosissimo padre Paolo, nell'ambito di una torbida vicenda che vide infine coinvolta la madre di lei, Maria Fortunato, quale mandante, assieme al prete Mariano, dato che i due erano in tresca. Diviso il patrimonio tra le due figlie Giuseppina e Paolina Chiriatti, e la madre stessa, vennero iniziati i lavori di costruzione del palazzo Chiriatti-Gaetani, oggi di propriet\u00e0 pubblica. In questo palazzo la famiglia venne a dimorare, appunto, dopo il 1918, mentre man mano la gestione delle fortune familiari passava in capo a Salvatore, che si impegn\u00f2 in un'ardua opera di bonifica e di razionalizzazione colturale, culminata con l'acquisto di diversi macchinari ad alta tecnologia. Fu per\u00f2 proprio il malfunzionamento dell'attrezzatura finalizzata all'estrazione dell'acqua dai pozzi, bene capitale nelle aride campagne della zona, a determinare l'infiacchimento del capitale di famiglia e il progressivo indebitamento verso il Banco di Napoli, che culminer\u00e0 con la fine del fascismo.\nFrattanto Salvatore Gaetani, che si fregiava del titolo di duca, a seguito del matrimonio con la duchessa d'Ascoli, Leopoldina, si dedicava sempre pi\u00f9 agli studi filologici e letterari, mentre, del resto, ebbe a ricoprire la carica di provveditore agli studi di Potenza. I suoi studi furono ispirati dalla cultura francese, delle cui opere fu un grande consumatore, nonostante il fascismo e nonostante la sua adesione al regime, che ad un certo punto ne imped\u00ec la circolazione in Italia. Crociano, segu\u00ec lo schema tracciato dal maestro, mentre l'ultimo ricordo della natia Martano fu un canto dedicato alle tradizioni grike, di cui raccomandava appassionatamente la conservazione e il culto.\nNei giorni furenti che precedettero il Referendum istituzionale appoggi\u00f2 in pubblici comizi la Monarchia, e per questo pag\u00f2 dazio dovendosi allontanare all'indomani del voto e rifugiarsi in Napoli, ove mor\u00ec nel 1967, tutto teso negli studi letterari.\nOpere.\nI suoi contributi in ambito letterario sono:"}
{"id": "1081114", "revid": "63945", "url": "https://it.wikipedia.org/wiki?curid=1081114", "title": "Excusatio non petita culpa manifesta", "text": ""}
{"id": "1081115", "revid": "3689", "url": "https://it.wikipedia.org/wiki?curid=1081115", "title": "Arti marziali interne", "text": ""}
{"id": "1081117", "revid": "287204", "url": "https://it.wikipedia.org/wiki?curid=1081117", "title": "Arti marziali esterne", "text": ""}
{"id": "1081118", "revid": "43530", "url": "https://it.wikipedia.org/wiki?curid=1081118", "title": "Catti-Brie", "text": ""}
{"id": "1081121", "revid": "36426", "url": "https://it.wikipedia.org/wiki?curid=1081121", "title": "Casa Zuccari", "text": ""}
{"id": "1081123", "revid": "767487", "url": "https://it.wikipedia.org/wiki?curid=1081123", "title": "Rued Langgaard", "text": "Rued Langgaard fu l'unico figlio del compositore e musicista Siegfried Langgaard (1852-1914) ed Emma Langgaard (1861-1926). A cinque anni Rued inizi\u00f2 le lezioni di pianoforte, prima con sua madre, poi con suo padre e un istruttore privato. Il suo talento si manifest\u00f2 precocemente: gi\u00e0 all'et\u00e0 di sette anni poteva suonare il \"Davidsb\u00fcndlert\u00e4nze\" di Schumann e le Mazurke di Fryderyk Chopin. Fu a quest'et\u00e0 che il giovane Langgaard inizi\u00f2 a produrre le sue prime composizioni.\nMusica.\nLanggaard fu un esponente del Romanticismo, influenzato da compositori come Richard Strauss e Richard Wagner. Le sedici sinfonie ch'egli scrisse sono il suo maggiore contributo al repertorio della musica romantica. \nLe musiche di Langgaard sono visionarie e mostrano grande audacia, paragonandole a opere coeve. \nFra queste composizioni la pi\u00f9 nota \u00e8 \"Sf\u00e6rernes Musik\" (Musica delle sfere) per orchestra e mezzo soprano."}
{"id": "1081128", "revid": "1305772", "url": "https://it.wikipedia.org/wiki?curid=1081128", "title": "Lucio Emilio Paolo", "text": "Lucio Emilio Paolo \u00e8 il nome di diversi personaggi della storia romana. Tra questi si ricordano:"}
{"id": "1081129", "revid": "830939", "url": "https://it.wikipedia.org/wiki?curid=1081129", "title": "Paolo Boi", "text": "Biografia.\nProveniente da nobile famiglia, d'ingegno vivacissimo \u2013 fu poeta, marinaio e soldato \u2013 si diede prestissimo agli scacchi. Divenne noto e benvoluto presso il pontefice Pio V e molti principi italiani, fra cui il Duca di Urbino, il quale lo tenne alla sua corte per diversi anni.\nEsport\u00f2 la sua passione per gli scacchi anche in Spagna e in Portogallo, alla presenza di Filippo II e di Re Sebastiano I rispettivamente, ottenendo il favore di ambedue oltre a notevoli entrate e privilegi.\nUomo inquieto e grande viaggiatore, si confront\u00f2 a scacchi pure con i Turchi Ottomani in Ungheria, dove \u2013 pare prigioniero \u2013 riusc\u00ec a guadagnarsi la libert\u00e0.\nDopo aver vissuto a Venezia e in Spagna, mor\u00ec nel 1598 a Napoli (presso il palazzo di Carlo Gesualdo principe di Venosa, in un'accademia da Boi fondata) in circostanze mai chiarite: forse avvelenato da un suo servo oppure di morte naturale, o ancora per malesseri di stomaco. Di certo ebbe esequie solenni, cui presero parte molti aristocratici napoletani."}
{"id": "1081131", "revid": "729019", "url": "https://it.wikipedia.org/wiki?curid=1081131", "title": "Lucio Emilio Paolo Macedonico", "text": "Nelle \"Vite parallele\" di Plutarco \u00e8 messo a confronto con il condottiero corinzio Timoleonte.\nBiografia.\nLucio Emilio Paolo, membro di un'illustre famiglia patrizia, figlio del console Lucio Emilio Paolo morto a Canne, nacque verso il 229 a.C.\nEbbe quattro figli, due dei quali diede in adozione; uno, Publio Cornelio Scipione Emiliano, fu adottato dal figlio di Publio Cornelio Scipione l'Africano, e l'altro, Quinto Fabio Massimo Emiliano, fu adottato dai Fabii.\nFu membro del collegio degli auguri, ruolo che svolse da attento conoscitore e custode delle antiche tradizioni romane.\nLa prima notizia certamente datata che abbiamo su di lui si riferisce al 194 a.C., quando fu scelto come uno dei triumviri incaricati di fondare una colonia a Crotone.\nNel 192 a.C. fu eletto edile curule e questa sua magistratura fu ricordata per la severit\u00e0 con cui mult\u00f2 molti allevatori. Nel 191 a.C. fu eletto pretore e fu incaricato dell'amministrazione della provincia della Spagna Ulteriore, dove guid\u00f2 la guerra contro i Lusitani, che dopo alterne vicende concluse vittoriosamente.\nDopo avere tentato inutilmente di essere eletto negli anni precedenti, ottenne il consolato nel 182 a.C., come collega di Gneo Bebio Tamfilo. L'anno successivo fu incaricato di condurre la guerra contro i Liguri Ingauni, che esercitavano la pirateria nel Mediterraneo Occidentale. Lucio Emilio Paolo li sottomise catturandone l'intera flotta e per questo ottenne il trionfo.\nNegli anni seguenti si ritir\u00f2 a vita privata, occupandosi soprattutto dell'educazione dei figli, che introdusse anche allo studio della cultura greca.\nNel 168 a.C., quando era pi\u00f9 che sessantenne, fu eletto di nuovo console, come collega di Gaio Licinio Crasso, durante la terza guerra macedonica, che si protraeva contro il re Perseo di Macedonia senza che i Romani riuscissero ad ottenere risultati soddisfacenti. Paolo decise le sorti della guerra vincendo la battaglia di Pidna; il re Perseo si arrese e la monarchia macedone fu abolita. L'anno successivo, il 167 a.C., Paolo rimase in Macedonia come proconsole. Prima di tornare a Roma, obbedendo ad un ordine del senato, fece saccheggiare dal suo esercito settanta citt\u00e0 dell'Epiro che avevano combattuto a fianco di Perseo. Inoltre furono mandati a Roma 1000 ostaggi achei tra i quali si trovava il famoso storico di Megalopoli Polibio.\nIl bottino che Paolo vers\u00f2 interamente all'erario (tenendo per i suoi figli, si dice, solo la biblioteca di Perseo di Macedonia) era di tale valore che permise l'abolizione del \"tributum\", cio\u00e8 della tassa sulla propriet\u00e0 che i cittadini romani avevano pagato fino ad allora. I soldati furono per\u00f2 cos\u00ec insoddisfatti della misera parte loro riservata che crearono qualche problema al riconoscimento a Paolo dell'onore del trionfo, che gli fu infine accordato e si svolse nell'arco di tre giorni, con una magnificenza senza precedenti a Roma. Nel 164 a.C. Paolo fu censore. Mor\u00ec nel 160 a.C., dopo lunga malattia.\nBibliografia.\nFonti\nStudi"}
{"id": "1081146", "revid": "438678", "url": "https://it.wikipedia.org/wiki?curid=1081146", "title": "Mp4", "text": ""}
{"id": "1081160", "revid": "187", "url": "https://it.wikipedia.org/wiki?curid=1081160", "title": "Eccidio di Forl\u00ec", "text": ""}
{"id": "1081162", "revid": "920621", "url": "https://it.wikipedia.org/wiki?curid=1081162", "title": "Eccidio dell'aeroporto di Forl\u00ec", "text": "L'eccidio di Forl\u00ec, o eccidio dell'aeroporto di Forl\u00ec \u00e8 una delle stragi perpetrate, durante la seconda guerra mondiale, dai tedeschi.\nAvvenuto nel settembre del 1944, vede l'uccisione di 42 persone, la maggior parte delle quali non ancora identificate.\nDal 22 aprile 2007, una lapide ricorda quei fatti con le seguenti scritte:\nAltri eccidi nel forlivese.\nAltri eccidi furono consumati nel forlivese:"}
{"id": "1081173", "revid": "72811", "url": "https://it.wikipedia.org/wiki?curid=1081173", "title": "Helena Douglas", "text": ""}
{"id": "1081174", "revid": "767487", "url": "https://it.wikipedia.org/wiki?curid=1081174", "title": "Davidsb\u00fcndlert\u00e4nze", "text": "Le Davidsb\u00fcndlert\u00e4nze del compositore tedesco Robert Schumann sono una serie di miniature per pianoforte composte nel 1837. La collezione \u00e8 composta di diciotto pezzi, e furono un veicolo per l'espressione dell'amore del compositore per Clara Wieck. La durata complessiva \u00e8 di circa mezz'ora.\nGuida all'ascolto.\nhttp://www.flaminioonline.it/Guide/Schumann/Schumann-Davidbundlertanze6.html"}
{"id": "1081184", "revid": "2091899", "url": "https://it.wikipedia.org/wiki?curid=1081184", "title": "Coagulo", "text": "Il coagulo \u00e8 una massa solida costituita dalla fibrina, contenente piastrine, globuli rossi e bianchi che si forma nel normale processo di coagulazione del sangue. Si forma per lo pi\u00f9 fuori dai vasi a partire dalle componenti fisiologiche del sangue.\nLo strumento che permette lo studio \"in vitro\" dei parametri della coagulazione e della fibrinolisi si chiama coagulometro.\nSi differenzia dal trombo, con il quale condivide le sostanze che lo compongono ed i processi che ne provocano la formazione: la differenza principale \u00e8 che il coagulo si forma solo in caso di danno dell'endotelio vascolare, all'esterno della circolazione sanguigna; \"post mortem\" i coaguli possono formarsi all'interno dei vasi, senza attaccarsi alle pareti."}
{"id": "1081191", "revid": "123202672", "url": "https://it.wikipedia.org/wiki?curid=1081191", "title": "Sergio Segio", "text": "\u00c8 stato un militante dell'organizzazione armata di estrema sinistra Prima Linea, della quale fu il principale dirigente e \"comandante militare\". In seguito si \u00e8 dedicato ad attivit\u00e0 sociali, come il miglioramento delle condizioni carcerarie, i diritti umani e il problema delle droghe.\nBiografia.\nNato a Pola, nell'allora Istria jugoslava (attualmente parte della Croazia), da una famiglia italiana, crebbe e si form\u00f2 a Sesto San Giovanni (in provincia di Milano). Laureatosi in filosofia presso la Statale di Milano, ebbe modo d'avvicinarsi alla politica sin da giovane, curando la redazione, la stampa e la diffusione di volantini e manifesti indirizzati agli operai delle fabbriche sestesi e distribuiti anche nelle principali piazze meneghine.\nIn continua ed aperta critica con la politica attuata dal PCI, ed in generale dalla sinistra parlamentare, Segio entr\u00f2 a far parte di Lotta Continua; prima dello scioglimento di quest'ultima, assieme ad altri suoi compagni ne usc\u00ec per poter formare con essi un primo gruppo volto alla lotta armata: Senza Tregua (1974), anche autore del giornale omonimo. Questa formazione poi, assieme ad alcuni raggruppamenti di militanti fuoriusciti da Potere Operaio, converger\u00e0 successivamente nell'organizzazione eversiva Prima Linea.\nLotta armata.\nI principali esponenti dell'organizzazione armata furono Roberto Sandalo, Marco Donat Cattin, Michele Viscardi, Enrico Galmozzi, Fabrizio Giai, Sergio Segio, Susanna Ronconi, Diego Forastieri, Roberto Rosso, Maurice Bignami, Bruno La Ronga, Giulia Borelli e Silviera Russo.\nIl 29 gennaio 1979, a Milano, fu l'esecutore materiale, assieme a Donat Cattin, dell'omicidio del magistrato Emilio Alessandrini, con i compagni Michele Viscardi, Umberto Mazzola e Bruno Rossi Palombi che svolgevano nel mentre compiti d'appoggio.\nIl 19 marzo 1980, sempre Segio, questa volta per\u00f2 assieme a Maurice Bignami ed a Viscardi, assassin\u00f2 anche il magistrato Guido Galli nel bel mezzo d'un suo convegno tenuto all'Universit\u00e0 Statale di Milano (i tre fuggirono poi in bicicletta). Gi\u00e0 nello stesso 1980, per\u00f2, Prima Linea inizi\u00f2 ad entrare in crisi profonda, con molti dei suoi militanti arrestati e processati, sciogliendosi formalmente dunque nel luglio del 1983; tale decisione venne presa dagli stessi militanti in una \"conferenza di organizzazione\", che si tenne nel carcere Le Vallette di Torino, dove era concentrata la gran parte del suo intero effettivo per il \"maxiprocesso\" in corso contro l'organizzazione.\nUscito pertanto da Prima Linea gi\u00e0 a partire dall'estate del 1980, nell'aprile dell'anno seguente Segio fond\u00f2, assieme ad altri suoi compagni fuoriusciti, il Nucleo di Comunisti, un piccolo raggruppamento che aveva come obiettivo la liberazione dei compagni imprigionati e l'attacco alle carceri speciali. In tale situazione rivendic\u00f2, il 18 settembre dello stesso anno, l'omicidio del vicebrigadiere degli agenti di custodia Francesco Rucci. Il 3 gennaio 1982, tale formazione organizz\u00f2 poi l'evasione dal carcere di Rovigo di quattro detenute, Loredana Biancamano, Federica Meroni, Marina Premoli e Susanna Ronconi (quest'ultima ex-brigatista, oltrech\u00e9 compagna di Segio). L'esplosione dell'ordigno preposto far crollare una parte del muro di cinta, e permettere dunque l'evasione, caus\u00f2 per\u00f2 la morte accidentale di un passante, Angelo Furlan.\nArresto, processo e condanna.\nIl 15 gennaio 1983, Segio venne arrestato a Milano e, assieme agli altri militanti di PL, dichiar\u00f2 chiusa definitivamente l'esperienza della lotta armata. Coerentemente con la decisione assunta, nei mesi successivi, durante il \"maxiprocesso\" di Milano, Prima Linea far\u00e0 consegnare all'arcivescovo Carlo Maria Martini le armi a disposizione dei militanti rimasti in libert\u00e0.\nVenne processato per gli omicidi Alessandrini e Galli, oltre che per associazione sovversiva, banda armata e concorso in vari crimini di Prima Linea. Arrestato una prima volta nel 1976 e la seconda il 15 gennaio 1983, fu imputato in diversi maxi processi, tra cui il processo Prima Linea - Comitati Comunisti Rivoluzionari, contro 112 imputati, tenutosi a Milano, dove a Segio e altri, come ad esempio Bignami, venne inflitto l'ergastolo in primo (1983) e secondo grado (1986). Nel 1987, la prima sezione penale della Cassazione, presieduta da Corrado Carnevale, annull\u00f2 le sentenze per vizio di forma, scatenando all'epoca un certo sciame di polemiche; in seguito, in questo e in vari processi a PL come il processo milanese, l'ergastolo e vari anni di carcere saranno le pene irrogate a Segio. Nella seconda carcerazione scont\u00f2 oltre 22 anni di reclusione - l'ergastolo gli venne ridotto prima a 30 anni in base ai benefici della legge Gozzini, poi, pur non avendo mai collaborato con i magistrati, usufru\u00ec della dissociazione prevista dalle leggi speciali, ottenendo la semilibert\u00e0 e la libert\u00e0 condizionale -, infine, ultimo di tutti gli ex-militanti di Prima Linea arrestati e condannati ad uscire dal carcere, termin\u00f2 ufficialmente di scontare la condanna nel 2004, quando il giudice di sorveglianza dichiar\u00f2 per lui il \"fine pena\".\nNegli anni di detenzione, si \u00e8 fatto portavoce delle disfunzioni del sistema penitenziario e giudiziario, nonch\u00e9 promotore di un sistema di carcerazione alternativo, volto cio\u00e8 all'impegno sociale e al progressivo reinserimento del soggetto nella societ\u00e0; fu anche uno dei principali promotori della fine della lotta armata, invitando gli ex-terroristi a dissociarsi completamente .\nIn un'intervista rilasciata sul finire del 2017, ha dichiarato di considerare Prima Linea non un gruppo terroristico, bens\u00ec un'organizzazione combattente di sinistra. Una posizione gi\u00e0 sostenuta dallo scrittore napoletano Erri De Luca e persino dal Ministro dell'Interno di quegli anni, in seguito divenuto Presidente della Repubblica, Francesco Cossiga.\nAttivit\u00e0 attuali.\nCollaboratore di don Luigi Ciotti, fondatore del \"Gruppo Abele\" e di \"Libera\", con cui ha cominciato a collaborare ancora da detenuto e poi da semi-libero, dal 1994 al 2001 \u00e8 stato responsabile della Redazione e dell'Ufficio stampa e comunicazione dell'associazione Gruppo Abele, coordinandone poi il settore per la stampa e l'informazione e il settore progetti sul carcere. Per il Gruppo Abele ha fondato la prima rivista contro le mafie, Narcomafie, incarico che ha dovuto lasciare per l'opposizione dell'associazione italiana vittime del terrorismo.\n\u00c8 stato membro del Coordinamento nazionale degli Uffici stampa del non profit. Attualmente, continua a lavorare con il \"Gruppo Abele\", ha collaborato inoltre con l'associazione \"A buon diritto\". \u00c8 nel direttivo nazionale dell'associazione Nessuno tocchi Caino. \u00c8 tra i soci fondatori dell'associazione UPRE ROMA, impegnata contro il razzismo e le discriminazioni.\n\u00c8 commentatore della rivista del non profit \"Vita\". \u00c8 ideatore, curatore e coordinatore redazionale del rapporto \"Annuario Sociale\" (Edizioni Gruppo Abele 1997; 1998; 1999; Edizioni Feltrinelli 2000 e 2001). \u00c8 ideatore, curatore e coordinatore redazionale del Rapporto sui diritti globali (Edizioni Ediesse), che dal 2003 esce annualmente. Realizzato dalla Associazione Societ\u00e0INformazione Onlus, di cui Segio \u00e8 direttore, lo studio \u00e8 copromosso dalla CGIL nazionale, assieme al Coordinamento nazionale delle comunit\u00e0 di accoglienza (CNCA), ActionAid, ARCI, Associazione Antigone, Fondazione Basso-sezione internazionale, Forum Ambientalista, Gruppo Abele e Legambiente.\nHa promosso e diretto per alcuni anni le riviste mensili \u201cNarcomafie\u201d e \u201cFuoriluogo\u201d, supplemento mensile del quotidiano \"il manifesto\". \u00c8 stato membro della redazione della rivista \u201cDignitas\u201d dell'Associazione Sesta Opera San Fedele di Milano. Ha collaborato con la Fabbri Rizzoli-Grandi Opere:\nper la \u201cEnciclopedia Universale Rizzoli-Larousse, XIX Aggiornamento\u201d, (Rizzoli-Larousse, 1992), ha redatto le voci e i lemmi relativi alla Politica nazionale; per la \u201cEnciclopedie Rizzoli, Annuario 1996\u201d (Rizzoli, 1996), ha redatto la monografia Partiti politici. per l'Enciclopedia Bompiani, nel 1996, ha redatto la voce relativa alla Storia politica italiana nella prima met\u00e0 degli anni novanta. Per l'Enciclopedia UTET, nel 1997, ha realizzato il saggio \u201cStoria politica italiana 1988-1997\u201d. \u00c8 tra gli autori e collaboratori per le voci storiche de L'Enciclopedia, pubblicata nel 2003 dal Gruppo Editoriale L'Espresso-La Repubblica.\nTra il 1991 ed il 1992, \u00e8 stato segretario di redazione della rivista quadrimestrale di studi criminologici \u201cDei delitti e delle pene\u201d, diretta da Alessandro Baratta. Ha collaborato al libro collettaneo \"Le citt\u00e0 europee e la droga\", edito dalle edizioni EGA. Ha collaborato con un capitolo al volume collettaneo \u201cEducazione, organizzazione, processi comunicativi, dentro il carcere e fuori dalla scuola\u201d, curato da Renata Mancuso dell'universit\u00e0 di Bologna, editore FrancoAngeli. Ha collaborato con un capitolo al libro \u201cLa bibbia dei non credenti\u201d, curato da Francesco Antonioli, edizioni Piemme, 2002. \u00c8 autore del saggio \"Lampedusa non \u00e8 un'isola\", pubblicato dall'associazione A buon diritto nel 2012.\nHa pubblicato numerosi articoli e interventi in svariate altre riviste e quotidiani (tra cui il manifesto, l'Unit\u00e0, Avvenire, il Giorno, Vita non profit, Carta, Liberazione e la Repubblica, quotidiano del quale \u00e8 stato collaboratore fisso. Da molti anni \u00e8 impegnato nel volontariato. Interviene sui problemi del carcere e delle tossicodipendenze, ed \u00e8 impegnato in vari ambiti sui temi sociali. \u00c8 stato tra i fondatori di \" Forum Droghe\". Per i problemi della giustizia, \u00e8 stato direttore della Fondazione Carcere e Lavoro promosso dalla Caritas italiana e da altre organizzazioni di volontariato e vicepresidente del Consorzio sociale Nova spes, teso a offrire opportunit\u00e0 lavorative e di reinserimento sociale a detenuti ed ex detenuti. \u00c8 stato presidente della Conferenza Volontariato Giustizia del Piemonte-Valle d'Aosta e componente della Giunta direttiva della \"Conferenza nazionale Volontariato Giustizia\", cui partecipano le maggiori organizzazioni italiane impegnate in tale settore.\nAssieme all'ex-finanziere Sergio Cusani, nel 2000 \u00e8 stato testimonial, organizzatore e coordinatore di una campagna politica e sociale tesa al varo di un provvedimento di amnistia e indulto e a un programma di riforme delle istituzioni penitenziarie denominato \u201cPiccolo piano Marshall\u201d per le carceri, che ha aggregato e coinvolto tutte le principali organizzazioni di volontariato e del Terzo settore, le reti associative, cooperative e sindacali italiane e che si \u00e8 protratta con numerose iniziative per diversi anni.\nNel 2001, dopo i fatti del G8 di Genova, ha promosso l'Agenzia di stampa nazionale \u201cTestimoni di GeNova\u201d.\nPer le sue attivit\u00e0, nel 2003, gli \u00e8 stato conferito il Premio Internazionale all'Impegno Sociale \u201cRosario Livatino\u201d. Nel 2005 ha pubblicato \"Miccia corta\" (DeriveApprodi editore), ripubblicato nel 2017 in una nuova edizione ampliata per le edizioni Milieu; nel 2006 \" Una vita in Prima Linea\" (Rizzoli editore). Nel 2010 \u00e8 stato eletto nel direttivo nazionale dell'organizzazione umanitaria \" Nessuno tocchi Caino\u201d. Con il regista Antonio Syxty, ha realizzato i lavori teatrali \"Dormono, dormono sulla collina\" (2008) e \"Last minute \u2013 cronache dal mondo diseguale\" (2009), entrambi rappresentati al Teatro Litta di Milano.\nDal 2015 dirige il magazine internazionale Global Rights, assieme a Orsola Casagrande, on line sull'omonimo sito.\nOpere.\nHa pubblicato due libri sulle esperienze degli anni settanta:"}
{"id": "1081192", "revid": "20768", "url": "https://it.wikipedia.org/wiki?curid=1081192", "title": "Casa del Fauno", "text": "La casa del Fauno \u00e8 una casa di epoca romana, sepolta durante l'eruzione del Vesuvio del 79 e ritrovata a seguito degli scavi archeologici dell'antica Pompei: si tratta di una delle abitazioni pi\u00f9 vaste della citt\u00e0 e deve il suo nome ad una statua in bronzo, raffigurante un satiro, posta nell'\"impluvium\". Occupa quasi completamente la Insula 12 della Regio VI.\nStoria.\nUna prima costruzione della casa risale al III secolo a.C., di dimensioni ridotte rispetto a quella attuale e caratterizzata da un grande orto; nel II secolo a.C., intorno al 120 a.C., sfruttando anche altre abitazioni vicine ed alzando di circa un metro il piano di calpestio, la casa fu totalmente ricostruita ed ampliata, raggiungendo un'estensione di 2970 metri quadrati. Una delle opere principali fu la costruzione di un secondo peristilio: la scelta di avere una casa con ampi atri e peristili e pochi ambienti servili e abitativi \u00e8 da ricondursi al fatto che il proprietario aveva la necessit\u00e0 di ostentare la propria ricchezza ed il proprio potere. Nel I secolo fu risistemata la zona del bagno e dei servizi. Sepolta dall'eruzione del Vesuvio nel 79, fu esplorata a partire dall'inizio del XIX secolo, offrendo una grande variet\u00e0 di decorazioni in primo stile, di tipo ellenistico, caratterizzate da numerosi mosaici, asportati per preservarne l'integrit\u00e0 e custoditi al museo archeologico nazionale di Napoli: al suo interno furono anche ritrovati un gran numero di oggetti in oro ed argento, tra cui un bracciale a forma di corpo di serpente.\nDescrizione.\nL'ingresso dell'abitazione, sostenuto da pilastri in tufo\n, \u00e8 caratterizzato da una scritta sul pavimento con tessere multicolore, che riportano il saluto \"Have\", per esibire la cultura del proprietario, conoscitore della lingua latina, in quanto a Pompei, in quel periodo, si parlava ancora la lingua osca. Superato il vestibolo, pavimentato in \"opus sectile\", con triangoli in marmo e pietra calcarea e nel quale era probabilmente posto un piccolo tempietto realizzate con colonne corinzie, si accede all'atrio: di tipo tuscanico, al centro \u00e8 posto l\"'impluvium\", realizzato in travertino e non in tufo, com'era consuetudine e nella vasca fu ritrovato un satiro danzante, erroneamente interpretato come un fauno, oggi conservato al museo nazionale; era inoltre presente un mosaico in \"opus vermiculatum\", raffigurante maschere tragiche. Nella stanza si nota la caratteristica preparazione delle pareti, prima di essere affrescate: sono infatti presenti i fori lasciati dai chiodi che fissavano le lastre di piombo, per impedire all'umidit\u00e0 di penetrare attraverso l'intonaco e tale tecnica era una consuetudine utilizzata prima dell'arrivo dei romani. Intorno all'atrio si aprono diversi cubicoli e due \"alae\", oltre ad un tablino, nel quale il proprietario, un magistrato della famiglia dei Satrii, come scritto su una cornice in tufo dove probabilmente era posta una statua o dei Cassii, come testimoniato da un anello utilizzato come sigillo, riceveva i clienti: al suo interno fu rinvenuto lo scheletro di una donna intenta a salvare denari e gioielli. Ai lati del tablino, due triclini, nei quali sono presenti raffigurazioni di pesci e di un demone su una pantera. \nIntorno ad un secondo atrio tetrastilo, con quattro colonne, si aprono diversi ambienti di servizio, oltre che un accesso secondario alla casa: la stanza da letto \u00e8 ornata da un affresco di Satiro e Baccante; tutte le stanze dispongono di decorazioni emblematiche come il gatto che mangia una pernice e tre colombe che rubano un anello. La casa era dotata anche di un piccolo quartiere termale con \"tepidarium\" e \"calidarium\", il primo realizzato in una casa privata di Pompei.\nLa casa dispone di due peristili: quello di minor dimensioni \u00e8 ornato da ventotto colonne di tipo ionico, che hanno sostituto quelle originali di tipo dorico; un'esedra divide i due peristili ed al suo interno fu ritrovato un mosaico, che fungeva da pavimentazione, raffigurante la \"Battaglia di Isso\" tra Alessandro e Dario: il mosaico, commissionato probabilmente poich\u00e9 antenati del proprietario dovevano avere rapporti con il re macedone, \u00e8 una copia del famoso dipinto di epoca greca, eseguito dal pittore Filosseno ed \u00e8 stato realizzato con circa un milione e mezzo di tessere; sulla soglia dell'esedra un mosaico raffigurante scene nilotiche con ippopotami e coccodrilli; sono inoltre presenti stucchi in primo stile. Il secondo peristilio, pi\u00f9 grande, ha una lunghezza di quarantacinque metri, per una larghezza di quaranta, \u00e8 circondato da un doppio ordine di quarantaquattro colonne di tipo dorico, rivestite in stucco ed \u00e8 decorato con mosaici: nella parte sinistra del peristilio diverse nicchie venivano utilizzate come larari e nelle loro vicinanze furono rinvenuti due candelabri in bronzo, due treppiedi, due lampade ed una statuetta del Genio. Sul fondo si aprono alcune stanze riservate alla servit\u00f9, di cui una appartenente al custode che svolgeva anche mansioni da giardiniere. Nell\"'oecus\" \u00e8 rappresentato un leone, in quale per\u00f2 appare notevolmente danneggiato. Nella stalla sono stati ritrovati i resti di quattro uomini e due buoi."}
{"id": "1081194", "revid": "37401", "url": "https://it.wikipedia.org/wiki?curid=1081194", "title": "Eponimia", "text": ""}
{"id": "1081227", "revid": "599013", "url": "https://it.wikipedia.org/wiki?curid=1081227", "title": "Giovanni Mossi", "text": "Biografia.\nDiscendente di una famiglia di musicisti (il padre e il fratello erano violisti), studi\u00f2 probabilmente musica con Arcangelo Corelli. Nel 1694 si esibiva gi\u00e0 come violinista nei circoli musicali romani. Fino al 1715 fu attivo principalmente come violinista al servizio di cardinali e principi, mentre dal 1716 al 1733 si dedic\u00f2 in primo luogo all'attivit\u00e0 di compositore di musica strumentale. Successivamente, dal 1733 cominci\u00f2 a ridurre la sua produzione, poich\u00e9 diminuivano i committenti a cui recare i propri lavori. L'unico impiego che mantenne sino alla morte fu quello al servizio del Baldassarre Odescalchi, duca di Bracciano, che gi\u00e0 teneva dal 1709.\nDalle sue opere sopravvissute, sembra che sia stato un compositore innovativo di considerevole bravura. Egli compose esclusivamente musica strumentale, principalmente sonate e concerti. Le sue sonate presentano le tipiche caratteristiche romane, sul modello dell'opera Quinta di Corelli, con un ampio e sapiente uso della tecnica violinistica polifonica, mentre i suoi concerti presentano molte affinit\u00e0 con quelli di Giuseppe Valentini."}
{"id": "1081228", "revid": "727616", "url": "https://it.wikipedia.org/wiki?curid=1081228", "title": "Giuseppe Valentini (musicista)", "text": "Biografia.\nSpesso gli studiosi del passato hanno ipotizzato un suo discepolato sotto la guida di Antonio Veracini a Firenze o di Arcangelo Corelli a Roma, ma in realt\u00e0 \u00e8 lo stesso compositore che si qualifica in un suo sonetto come allievo di Giovanni Bononcini.\nGi\u00e0 dal 1692 lo si trova a Roma, al servizio di Lorenzo Colonna e nel 1694, a soli tredici anni d'et\u00e0, \u00e8 segretario della Congregazione dei Musici di Santa Cecilia.\nNel 1701, pubblica a Roma la sua prima opera, \"XII Sinfonie, A tre, cio\u00e8 due Violini e Violoncello, col Basso per l'Organo\", dedicandola a Giovanni Giorgio Costaguti, Marchese di Sipicciano. Nel 1703, vedono la luce le \"Bizzarrie per Camera, opera II\", dedicate a Carlo Francesco Spinelli, principe di Tarsia.\nAd un periodo di poco successivo al 1702 risale una circostanza riferita dal violinista e compositore Francesco Geminiani al musicologo Charles Burney. Ricorda il Geminiani che Arcangelo Corelli, la cui stella era ormai in declino, era rimasto mortificato dal minore successo ottenuto a Roma dalle sue esibizioni, mentre le esecuzioni di Valentini, per quanto infinitamente inferiori, e lo stile delle sue composizioni, riscuotevano un crescente apprezzamento; questo cambiamento dei gusti del pubblico aveva gettato Corelli in uno stato di prostrazione che l'aveva accompagnato fino alla morte.\nDifatti, in questi primi anni del secolo l'attivit\u00e0 compositiva di Valentini ha un grande successo. Nel 1705, egli compone tre oratori, \"La superbia punita in Absalone\", su libretto di Carlo Uslenghi, \"Sant'Alessio\" e \"Santa Caterina da Siena\", su libretto di Angelo Donato Rossi, amico del compositore. Nel giro di un solo anno, dal 1706 al 1707, vanno in stampa ben tre opere strumentali: le \"Fantasie musicali a tre\" op. III, le \"Idee per camera\" opera IV, dedicate a D. Giuseppe Garzia del Pino, Segretario della Nazione Spagnola, e le \"Villeggiature armoniche a tre\" op.V (quest'ultima raccolta ci \u00e8 giunta solamente attraverso le ristampe di Roger ad Amsterdam e di Le Clerc a Parigi). \nNel 1708, d\u00e0 la luce ad una raccolta dei propri componimenti poetici: le \"Rime\", dedicate a Diego Antonio Diodato Cornavaglia. Con l'introduzione del celebre \u201cpreilluminista\u201d Paolo Rolli, vi appaiono anche diversi sonetti \u201cdi alcuni Eruditi Ingegni diretti all'Autore\u201d: tutti Accademici Infecondi ed Arcadi. C'\u00e8 di che ipotizzare che anche il Valentini fosse un Infecondo ed in seguito all'ammissione dei primi musicisti in Arcadia nel 1706 (Arcangelo Corelli, Bernardo Pasquini ed Alessandro Scarlatti, quest'ultimo \u201cprofessore anche di poesia\u201d) cercasse contatti con l'Arcadia grazie ai suoi meriti di musicista ma anche di poeta. In ogni caso, in data imprecisata diviene maestro di cappella del Bosco Parrasio.\nIl 1710 vede l'uscita dei \"Concerti grossi\" op. VII, dedicati ai Principi di Caserta Michelangelo Caetani e Anna Maria Strozzi, al servizio dei quali si definisce nel frontespizio \u201cSuonator di Violino, e Compositore di Musica\u201d. Intanto, ad Amsterdam, Estienne Roger ripubblica su lastra di rame l'opera I.\nSempre a partire dal 1710, Valentini suona regolarmente a S. Luigi dei Francesi e, dall'anno successivo, a San Giacomo degli Spagnoli. Vi entra come violino di ripieno, ma nel corso degli anni raggiunger\u00e0 ruoli di concertino, talvolta con annesso il compito di compositore dei brani strumentali.\nAl 1714 e 1715 risalgono le uniche opere composte da Valentini: rispettivamente, il I atto de \"La finta rapita\" e la \"Costanza in amore\", interamente composta da lui, entrambe rappresentate nel teatro del Principe di Caserta a Cisterna.\nAncora nel 1714 d\u00e0 alle stampe gli \"Allettamenti per camera a violino, e violoncello, o cembalo\", op. VIII, dedicati a Decio degli Onofri, patrizio di Foligno, suo allievo per il violino. \nTra il 1715 ed il 1725, l'editore Roger ripubblica l'intera serie delle opere strumentali gi\u00e0 apparsa in caratteri mobili; ovviamente, la popolarit\u00e0 cresce, soprattutto fuori da Roma e dall'Italia. Suoi brani appaiono infatti in raccolte di vari autori, accanto ai pi\u00f9 celebri musicisti italiani, quali Corelli, Benedetto Marcello, Antonio Vivaldi, Francesco Maria Veracini, Tommaso Albinoni e non mancano neppure arrangiamenti di suoi lavori ad opera di altri compositori, come nel caso degli \"Allettamenti per camera\" (op. 8) contenuto nel primo volume delle \"Dodici sonate per violino\" (1720) di Henry Eccles. Tuttavia, anche a Roma vi \u00e8 forse una ricaduta di prestigio, tanto che nel 1720 \u00e8 proposto al ruolo di Coadiutore del maestro di cappella di San Giacomo degli Spagnoli e viene altres\u00ec nominato maestro di cappella a San Giovanni dei Fiorentini, posto che manterr\u00e0 fino alla morte.\nNel 1724, Le C\u00e8ne pubblica ad Amsterdam i \"X Concerti grossi\" op. IX, in un'edizione stranamente priva di dedicatario. \u00c8 l'ultima opera a stampa di Valentini, che in questi anni si dedica intensamente anche alla musica vocale, componendo cantate spirituali ed oratori, in particolare per il Collegio Nazareno. \nDal 1727 risulta maestro di cappella di Santa Maria Maddalena (fino al 1750) e dal 1737 anche alla Cappella Paolina in Santa Maria Maggiore, fino al 1752.\nA partire da questo momento, nonostante l'attivit\u00e0 di maestro di cappella nelle varie chiese che abbiamo citato, abbiamo notizie sempre pi\u00f9 rarefatte di sue nuove composizioni; si tratta sempre di cantate a due o tre voci, di argomento spirituale, di cui la musica \u00e8 perduta. In particolare, dal 1733 alla morte, che lo colse nel 1753, i documenti trovati fino ad oggi parlano di due sole nuove composizioni, due cantate composte per il Collegio Nazareno nel 1746 e 1747.\nFonti.\nCome gi\u00e0 detto, l'attivit\u00e0 di Valentini ha lasciato tracce soprattutto a Roma: l'Archivio degli Scolopi, conservato nelle Scuole Pie di San Pantaleo, \u00e8 l'istituzione che possiede la maggior quantit\u00e0 di copie manoscritte di sue opere, e altri esemplari manoscritti si trovano nell'Archivio di Santa Maria Maggiore, e all'Accademia Filarmonica. Il suo buon rapporto con gli editori (anche con gli internazionali Walsh, Le Clerc, Roger &amp; Le C\u00e8ne), in un periodo in cui l'editoria musicale raggiungeva nuovi standard e nuovo pubblico, ha comunque permesso alle sue opere di ottenere una circolazione considerevole: edizioni a stampa di sue composizioni sono sparse in tutta Europa. Una fortuna che ha favorito il movimento anche delle copie manoscritte, anch'esse presenti in gran parte d'Europa. Un suo presunto autografo \u00e8 infatti segnalato alla S\u00e4chsische Landesbibliothek/Staats- und Universit\u00e4tsbibliothek (SLUB) di Dresda. La pluralit\u00e0 di edizioni stampate ha qualche volta portato a problematiche sovrapposizioni dei numeri d'opera e, in parallelo, anche a una gran variet\u00e0 di titoli assegnati alla stessa composizione. Gli studi per un catalogo tematico delle opere di Valentini, capace di fare chiarezza, sono iniziati nel 1995.\nCopie manoscritte.\nOltre all'Archivio degli Scolopi, copie manoscritte di composizioni di Valentini si conservano in poche istituzioni italiane (la Biblioteca Palatina di Parma, in una miscellanea tardo settecentesca di \"Sinfonie di Varj Autori\", possiede alcune sue sonate per flauto, e il Conservatorio di Firenze ha un \"Allettamento per camera, op. 1 n. 5\"), ma in moltissime straniere. Secondo il \"R\u00e9pertoire internationale de sources musicales\" ci sono:\ne copie singole si trovano a Vienna (\u00e8 segnalata una sua cantata \"Nell'amoroso foco\" alla Gesellschaft der Musikfreunde); in Svizzera, nella Musikbibliothek di Einsiedeln e nel Benediktinerkloster di Engelberg; in Svezia, nella Stifts- och landsbiblioteket di Skara, e nella Musik- och teaterbiblioteket di Stoccolma; nell'Universit\u00e0 di Cambridge e nell'Arquivo da Fabrica da S\u00e9 Patriarcal di Lisbona.\nEdizioni a stampa.\nLa produzione di Valentini ci \u00e8 giunta soprattutto grazie alle edizioni coeve, opera di editori soprattutto olandesi, ma anche parigini, londinesi, bolognesi e romani. \u00c8 ancora l'Archivio degli Scolopi a possedere il maggior numero di stampe di opere di Valentini, ma grandi collezioni sono anche a \nAll'estero si contano:\nseguono:\nEdizioni moderne.\nLe opere di Valentini sono state spesso rieditate nel corso dell'Ottocento e del Novecento.\nEdizioni discografiche.\nIl 17 e 18 luglio 2000, il pianista Bruno Canino e il violoncellista Anndrea Noferini hanno registrato una \"compilation\" di sonate per violoncello settecentesche presso il Conservatorio \u00abBruno Maderna\u00bb di Cesena, pubblicata dalla casa discografica bolognese Bongiovanni. La \"compilation\" contiene anche la \"Sonata 10\" di Valentini."}
{"id": "1081231", "revid": "122797902", "url": "https://it.wikipedia.org/wiki?curid=1081231", "title": "Hoch wie nie", "text": "Hoch wie nie (in italiano: \"Alto come non mai\") \u00e8 un doppio album postumo del musicista austriaco Falco, deceduto nel 1998.\nIl disco.\nL'album \u00e8 stato pubblicato in occasione del suo cinquantesimo compleanno in due versioni. L'edizione limitata contiene il singolo \"Urban Tropical\", che precedentemente era soltanto disponibile come b-side del singolo \"Rock Me Amadeus\". Esiste anche in versione DVD. Al di fuori dell'Europa, l'album \u00e8 stato pubblicato il 2 agosto 2007.\nSingolo speciale: M\u00e4nner des Westens (2007).\nVi \u00e8 inoltre una nuova versione del brano \"M\u00e4nner des Westens\". La versione rinnovata contiene un ritmo simile al Rap come sottofondo. Il singolo \u00e8 stato pubblicato il 16 febbraio 2007."}
{"id": "1081234", "revid": "339392", "url": "https://it.wikipedia.org/wiki?curid=1081234", "title": "Adagio e fuga in Do minore K 546", "text": ""}
{"id": "1081235", "revid": "539155", "url": "https://it.wikipedia.org/wiki?curid=1081235", "title": "Rond\u00f2 \u00e0 la mazur", "text": "Il rond\u00f2 \u00e0 la mazur in Fa maggiore di Fryderyk Chopin \u00e8 stato composto nel 1826. \u00c8 la prima opera in cui \u00e8 ben riconoscibile lo stile del compositore con la sua personalit\u00e0 e le sue caratteristiche linee melodiche.\nChopin compose tutti i suoi \"Rond\u00f2\" nel periodo giovanile, quando si trovava ancora a Varsavia. Il genere in effetti era molto diffuso in Polonia, si presentava inoltre di costruzione piuttosto semplice con poche regole ed era adatto a fondersi con molti aspetti della musica popolare come la Mazurka. Dopo il \"Rond\u00f2 in Do minore\", scritto nel 1825 e che ebbe in seguito il numero d'opus 1, il musicista realizz\u00f2, un anno dopo, il \"Rond\u00f2 in Fa maggiore\" e contemporaneamente scrisse alcune mazurche, impegnandosi in composizioni tipiche della sua terra; il suo fu quindi un tentativo di unire alla forma classica del Rond\u00f2 i motivi tipici della danza.\nQuesta composizione non ebbe un gran successo all'inizio. L'editore Brzezina di Varsavia non volle pubblicarla, anche se aveva immediatamente dato alle stampe il \"Rond\u00f2 in Do minore\" e due mazurche in Sol maggiore e in Si bemolle maggiore; la pubblicazione avvenne infatti solo nel 1828. Il brano \u00e8 uno di quelli che il compositore port\u00f2 con s\u00e9 quando si rec\u00f2 a Parigi e che serv\u00ec per farlo conoscere nell'ambiente musicale; evidentemente nella capitale francese riscosse un discreto successo in quanto ne venne stampata subito una nuova edizione. L'opera non \u00e8 oggi molto conosciuta e figura di rado nel repertorio concertistico nonostante il suo effettivo valore e gli aspetti virtuosistici che non farebbero di certo sfigurare nell'esecuzione qualsiasi pianista \nIl brano \u00e8 costruito in cinque regolari sezioni con due temi e presenta una breve introduzione e una coda finale. Il tempo non \u00e8 quello tipico del Rond\u00f2 bens\u00ec \u00e8 in 3/4 come la Mazurca. Il motivo principale del Rond\u00f2 ha un aspetto che si richiama direttamente alla musica popolare e preannuncia la caratteristica che sar\u00e0 di alcune Mazurche, come quella in Fa diesis minore del 1830. La prima parte si chiude con un \"Ritornello\" che propone, in modo divertente e leggero, un momento indicato come \"scherzando\". La seconda parte \u00e8 ricca di momenti vituosistici, notevoli per una grande progressione armonica che sar\u00e0 tipica nella musica di Chopin. Insolita in questo Rond\u00f2 \u00e8 una terminologia che usa \"lusigando\" e \"risvegliato\" come termini per meglio chiarire l'interpretazione. "}
{"id": "1081236", "revid": "539155", "url": "https://it.wikipedia.org/wiki?curid=1081236", "title": "Ballata n. 2 (Chopin)", "text": "La ballata n. 2 in Fa maggiore di Fryderyk Chopin \u00e8 stata composta tra il 1836 e il 1839 a Nohant, sull'isola di Maiorca e terminata in seguito a Marsiglia. \nStoria.\nChopin abbozz\u00f2 probabilmente la sua seconda ballata nei primi mesi del 1836, ma non si hanno notizie molto precise sulla composizione di questo lavoro. Dalla corrispondenza del musicista sappiamo che vi si dedic\u00f2 durante il soggiorno a Valldemossa sull'isola di Maiorca nel 1838. Quando Chopin rientr\u00f2 in Francia a Marsiglia, nei primi mesi dell'anno successivo, appena ripresosi da una grave crisi della sua malattia, riusc\u00ec a terminare la composizione e a mandarla all'amico Fontana per farla pubblicare; non convinto della stesura del lavoro, Chopin se la fece rispedire nel mese d'agosto successivo con l'intento di migliorarla, modificando probabilmente il finale.\nA causa di contrasti con Pleyel che aveva inizialmente promesso di interessarsi per la pubblicazione, la Ballata fu venduta a Troupenas che la diede alle stampe nel settembre 1840 e quindi a Breitkopf &amp; H\u00e4rtel che la pubblicarono il mese dopo. La composizione fu dedicata da Chopin a Robert Schumann che pochi mesi prima aveva a sua volta dedicato a Chopin la sua \"Kreisleriana\" op. 16.\nLa versione definitiva della Ballata op. 38 fu eseguita pubblicamente dallo stesso Chopin il 26 aprile 1841.\nAnalisi.\nQuando Chopin incontr\u00f2 Schumann per l'ultima volta, nel 1836, gli confess\u00f2, a detta del musicista tedesco, che le sue Ballate (la prima e la seconda), erano state ispirate dai poemi di Adam Mickiewicz, autore che egli amava molto, ma che vi fosse una reale corrispondenza fra le opere del poeta e la musica di Chopin non \u00e8 mai stato appurato dagli studiosi del compositore, anche perch\u00e9 le \"Ballate\" sono lavori essenzialmente strumentali senza legami con testi poetici. Per la Ballata op. 38 si \u00e8 voluto tattavia trovare un legame con un poema di Mickiewicz, \"\u015awite\u017a\", titolo che si riferisce a un piccolo lago tra le foreste lituane dove, secondo una leggenda, le fanciulle di un paese vicino si immersero per sottrarsi alle violenze delle orde di invasori russi. La partitura, per via dell'andamento di Barcarola, musicalmente cullante, rievocherebbe le acque del lago e le parti pi\u00f9 concitate e tempestose sembrerebbero ricordare le vicende violente della leggenda.\nAnalogamente alle ultime due, la seconda ballata \u00e8 scritta in un tempo composto: 6/8. Si apre tranquillamente con un \"Andantino\" sulla dominante della chiave di Fa maggiore, con la ripetizione del Do in entrambe le mani. Il primo tema \"\u00e8 una delle creazioni pi\u00f9 tecnicamente perfette di Chopin\". La prima sezione della composizione progredisce rapidamente con una melodia che si sviluppa \"sotto voce\", caratterizzata da un aspetto evocativo, con inattese modulazioni dal Fa maggiore al La minore. La sezione successiva, in netto contrasto con la precedente, \u00e8 dirompente con l'improvviso e drammatico \"presto con fuoco\"; \u00e8 come se un aspetto quasi demoniaco apparisse fulmineo nella narrazione pacata precedente. Dopo l'episodio tumultuoso ritorna il motivo iniziale e l'alternanza dei due temi \u00e8 esposta con uno schema di grande semplicit\u00e0 fino alla Coda finale di notevole potenza che conduce il brano a terminare nella tonalit\u00e0 di La minore anzich\u00e9 essere nella relativa minore di Fa.\nNon sono molte le pagine pianistiche che espongono contrasti cos\u00ec forti. Anton Rubinstein, che suonava spesso questa Ballata, la defin\u00ec \"fiore selvaggio portato via ed accarezzato da un colpo di vento\". Anche se meno complessa della prima ballata, la composizione \u00e8 di grande difficolt\u00e0 tecnica; coloro che avevano ascoltato Chopin eseguirla descrivevano le sue mani \"come fossero di gomma\" tale era la padronanza della tastiera."}
{"id": "1081238", "revid": "539155", "url": "https://it.wikipedia.org/wiki?curid=1081238", "title": "Ballata n. 3 (Chopin)", "text": "La Ballata in La bemolle maggiore op. 47 \u00e8 una composizione di Fryderyk Chopin scritta fra il 1840 e il 1841.\nStoria.\nScritta nella tonalit\u00e0 di La bemolle maggiore, questa ballata fu iniziata probabilmente fra l'estate e l'autunno del 1840 e terminata, apportando le ultime rifiniture, a Nohant nell'estate del 1841. Il musicista la sped\u00ec a ottobre all'amico Julian Fontana, che si occupava della copiatura e della consegna all'editore, come scrisse in sua lettera. Il brano fu pubblicato lo stesso anno, a novembre, a Parigi da Schlesinger, poi l'anno seguente a Lipsia e a Londra; Chopin dedic\u00f2 il lavoro a un'allieva, Pauline de Noailles. \nSui manoscritti di questa Ballata gli eventi bellici ebbero esiti disastrosi; la copia che Fontana aveva fatto per consegnarla all'editore di Parigi divenne in seguito propriet\u00e0 della contessa de Guitant a cui fu rubata e poi distrutta durante la prima guerra mondiale; invece l'autografo originale, destinato a Breitkopf &amp; H\u00e4rtel, fu acquistato dal conte Ostrowski e fu distrutto dall'esercito tedesco durante l'occupazione di Varsavia nel 1939.\nLa \"Ballata in La bemolle maggiore\" fu eseguita in pubblico per la prima volta dall'autore il 21 febbraio 1842 alla Salle Pleyel. Nel recensire il concerto sulla \"Gazette musicale\" il critico Maurice Bourges scrisse: \"\u00c8 poesia tradotta, mirabilmente tradotta in suoni\". In seguito la fortuna della composizione ebbe fasi alterne; Poir\u00e9e defin\u00ec addirittura il secondo tema come \"un volgare motivo di burattini\", non avendo interpretato il brano del modo corretto, ma i pi\u00f9 furono strenui sostenitori dell'opera.\nAnalisi.\nNel 1841 Robert Schumann disse che, secondo una confessione di Chopin, le ballate erano state ispirate da poemi di Adam Mickiewicz; una certa critica volle da allora trovare i riferimenti tra queste composizioni e le poesie, cosa mai riuscita; anche per la Ballata in La bemolle maggiore si cerc\u00f2 un legame con la leggenda di Ondina narrata dal poeta polacco,\nravvisando nelle prime misure dell\"Allegretto\" le effusioni di un duetto d'amore tra il giovane eroe della leggenda e l'ondina. Chopin, d'altra parte, anche se conosceva le opere di Mickiewicz, non amava rifarsi a riferimenti letterari nelle sue opere per le quali rifiutava anche qualsiasi \"titolo\" che non fosse il genere musicale che stava trattando.\nIn questa terza ballata l'architettura compositiva diventa pi\u00f9 complessa rispetto alle precedenti; riprende la ricerca formale, ma con maggior leggerezza e i temi sono esposti con pi\u00f9 fantasia. Il brano ha un metro binario composto, in 6/8, molto scorrevole che, come nelle altre ballate, d\u00e0 alla musica un carattere un po' simile alla Barcarola. \nIl primo tema \u00e8 narrativo e di grande liricit\u00e0, ma anche vivace; a esso si affianca un primo tema secondario con un movimento ritmico che ricorda la danza. Il secondo tema inizia in Do maggiore e non contrasta con il precedente; \u00e8 prevalente sul primo per durata di esposizione e presenta tre momenti individuabili dal passaggio dal primo nell'inusuale Do maggiore al seguente in Fa maggiore e infine al La bemolle maggiore che \u00e8 la tonalit\u00e0 da base dell'opera. Questo secondo tema ha un leggero ritmo di danza e viene quindi sviluppato e ripreso; con la mano destra che accentua fortemente la linea melodica la grazia precedente muta progressivamente, in modo sempre pi\u00f9 enfatico, per giungere a un momento di tensione; qui il secondo tema sembra inglobare in s\u00e9 il primo motivo lirico e trasformarlo in uno pi\u00f9 intenso e cupo. La Ripresa finale \u00e8 breve e conduce a una riproposta del primo tema con modalit\u00e0 frenetiche e appassionate. "}
{"id": "1081239", "revid": "287204", "url": "https://it.wikipedia.org/wiki?curid=1081239", "title": "Ballata n. 4 (Chopin)", "text": "La Ballata n. 4 in Fa minore op. 52 fu composta da Fryderyk Chopin nel 1842; \u00e8 l'ultima delle quattro Ballate scritte dal musicista; fu pubblicata l'anno successivo ed \u00e8 dedicata alla baronessa de Rothschild. La composizione si distingue dalle precedenti per una maggiore complessit\u00e0 strutturale e nuovi spunti musicali maturati nel corso dell'attivit\u00e0 creativa.\nStoria.\nChopin compose la sua quarta ballata nel 1842; il lavoro fu certamente terminato prima della fine dell'anno poich\u00e9 il compositore, che non offriva mai a un editore un'opera se non era terminata, la propose, insieme alla Polacca in La bemolle maggiore, a Breitkopf &amp; H\u00e4rtel per la pubblicazione a met\u00e0 dicembre. Una prima idea della composizione risale per\u00f2 all'autunno dell'anno precedente e precisamente la prima parte riguardante 79 battute che erano scritte nel tempo di 6/4; Chopin per\u00f2 cap\u00ec presto che la ballata con quella indicazione rischiava di essere suonata con troppa lentezza e modific\u00f2 la partitura scrivendo il tempo di 6/8. La ballata fu dedicata alla baronessa Charlotte de Rothschild, sua allieva, e moglie del noto banchiere Nathaniel de Rothschild che Chopin aveva conosciuto durante i suoi primi mesi a Parigi. La pubblicazione presso la casa Breitkopf &amp; H\u00e4rtel avvenne solo l'anno successivo, quando il musicista diede l'assenso definitivo, dopo aver ancora rifinito la composizione, tramite l'amico Wojciech Grzyma\u0142a che faceva da tramite con l'editore di Lipsia. \nLa piena comprensione di quest'opera \u00e8 avvenuta in tempi piuttosto recenti. Le innovazioni e la complessit\u00e0 del lavoro non furono comprese dai contemporanei; in seguito molti critici la sottovalutarono, chi la consider\u00f2 una composizione triste e uniforme, chi, come Niecks, la ritenne molto inferiore alle altre tre ballate. Huneker la giudic\u00f2 invece un'opera che riuniva un lirismo appassionato e uno stato d'animo volto alla contemplazione.. La piena conoscenza e la diffusione della ballata furono per\u00f2 merito di Alfred Cortot che la propose spesso nei suoi concerti, dopo averla portata come prova d'esame al diploma di conservatorio. \nAnalisi.\nOpera complessa e originale, la \"Ballata in Fa minore\" \u00e8 da un lato quella, fra le quattro, che pi\u00f9 si apparenta a uno schema classico della forma-sonata, con la regolare riesposizione dei due temi; dall'altro \u00e8 una composizione visionaria, di alta sperimentazione con una complessa scrittura contrappuntistica affiancata all'improvvisazione e a innovazioni ritmiche, come un'inaspettata poliritmia. L'opera, della piena maturit\u00e0 compositiva del musicista, si presenta come una somma di tutti i generi e le forme da lui affrontati, dalla Sonata, al Rond\u00f2, al Notturno, alla Barcarola, agli Studi. L'aspetto principale \u00e8 per\u00f2 quello di una fantastica improvvisazione, caratterizzata dal ripetersi continuo del primo tema esposto che ritorna sei volte, apparentemente sempre uguale, ma in realt\u00e0 mutevole con impercettibili cambiamenti. \nAnche questa ballata inizia con un'Introduzione; la tonalit\u00e0 di Do maggiore non \u00e8 quella che identifica il brano, \u00e8 solo un espediente di apparente indecisione tonale che serve al musicista per avvicinarsi al tema principale, in Fa minore, dopo un momento di sospensione su un accordo con punto coronato. La melodia che segue, come un accenno di Notturno, \u00e8 narrativa e dolcemente triste, non si esaurisce dopo le sei ripetizioni, ma viene solo mutata per tornare con una serie di variazioni dove una parte preponderante \u00e8 espressa nel contrappunto libero. Il secondo tema ha anch'esso una breve Introduzione ed \u00e8 in contrapposizione con il primo; la melodia diventa pi\u00f9 lirica, simile a una \"Barcarola\". Su questo tema si basa il vero centro della Ballata presentando trasmutazioni che portano a una narrazione fantastica e sognante. Nello sviluppo per\u00f2 l'atmosfera muta ancora in tono drammatico per poi tornare di nuovo lirico. La riesposizione del primo tema prende poi aspetto di Canone per venire subito dopo variato fino a giungere a un altro culmine drammatico.\nLa Ballata si avvia alla conclusione con due innovative serie di accordi che pongono fine alla Ripresa; la seconda sequenza, suonata in \"pianissimo\", di cinque celebri accordi \"magici\" conducono alla Coda, vero momento epico di tutta la composizione. Quest'ultima parte, atematica, \u00e8 come \"un'esplosione incandescente di frammenti impazziti\" che scuote l'ascoltatore presentando sonorit\u00e0 impetuose, violente, eroiche che concludono, al sommo del crescendo, una delle opere pi\u00f9 innovative del compositore polacco.\nLa difficolt\u00e0 di esecuzione di questo brano \u00e8 notevole; gli ostici scogli tecnici ne fanno una delle opere di Chopin pi\u00f9 ardue da eseguire; al pianista viene richiesta, oltre a una grande tecnica, anche una grande maturit\u00e0 per riuscire a esprimere tutte le impercettibili sfumature e i diversi accenti sempre mutevoli della parte iniziale."}
{"id": "1081240", "revid": "124162989", "url": "https://it.wikipedia.org/wiki?curid=1081240", "title": "Palazzina de' Servi", "text": "La palazzina de' Servi \u00e8 un edificio storico di Firenze situato in via Gino Capponi 9. \u00c8 un edificio dell'Universit\u00e0 degli studi di Firenze e sede del Dipartimento di storia, archeologia, geografia, arte e spettacolo (SAGAS).\nStoria e descrizione.\nSituata sul retro del convento della basilica della Santissima Annunziata, prende il nome proprio dall'ordine dei Servi di Maria, che qui avevano il proprio orti. Dalla via in realt\u00e0 si accede solo al giardino, mentre l'ingresso vero e proprio dell'edificio si trova in direzione sud, preceduto da un prospetto porticato con colonne.\nSi tratta di una fabbrica inserita in un ampio spazio a verde, arricchita da un prospetto porticato con colonne, eretta attorno al 1700 con la funzione di dormitorio, ma totalmente rimaneggiata in chiave neoclassica nel 1810 per l'arcivescovo francese Antoine-Eustache d'Osmond, inviato da Napoleone Bonaparte per reggere la chiesa fiorentina durante il periodo dell'occupazione francese. Il progetto fu affidato all'architetto Luigi de Cambray Digny, il quale cre\u00f2 un insieme severo e al tempo stesso scenografico, come si addiceva alla sua funzione, con poche decorazioni ma con molti riferimenti all'antico, a partire dal corpo centrale della facciata, avanzato rispetto alle ali laterali, caratterizzato da un pesante pronao architravato con dodici colonne ioniche in pietra serena.\nL'Osmond vi visse dal 1811 al 1813, quando ripart\u00ec frettolosamente per la Francia in concomitanza con l'abbandono della Toscana da parte di Elisa Baciocchi. Successivamente vi prese stanza il ministro delle Due Sicilie accreditato presso la corte fiorentina. Tra gli anni trenta e quaranta dell'Ottocento, evidentemente frazionato in appartamenti e studi, il complesso sembr\u00f2 diventare un punto di riferimento per la comunit\u00e0 di artisti stranieri residenti a Firenze, stando almeno alle notizie che qui situano l'alloggio dello scrittore statunitense Nathaniel Parker Willis (1832 e 1835) e i laboratori del pittore inglese Thomas Cole (1832) e degli statunitensi Asher Durand (1840-1841), Christopher Cranch (1846-1849) e John Robinson Tait (1852-1853).\nAl 1867 si data un importante intervento di ampliamento del complesso sul retro, ben documentato da una serie di disegni conservati presso l'Archivio storico del Comune di Firenze, datati 1863 e firmati da Giuseppe Poggi e da Felice Francolini. Nel 1872, una convenzione stipulata tra il Regno d'Italia e l'Istituto di Studi Superiori Pratici e di Perfezionamento cedette a quest'ultimo il complesso, come parte integrante dell'intera area successivamente detta \"quadrilatero universitario di San Marco\".\nNegli anni di Augusto Garneri, in ragione di questa annessione, nella palazzina era stato sistemato il Museo di storia naturale sezione di antropologia ed etnologia fondato dal senatore Paolo Mantegazza (che nello stesso 1924 sarebbe stato per\u00f2 trasferito nel palazzo Nonfinito). Oggi l'edificio appartiene all'Universit\u00e0 degli Studi di Firenze (in quanto diretta erede dell'Istituto di Studi), che per un lungo periodo l'ha destinato a sede della facolt\u00e0 di Chimica.\nNel 2004 l'intero complesso \u00e8 stato oggetto di un intervento di restauro e risistemazione su progetto dell'architetto Loris Macci e della sua \u00e9quipe. \u00abLa sistemazione interna, decisamente pi\u00f9 felice, ha come episodio dominante l'elegante scalone - a destra dello spazio cruciforme dell'atrio colonnato - svolto a una sola rampa fino al pianerottolo semicircolare, da cui risale con due branche fino all'ampio ricetto superiore, delimitato sui lati brevi da colonne corinzie. Il grande vano della scalinata \u00e8 arricchito da raffinati inserti decorativi, come le protome leonine in bronzo che reggono il cordone corrimano, le fasce superiori con pitture a monocromo, la cornice in stucco a foglie d'acanto all'imposta della volta a botte, le decorazioni pittoriche a ghirlande intrecciate, gi\u00e0 presenti, in rilievo, sulla facciata esterna\u00bb.\nAttualmente l'edificio \u00e8 utilizzato come segreteria e sede didattica dei corsi della Scuola di Studi umanistici e della Formazione dell'Universit\u00e0 di Firenze. \nL'edificio \u00e8 introdotto da un grande portale ad arco sulla strada, che immette nel giardino antistante. Il palazzo, non in asse, si trova rivolto verso sud con il prospetto decorato da una loggia sporgente in avanti, con colonne in pietra serena di stile ionico. \nAll'interno si trovano i resti di affreschi di Luigi Catani (a monoscromo presso lo scalone) e di altri in stanze del piano nobile usate oggi come aule. Pi\u00f9 antico \u00e8 l'affresco sulla volta di uno degli androni di ingresso, risalente alla fine del Settecento e attribuito a Niccol\u00f2 Nannetti. Unica nel suo genere \u00e8 l'antica aula di Chimica, all'epoca la prima del genere destinata a tale uso, con gradinate digradanti. Nei pressi dell'ingresso a tale aula si trova un piccolo androne con medaglioni di importanti chimici: Antoine-Laurent de Lavoisier, Claude Louis Berthollet, Joseph Louis Gay-Lussac e Carl Wilhelm Scheele.\nLapidi.\nUna targa in latino all'interno ricorda proprio la cessione del palazzo ad uso dell'insegnamento della chimica e data 1887.\nTraduzione: \"Per ampliare la scienza della chimica nell'Ateneo fiorentino degli studi, fu costruito un edificio pi\u00f9 adeguato. 1887.\"\nSotto il portico di ingresso un'altra lapide ricorda Radio Cora:\nNell'atrio principale una lapide con busto su medaglione in bronzo ricorda Aldo Marzi. La sua figura, di profilo, fu scolpita da Mario Moschi con il cappello da bersagliere che forma come un'aureola, quale vero e proprio \"martire civile\".\nDue lapidi si trovano infine all'ingresso dell'Aula di Chimica. La prima ne ricorda la dotazione realizzata grazie al contributo dell'industriale Felice Bensa all'epoca del direttore Luigi Rolla:\nLa seconda ricorda invece i professori dell'Aula di Chimica dal 1879 al 1937:"}
{"id": "1081254", "revid": "2119972", "url": "https://it.wikipedia.org/wiki?curid=1081254", "title": "Enea Salmeggia", "text": "Biografia.\nDelle sue origini non si sa molto, dato che al riguardo manca una documentazione scritta, tanto da rendere incerta persino l'anno della sua nascita, come forse il giorno della sua morte. Il suo nome fu facilmente confuso in \"Talpino detto Salmeggia\", ma gi\u00e0 il suo primo lavoro nella basilica mariana di Bergamo lo firm\u00f2 \"\u201cAeneas Salmetia Dictus /Talpinus Bergomate\". \nSi presume che nacque indicativamente tra il 1565 e il 1570, nella piccola frazione Salmezza del comune di Nembro per poi crescere in borgo san Leonardo a Bergamo, il padre Antonio de Fagnano da Salmezza detto Talpino di professione sarto, risulta abitasse il borgo alla data del 3 ottobre 1580, cos\u00ec come indicato sull'atto del notaio Michele fu Giacomo Calvi: \"domino Antonio de Salmetia omnibus habitatoribus Burgi Sancti Leonardi\", forse proveniente dalla famiglia Gherardi o Gerardi e dalla frazione Salmezza di Nembro. L'artista inizi\u00f2 la sua attivit\u00e0 artistica nel 1590 anche se risulta che il padre dovette firmare la commissione nel 1594 per la realizzazione del dipinto \"Adorazione dei Magi\" della chiesa in Santa Maria Maggiore, a garanzia del figlio minorenne quindi di et\u00e0 inferiore ai 20 anni, eseguita poi l'anno successivo. Ma questo non trova corrispondenza con la data di nascita del figlio Francesco che sembra sia il 1602, che anticiperebbe la nascita del Salmeggia di qualche anno.\nSi conosce che spos\u00f2 Vittoria Daverio, sorella dello scultore milanese Pietro Antonio Daverio probabilmente conosciuta nel suo periodo milanese, dalla quale ebbe sei figli: Dorotea e Isabella, che morirono di peste, Agata Giovanna, Chiara che continu\u00f2 il lavoro del padre e che spos\u00f2 il pittore Giacomo Assonica probabile suo alunno, Elisabetta e Francesco, quest'ultimo lavorer\u00e0 come pittore con il padre. Non vi \u00e8 documentazione degli anni che trascorse a Roma, addirittura quattordici a detta del Tassi, i due dipitni che gli furono assegnati sono comunque andati perduti, certa invece \u00e8 la sua presenza a Milano, alla bottega del Peterzano, documentata dalle sue opere giovanili. \nIl pittore aveva una bottega di pittura nella casa vicina alla chiesa di Sant'Alessandro in colonna. Tra i suoi allievi risulta Marcantonio Cesareo, forse suo parente e erede delle sue opere alla morte del figlio Francesco.\nMor\u00ec il 25 febbraio 1626 nel capoluogo orobico, e venne sepolto nella locale chiesa alessandrina, che conserva alcune sue opere tra le quali la grande tela Martirio di sant'Alessandro posta sul coro come pala dell'altare maggiore.\nIl pittore firmava le sue opere \"Salmetia\" (Salmeza) ma il corsivo nella lettera Z ha un occhiello finale, questo \u00e8 stato interpretato come fosse la lettera \"g\", trasformando nel tempo, il suo nome in Salmeggia.\nIl comune di Nembro intitol\u00f2 l'istituto scolastico: \"Istituto Comprensivo Enea Talpino\", questo a conferma di quanto poco si conosca delle sue origini, forse si firmava Salmeggia per onorare la localit\u00e0 di nascita; la figlia Chiara, contrariamente, si firm\u00f2 \"Talpina\". Il Salmeggia aveva un carattere molto acceso, ne rimane testimonianza il documento di rifiuto di partecipazione al concorso per la decorazione della cupola della basilica mariana, quando i sindaci della Fondazione MIA chesero disegni preparatore perch\u00e9 potessero essere giudicati anche da personaggi esterni alla comunit\u00e0 cittadina di Bergamo. A questo il Salmeggia si rifiut\u00f2 dichiarando: \"dicho che nn voglio far dissegno alcuno perch\u00e9 sia mandato a giudicar fuori di Bergamo ne ancho in Bergamo, perch\u00e9 il mio pensiero \u00e8 di non operar in quel locho gi\u00e0, che veddo come pasino questi nrgotij: et cos\u00ec che pi\u00f9 di me desidera tal opera haver\u00e0 il campo libero\".\nDella sua morte e conseguente eredit\u00e0 ne d\u00e0 testimonianza padre Sebastiano Resta, storico e collezionista: \nAttivit\u00e0 artistica.\nFin dalla giovane et\u00e0, cerc\u00f2 di apprendere le arti pittoriche da artisti bergamaschi, anche se si ipotizza che possa avere ricevuto una formazione presso la bottega di Simone Peterzano, sita a Milano, si calcola che proprio alla scuola del Peterzano, Salmeggia incontr\u00f2 Caravaggio che fu allievo dal 1584 al 1588 Fu proprio il Peterzano a lasciargli l'incarico di realizzare il dipinto Annunziarione per la certosa di Garegnano.\nQuesta ipotesi \u00e8 suffragata dalle numerose opere che il Salmeggia ha lasciato nel capoluogo lombardo, tra cui spicca la \"Madonna in trono col Bambino e Santi\", custodita presso la Pinacoteca di Brera. Interessante anche il \"Martirio di Sant'Andrea Apostolo\", del 1604, conservato presso Santa Maria della Consolazione al Castello. Tra le sue opere pi\u00f9 giovanili la pala per la chiesa di Santa Maria in localit\u00e0 Ripa di Desenzano al Serio della \"Madonna in gloria tra i santi Pietro, Alessandro, Alberto Carmelitano e santo vescovo\", prima opera eseguita nel ritorno alla terra nativa.\nFirmava i quadri con la dicitura Salmezza \"il Talpino\", tanto che in alcuni documenti appare la dicitura: \"Enea Salmezza pittore, dito Talpino\", forse cognome da parte materna e che la figlia adott\u00f2: Chiara Talpina, cos\u00ec come alcune vie riportano Talpino come cognome primario.\nLa maggior prolificit\u00e0 artistica del Salmeggia, da molti considerato un \"Raffaello bergamasco\", si ebbe per\u00f2 nella sua terra.\nEgli seppe cogliere l'eredit\u00e0 della pittura lombarda del XVI secolo di Bernardino Luini, artista che conobbe bene avendone studiato le opere conservate nella chiesa di San Maurizio al Monastero Maggiore dove collabor\u00f2 il Peterzano nei dipinti della controfacciata, e del Correggio, cos\u00ec come del bresciano Moretto, molto presente in Bergamo.\nNumerosissime sono infatti le sue opere, eseguite seguendo la tradizione pittorica lombarda, presenti in chiese e santuari della bergamasca, con una grande concentrazione a Bergamo e nella val Seriana. Tra le prime opere, datata 1606 vi \u00e8 il dipinto \"Trinit\u00e0\" conservato nella chiesa di San Defendente.\nNella Arcipresbiterale llebana di San Martino di Nembro, paese d'origine della sua famiglia, ad esempio, \u00e8 presente un suo ciclo pittorico formato da ben 27 dipinti.\nUna pala raffigurante l'Annunciazione \u00e8 nell'omonima cappella della Certosa di Garegnano; a Gromo, la pala raffigurante la \"Vergine col Bambino\", nella chiesa di san Gregorio del 1625 dove ai piedi dei santi Gregorio Magno e Carlo Borromeo c'\u00e8 il paesaggio di Gromo antica e turrita, cos\u00ec come si presentava nel XVII secolo.\nCre\u00f2 una propria bottega, nella quale ebbe una discreta schiera di discepoli, tra cui la figlia Chiara, che realizz\u00f2 fra gli altri, la \"Veronica\", che si trova nella Chiesa di Santa Maria della Pace ad Alzano Lombardo. Mentre la tela della \"Madonna con Bambino che appare su nubi ai santi: Rocco, Francesco e Sebastiano\", un tempo custodita nell'oratorio di San Rocco a Calcio, \u00e8 conservata nella Castello Sforzesco. Nel santuario Madonna del Pianto si conserva come pala d'altare maggiore la \"Piet\u00e0\".\nNel 1611 realizz\u00f2 la pala d'altare del santuario di San Patrizio di Colzate raffigurante \"Madonna dol Bambino e santi\". Il dipinto su spostato nel 1750 nella parrocchia di Santa Maria Assunta di Vertova.\nIl Salmeggia esegu\u00ec lavori anche per la chiesa di Sant'Alessandro della Croce di Bergamo, con l'Assunzione della Vergine nel 1611, e Sant'Antonio abate scaccia il demonio datato 1605. \nDel Salmeggia profano rimangono poche opere, alcuni ritratti conservati all'Accademia Carrara, e una \"Diana e Callisto\" erroneamente aggiudicata al Domenichino e facente parte di una collezione fiorentina, proprio questa presenza fuori dal territorio lombardo fu il motivo per cui non venne considerata del pittore bergamasco, inoltre il punto centrale dove \u00e8 raffigurata la pietra dove la ninfa poggia le mani, risulta erosa e danneggiata, come se il posto della firma fosse stato volutamente cancellato cos\u00ec da assegnare il quadro ad un pittore che nell'800 godeva di un buon mercato.\u00c8 questo l'unico lavoro del bergamasco che raffigura nudi femminili, ritratti nel realismo della verit\u00e0 giustificata dalla rappresentazione di Diana nella sua ingenuit\u00e0 alla scoperta della nudit\u00e0 maschile di Callisto.\nIl Salmeggia usava rielaborare modelli gi\u00e0 raffigurati, riportando dettagli facilmente riscontrabili anche se a volte in scale differenti, o con la tecnica del cartone, cos\u00ec da facilitare il riconoscere le sue opere.\nLo storico Tassi nel suo \"Vite de' pittori e architetti bergamaschi\" riport\u00f2 alcune parti dello studio sull'anatomia umana pubblicata dal Salmeggia nel 1607 di cui non \u00e8 rimasta per\u00f2 nessuna testimonianza.\nL'artista ha lasciato della sua intesa attivit\u00e0 artistica un centinaio di opere.\nOpere.\nTra le molte sue opere vi sono:"}
{"id": "1081256", "revid": "287204", "url": "https://it.wikipedia.org/wiki?curid=1081256", "title": "Mosquito", "text": "Il termine Mosquito (in spagnolo e in inglese: zanzara) pu\u00f2 assumere diversi significati:"}
{"id": "1081257", "revid": "17351", "url": "https://it.wikipedia.org/wiki?curid=1081257", "title": "DH.98 Mosquito", "text": ""}
{"id": "1081258", "revid": "17351", "url": "https://it.wikipedia.org/wiki?curid=1081258", "title": "De Havilland DH.98", "text": ""}
{"id": "1081259", "revid": "17351", "url": "https://it.wikipedia.org/wiki?curid=1081259", "title": "De Havilland D.H.98", "text": ""}
{"id": "1081260", "revid": "799790", "url": "https://it.wikipedia.org/wiki?curid=1081260", "title": "Il t\u00e8 nel deserto", "text": "Il t\u00e8 nel deserto (\"The Sheltering Sky\") \u00e8 un film del 1990 di Bernardo Bertolucci, tratto dall'omonimo romanzo di Paul Bowles.\nTrama.\nTre americani giungono a Orano nel 1947. Port Moresby e sua moglie Kit sono accompagnati dal loro amico George Tunner in un viaggio che li porter\u00e0 in profondit\u00e0 nel deserto del Sahara. Tunner osserva: \"Probabilmente siamo i primi turisti che sbarcano qui dopo la guerra\", e Kit risponde: \"Noi non siamo turisti. Siamo viaggiatori\". Mentre Tunner pensa di tornare a casa in un paio di settimane, Port e Kit hanno progettato di fermarsi un anno o due.\nI tre organizzano un viaggio verso l'interno, cui si uniscono anche Mrs. Lyle, scrittrice di viaggi, e suo figlio Eric. C'\u00e8 una certa competizione tra Tunner e Port, che \u00e8 geloso, anche se per primo tradisce la moglie con una prostituta araba. Port fa di tutto per liberarsi di Tunner, che nel frattempo ha dormito con sua moglie, e proseguire il viaggio da solo con lei, ma contrae il tifo e muore in un forte della legione straniera francese, lasciando Kit da sola. Lei si unisce ad una carovana guidata da Belqassim, un giovane nomade, e attraversa il Sahara per arrivare infine in Niger, nel villaggio dove il nomade vive.\nBelqassim prende Kit come amante e la rinchiude in una gabbia sul tetto della capanna, mal sopportata dalle mogli del nomade. Nel villaggio viene presto considerata come una straniera, a cui si nega persino il cibo. Kit subisce violenze e finisce in un ospedale con suore europee, dove viene rintracciata dall'ambasciata americana, frequentemente sollecitata da Tunner. Kit viene riportata a Tangeri, dove tutto era iniziato, ma inizialmente evita di incontrare Tunner. Nella scena finale torna nel suo vecchio hotel e qualcuno, il narratore, le chiede fuori campo se si era persa. Lei risponde di s\u00ec.\nCameo.\nLo scrittore Paul Bowles, dal cui romanzo \u00e8 tratto il film, ha una piccola parte nel film nel ruolo di se stesso.\nDistribuzione.\nIl film \u00e8 stato presentato in anteprima mondiale il 15 novembre del 1990 a Parigi, per poi essere distribuito nelle sale cinematografiche italiane il mese successivo. \u00c8 uscito il 12 dicembre 1990 negli USA (\"The Sheltering Sky\") e il 14 dicembre 1990 in Italia.\nCritica.\n\"\u00ab... un drammatico percorso mentale, una caduta libera nel vuoto interiore dei personaggi... pecca di letterariet\u00e0... ma la glacialit\u00e0 tutta occidentale con cui Bertolucci vede il Nordafrica \u00e8 anche un segno di onest\u00e0 intellettuale... le immagini gi\u00e0 viste e scontate racchiudono il senso profondamente tragico del film...\u00bb **\u00bd\""}
{"id": "1081261", "revid": "17351", "url": "https://it.wikipedia.org/wiki?curid=1081261", "title": "De Havilland F-8 Mosquito", "text": ""}
{"id": "1081262", "revid": "768068", "url": "https://it.wikipedia.org/wiki?curid=1081262", "title": "Ian Shaw", "text": "Dopo una fase iniziale in cui si \u00e8 occupato principalmente del sito di Tell el-Amarna ha condotto scavi in siti correlati con svariati periodi della storia egizia.\nI suoi ultimi lavori si sono focalizzati sullo studio delle tecniche di produzione degli artigiani dell'antico Egitto."}
{"id": "1081264", "revid": "1782831", "url": "https://it.wikipedia.org/wiki?curid=1081264", "title": "Francesca De Sapio", "text": "Biografia.\nFrancesca De Sapio nasce a Roma nel 1945 ma, complice il trasferimento del padre architetto in Texas nel 1965, inizia la sua carriera negli Stati Uniti d'America, dove studia per intraprendere il mestiere di attrice. Le prime esperienze avvengono al Dallas Theatre Center. Dopo circa un anno si trasferisce a New York, dove continua gli studi nel Dramatic Workshop di Erwin Piscator (che fu anche la prima scuola di Marlon Brando). Continua la sua esperienza al \"Circle in the Square\" dove Nikos Psacharopoulos la invita a far parte della compagnia del teatro di Williamstown, in Massachusetts. Nei primi anni ottanta diviene docente all'Actor's Studio, dove aveva studiato con Lee Strasberg, affiancando cos\u00ec la carriera di insegnante a quella di attrice tra gli Usa e l'Italia.\nNel 1985, con Giuseppe Perruccio, fonda a New York il Duse Studio, Centro internazionale permanente di formazione e di produzione cinematografica e teatrale. Nel 1987 l'attivit\u00e0 del \"Duse\" si trasferisce in Italia, prima a Montecatini e poi a Roma."}
{"id": "1081267", "revid": "123655449", "url": "https://it.wikipedia.org/wiki?curid=1081267", "title": "Salvitelle", "text": "Salvitelle (\"Salv\u00ebt\u00e8ll\u00eb\" in campano) \u00e8 un comune italiano di 498 abitanti della provincia di Salerno in Campania.\nStoria.\nDal 1811 al 1860 ha fatto parte del circondario di Caggiano, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Caggiano, appartenente al circondario di Sala Consilina.\nSociet\u00e0.\nEtnie e minoranze straniere.\nAl 1\u00ba gennaio 2018 a Salvitelle risultano residenti 8 cittadini stranieri, pari all'1,5% della popolazione\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Caggiano dell'arcidiocesi di Salerno-Campagna-Acerno con una parrocchia:\nGeografia antropica.\nAgglomerati urbani.\nIn base allo statuto comunale di Salvitelle, oltre al paese gli altri agglomerati urbani sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "1081269", "revid": "1226", "url": "https://it.wikipedia.org/wiki?curid=1081269", "title": "Patena", "text": "La patena \u00e8 un oggetto liturgico usato durante la celebrazione eucaristica dalla Chiesa cattolica, dalla Chiesa ortodossa e da varie altre confessioni cristiane.\n\u00c8 un piatto d'oro o d'argento, usato dal sacerdote celebrante per coprire il calice e posarvi l'ostia. La forma \u00e8 circolare, di alcuni centimetri di diametro.\nDurante la celebrazione eucaristica l'ostia vi viene posta sopra prima di essere consacrata.\nUso occidentale.\nNell'uso della Chiesa cattolica e nelle altre chiese occidentali, la patena \u00e8 un semplice piattino, fatto di materiale metallico e opaco.\nSu di essa pu\u00f2 essere appoggiata la sola ostia destinata al sacerdote oppure, se la patena \u00e8 sufficientemente ampia, anche quelle destinate ai fedeli.\nNella Chiesa Cattolica, \"I principi e norme per l\u2019uso del Messale Romano\" prescrivono che i vasi sacri - e in particolare il calice e la patena - debbano essere realizzati \u00abdi materia solida e nobile, secondo la comune valutazione di ogni regione\u00bb, purch\u00e9 \u00absi preferiscano materie che non si rompano n\u00e9 si deteriorino facilmente\u00bb.\nTenendo conto delle diverse disponibilit\u00e0 economiche delle varie realt\u00e0 diocesane e Conferenze Episcopali nazionali, non viene prescritto un materiale specifico, mente viene ribadita con certezza la liceit\u00e0 o raccomandazione dell'oro e dell'argento che rispondono ai requisiti di nobilt\u00e0 e non deteriorabilit\u00e0 della materia prima.\nUso orientale.\nNell'uso della Chiesa ortodossa e delle altre chiese orientali la patena \u00e8 chiamata \"diskos\" (in greco: \"\u03b4\u03b9\u03c3\u03ba\u03ac\u03c1\u03b9\u03bf\u03bd\", \"diskarion\") e poggia su un piede o basamento fissato al di sotto. Il diskos \u00e8 solitamente pi\u00f9 ornato della patena occidentale. Il diskos pu\u00f2 portare incisa un'icona di Ges\u00f9 Cristo oppure un'icona della Theot\u00f3kos.\nIl diskos simboleggia la Vergine Maria che ha ricevuto il Cristo nel suo grembo e lo ha partorito; simboleggia anche la tomba che ha ospitato il corpo di Cristo dopo la sua morte e dalla quale \u00e8 risorto."}
{"id": "1081270", "revid": "1776051", "url": "https://it.wikipedia.org/wiki?curid=1081270", "title": "Trasporti in Costa Rica", "text": "Questa voce raccoglie le principali tipologie di Trasporti in Costa Rica.\nTrasporti su rotaia.\nReti ferroviarie.\nIn totale: 278\u00a0km (dati 1996)\nReti metropolitane.\nIn Costa Rica non esistono sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 37.273\u00a0km (dati 1998)\nReti filoviarie.\nAttualmente in Costa Rica non esistono filobus. \nAutolinee.\nNella capitale della Costa Rica, San Jos\u00e9, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 730\u00a0km di acque navigabili stagionalmente, soprattutto da parte di natanti di piccole imbarcazioni.\nTrasporti aerei.\nAeroporti.\nIn totale: 157 (dati 1999)\na) con piste di rullaggio pavimentate: 32\nb) con piste di rullaggio non pavimentate: 125"}
{"id": "1081271", "revid": "1165513", "url": "https://it.wikipedia.org/wiki?curid=1081271", "title": "Miniaturizzazione", "text": "Si definisce miniaturizzazione la costante tendenza tecnologica al rimpicciolimento di dispositivi meccanici, ottici ed elettronici.\nSebbene gi\u00e0 praticata in tempi antichi, la miniaturizzazione si afferma come paradigma dominante nell'et\u00e0 moderna e contemporanea: gli studi sull'atomo aprono la strada alla miniaturizzazione con la nascita dell'elettronica ed il successivo sviluppo di circuiti integrati sempre pi\u00f9 diffusi, economici e potenti, che paiono aver rispettato le previsioni della Legge di Moore di un costante aumento della densit\u00e0 del numero di componenti a parit\u00e0 di volume occupato.\nLe nanotecnologie si pongono ora come il prossimo traguardo nella corsa alla miniaturizzazione."}
{"id": "1081279", "revid": "74801", "url": "https://it.wikipedia.org/wiki?curid=1081279", "title": "James Colescott", "text": "Il Klan perse interesse nei confronti dell'opinione pubblica negli anni trenta e si ritir\u00f2 dall'attivit\u00e0 politica. Il Grande Mago Hiram Wesley Evans vendette l'organizzazione nel 1939 a Colescott, un veterinario dell'Indiana, e al Dr. Samuel Green, un ostetrico di Atlanta, ma i due non riuscirono a fermare l'esodo dei membri.\nLa loro associazione con organizzazione che simpatizzavano con il nazismo, nel 1943 con il Detroit Race Riot ed altri sforzi compiuti per minare lo sforzo statunitense durante la seconda guerra mondiale migliorarono scarsamente l'immagine dell'organizzazione.\nNel 1944 l'Ufficio delle Tasse \"IRS\" (Internal Revenue Service) intraprese un'azione legale di $ per evasione fiscale nei confronti del Klan e Colescott fu costretto a sciogliere l'organizzazione."}
{"id": "1081280", "revid": "599013", "url": "https://it.wikipedia.org/wiki?curid=1081280", "title": "Michail Gorbac\u00ebv", "text": ""}
{"id": "1081281", "revid": "287204", "url": "https://it.wikipedia.org/wiki?curid=1081281", "title": "L'identit\u00e0", "text": "L'identit\u00e0 \u00e8 un romanzo dello scrittore di origine ceca Milan Kundera, pubblicato per la prima volta nel 1997. \nTrama.\nProtagonisti del romanzo sono Chantal e Jean-Marc. Convivono da tempo dopo essersi innamorati a prima vista. Lui \u00e8 pi\u00f9 giovane e con un lavoro precario, lei \u00e8 di poco pi\u00f9 anziana, ha un buon lavoro in una agenzia pubblicitaria e guadagna mantenendo entrambi. Si sono conosciuti dopo che lei, in seguito alla morte di suo figlio di soli quattro anni, aveva deciso di lasciare il marito e di rompere con la famiglia di lui. Da sempre lei ha avuto fantasie sessuali ma che \u00e8 riuscita a tenere sotto controllo.\nIl lettore \u00e8 guidato nel romanzo da una voce narrante che alterna il punto di vista, anche temporale, dei due personaggi. \nLa storia inizia con Chantal che passeggia per una cittadina della Normandia. Girovagando, aspettando l'arrivo di Jean-Marc, improvvisamente si accorge, con un certo stupore, che gli uomini non si girano pi\u00f9 a guardarla, certamente a causa della sua et\u00e0, e fantastica di provocarli e sedurli con proposte oscene.\nNel frattempo Jean-Marc \u00e8 andato a cercarla, la vede da lontano ma quando si avvicina si accorge di averla scambiata per un'altra. Questo scambio di identit\u00e0 lo turba; come \u00e8 possibile che non sia capace di riconoscere la figura dell'essere che ama pi\u00f9 di ogni altro? La sera stessa, Chantal confida a Jean-Marc la constatazione che essendo invecchiata non \u00e8 pi\u00f9 guardata dagli uomini.\nDopo un po' di tempo Chantal riceve per posta un biglietto di un ammiratore segreto, in cui oltre a lodare la sua bellezza le rivela di seguirla, di spiarla. Dapprima \u00e8 infastidita ma poi ne \u00e8 lusingata e inizia una lenta trasformazione. Di queste missive non ne parla con Jean-Marc e le nasconde tra la biancheria intima. Arriva una seconda lettera e Chantal cerca di capire chi pu\u00f2 essere il segreto ammiratore che si firma CDB e la sua curiosit\u00e0 cade sui diversi personaggi che vivono nel quartiere.\nUna missiva e alcuni spostamenti nella posizione della biancheria per\u00f2 la insospettiscono e Chantal intuisce che lo sconosciuto ammiratore altri non \u00e8 che Jean-Marc.\nEntrambi si pongono domande sul perch\u00e9 dei comportamenti o delle omissioni dell'altro. Qual \u00e8 la vera identit\u00e0 del compagno con cui convivono? Entrambi si danno risposte sbagliate sulle reali motivazioni che stanno alla base di tutta la vicenda, fraintendimenti che li portano a gesti distruttivi e apparentemente irreversibili. Dopo un'irruente partenza per Londra ed un inseguimento nella capitale londinese, i due si incontrano nuovamente e la vicenda si risolve in un'emersione onirica dove non viene chiarito l'esordio del sogno. Una promessa, quella di uno sguardo eterno e luminoso chiude il romanzo nella indecidibilit\u00e0 della frontiera di realt\u00e0 ed irrealt\u00e0.\nTemi.\nIl romanzo sviluppa secondo infinite sfaccettature il tema inaugurato dal titolo: l'identit\u00e0. L'incontro iniziale sulla spiaggia e il misconoscimento dell'amata conduce Jean-Marc ad interrogarsi sull'effettualit\u00e0 dell'oggetto d'amore, ci\u00f2 che conferisce senso all'intera esistenza e pu\u00f2 essere confuso banalmente con un'anonima silhouette. \nLa professione di Chantal, nell'imporle l'indossamento di una maschera formale e professionale, costituisce in lei un'identica alterit\u00e0: il soggetto \u00e8 il medesimo (Chantal) ma essa, in ogni circostanza di dialogo, parla dell'altra s\u00e9 come se si trattasse di un'altra persona. L'identico, dunque, si rivela come una costituzione del dissimile, dei diversi. \nAnche la morte del figlio di Chantal, avvenuta in chiusura di un suo matrimonio precedente, \u00e8 un macabro lutto nella sua esistenza. Lei continua a rendergli omaggio con una certa saltuariet\u00e0, ma ricorda con vergogna che non ne aveva sofferto la morte perch\u00e9 era il prezzo della libert\u00e0. La libert\u00e0 che fonda, dunque, il tratto pi\u00f9 valorizzante e pi\u00f9 difeso della sua nuova identit\u00e0 si fonda in realt\u00e0 su un vergognoso compromesso, su un baratto di una vita con un'astrazione arricchente.\nL'evento che maggiormente mina l'integrit\u00e0 identitaria \u00e8 certamente l'irruzione epistolare di CDB (acronimo di Cyrano de Bergerac), in realt\u00e0 una trovata del compagno Jean-Marc. La creazione di un personaggio inesistente finisce con lo scindere anche la persona di Jean-Marc, che \u00e8 compagno ed amante, fedele e traditore. L'irruzione della figura fittizia spinge Chantal ad una riconsiderazione del proprio ruolo di donna e dell'invecchiamento: egli fantastica di poter essere ancora la rosa di un tempo viaggiante sul mondo, ma per riconoscersi tale ha bisogno della garanzia degli uomini. Il tradimento, dunque, anche solo fantastico, \u00e8 la linfa essenziale alla conservazione dell'identit\u00e0 nel rapporto col compagno.\nLa conclusione onirica del romanzo, conseguente ad una ricongiunzione frenetica, sancisce quello che sembra essere il tema pi\u00f9 ricorrentemente proposto nel corso dello svolgimento: entrambi, nella deriva della propria singolarit\u00e0, ritrovano nell'altro e nella relazione il collante dell'identit\u00e0 che sembrano maggiormente desiderare, pure nell'aleatoriet\u00e0 e nella facile minaccia. Il romanzo, infatti, si conclude con la promessa di fissarsi per l'eternit\u00e0 negli occhi (Chantal rifiuta l'atto, un bacio) ed alla fioca luce della lampada. La luce \u00e8 debole, ma la promessa \u00e8 impegnativa: riconoscere se stessi per mezzo dell'altro fino a far coincidere questa fusione con l'esistenza stessa. "}
{"id": "1081282", "revid": "767487", "url": "https://it.wikipedia.org/wiki?curid=1081282", "title": "Matteo Goffriller", "text": "Arriva nel 1685 a Venezia, dove diventa allievo di Martinus Kaiser, del quale sposer\u00e0 la figlia e rilever\u00e0 la bottega nel 1690.\nBench\u00e9 il suo primo lavoro conosciuto sia una viola da gamba, datata 1689, Matteo Goffriller sar\u00e0 il solo liutaio in quel periodo a costruire violini e per i venti anni successivi sar\u00e0 il solo liutaio importante di Venezia.\nTutti i musicisti della citt\u00e0, sia amatori sia professionisti, frequentavano la sua bottega per comprare strumenti, per effettuare riparazioni o semplicemente per acquistare corde.\nGoffriller si \u00e8 distinto per la sua capacit\u00e0 di costruire strumenti a misura del cliente, sia nella forma e nelle proporzioni, sia nella scelta dei materiali e nella qualit\u00e0 del lavoro, anche secondo quello che il musicista poteva spendere. \nIl lavoro di Goffriller \u00e8 stato all'inizio fortemente influenzato dagli Stradivari del periodo amatizzato, dei quali ha conservato nel tempo lo stile.\nI suoi violini sono caratterizzati da un fondo spesso di un solo pezzo di acero, da una voluta grande e ben scolpita e da una vernice che varia tra un bel rosso ciliegia e un giallo ambrato trasparente.\nSia per la qualit\u00e0 del lavoro, sia per il fatto che Gofriller raramente metteva un'etichetta, i suoi strumenti sono stati molto spesso attribuiti a liutai cremonesi, come Nicol\u00f2 Amati, Andrea o Giuseppe Guarneri e pi\u00f9 spesso Carlo Bergonzi.\nSe Martinus Kaiser \u00e8 considerato colui che ha portato la costruzione di strumenti a corda a Venezia, Matteo Goffriller \u00e8 da considerarsi senz'altro il capostipite della scuola veneta degli strumenti ad arco, ritenuta seconda solo a quella cremonese.\n\u00c8 stato il maestro di Domenico Montagnana e Francesco Gobetti."}
{"id": "1081290", "revid": "1005847", "url": "https://it.wikipedia.org/wiki?curid=1081290", "title": "Spirit (partito politico)", "text": ""}
{"id": "1081306", "revid": "1605525", "url": "https://it.wikipedia.org/wiki?curid=1081306", "title": "Mara Cantoni", "text": "Biografia.\nNasce a Milano da famiglia ebraica italiana, figlia del medico Marcello Cantoni (distintosi nella cura degli ebrei perseguitati) e di Mirella Ascoli. Studia alla scuola della comunit\u00e0 israelitica fino alla maturit\u00e0 classica e alla facolt\u00e0 di filosofia presso l'Universit\u00e0 Statale di Milano. Studia musica con Liliana Renzi e danza con Carla Strauss, Ben Johnson e Wendy Lynton.\nLa scrittura e la canzone.\nCome traduttrice lavora per il Saggiatore (\"Autoritratto a settant'anni\", \"Simone de Beauvoir interroga Sartre sul femminismo\", \"L'universale singolare\"). \nPubblica analisi di classici della musica (\"Carmen\", 1984, \"Pell\u00e9as et M\u00e9lisande\", 1986 - Teatro alla Scala/Mondadori), i saggi \"Norma - come nasce uno spettacolo\" (1979) e \"Wagner - mito, racconto, musica\" (1982), sui rispettivi allestimenti di Luca Ronconi, il libro per l'infanzia \"Lohengrin\" (1979), con la pittrice e scenografa Maria Antonietta Gambaro (Emme Edizioni) e poi \"Le Papi\u00e9roplane\", con il pittore Fulvio Testa (Nord-Sud, 1981).\nMilita nel Gruppo Folk Internazionale fino al 1974 e continua poi l'attivit\u00e0 di cantautrice solista. Scrive testi di canzoni (\"Petit po\u00e8me\", CD \"Little Poems\" di Arrigo Cappelletti, 2001). Per Milva scrive brani originali e testi su musica di Mik\u012bs Theod\u014drak\u012bs e di Vangelis. Nel 2012 \u00e8 autrice, compositrice e interprete del CD \"Elles sont venues pour dire.\"\nL'opera lirica.\nTra il 1977 e il 1979 \u00e8 assistente alla regia nell'ambito dell'opera lirica, collaborando con Gianfranco De Bosio, Liliana Cavani e gli scenografi Gambaro, Frigerio, Luzzati.\nI primi spettacoli che firma sono \"Manon\" (1979), \"Balletti del Novecento\" e \"Tane\" (1982).\nDal 1983 al 1986 collabora con il Teatro alla Scala.\nTeatro e installazioni artistiche.\nNel 1987 crea lo spettacolo \"Dalla sabbia dal Tempo\" per il \"Festival Internazionale di Cultura Ebraica\" del Salone Pier Lombardo di Milano, interpretato da Moni Ovadia, col quale realizza poi una serie di trasmissioni radiofoniche (\"Note spettinate\", RadioDue, 1994) e altri due spettacoli: \"Dybbuk\" (1995), e \"Ballata di fine millennio\" (1996), per il Festival Brecht del Piccolo Teatro di Milano.\nCon i fotografi Silvia Lelli e Roberto Masotti e il compositore Luigi Ceccarelli realizza l'installazione \"Bianco Nero Piano Forte\", della quale firma i testi in prosa e in versi e, con gli altri autori, l'elaborazione video (Ravenna Festival 2009). Del 2000 \u00e8 il cortometraggio \"Parquet (il Gioved\u00ec)\" (2000, 35') dedicato ai \"Gioved\u00ec\" dell'avvocato e commediografo Augusto Bianchi.\nTra il 2007 e il 2010 realizza ed espone opere a carattere figurativo: poesia visiva, libri d'arte, installazioni (Edizioni Pulcinoelefante, Galleria d'Arte Derbylius, Galleria Daniela Rallo, Politecnico di Milano)."}
{"id": "1081307", "revid": "838137", "url": "https://it.wikipedia.org/wiki?curid=1081307", "title": "HTML Tidy", "text": "HTML Tidy \u00e8 uno strumento ideato da Dave Raggett per aiutare ad evitare di fare errori nella stesura di codice HTML.\nTidy infatti si occupa di correggere tutti gli errori pi\u00f9 tipici in cui si incorre durante lo sviluppo di codice web. Inoltre si occupa di rendere leggibile il codice generato da editor HTML, e di segnalare all'utente dove deve prestare pi\u00f9 attenzione.\nRiesce a riconoscere una vasta gamma di errori, segnalandoli come \"WARNINGS\" (avvertimenti), ai quali affianca numero di riga e colonna.\nNel caso di problemi per i quali non riesce a trovare una valida gestione, il motore di Tidy non generer\u00e0 del codice, ma li metter\u00e0 in evidenza come \"ERRORS\". \nInoltre \u00e8 stato sviluppato per gestire codice markup generato da Microsoft Word, il quale inserisce elementi (spesso scomodi e mal gestiti dai browser) per permettere un'integrazione tra il codice HTML e il file word stesso.\nStoria.\nLa prima release ufficiale, sviluppata dal membro del World Wide Web Consortium (W3C) Dave Raggett, risale al 1998.\nNel 2001 il software \u00e8 diventato open source e viene ospitato su SourceForge, affidato ad un gruppo di volontari.\nNel 2012 la W3C ha effettuato un fork su GitHub gestito da Michael Smith. In questo periodo \u00e8 stato reso compatibile con l'HTML5.\nIl fork della W3C \u00e8 divenuto la versione ufficiale di Tidy nel 2015, quando la responsabilit\u00e0 del progetto \u00e8 passata dal W3C all'HTML Tidy Advocacy Community Group (HTACG), formato allo scopo di ridare vita a Tidy, che non riceveva major release dal 2008.. Il 4 settembre dello stesso anno viene pubblicata la versione 5.0.0, che tra le altre cose introduce ufficialmente il supporto all'HTML5\nCome funziona Tidy.\nTidy corregge il markup (dove possibile) rispettando la sintassi osservata in alcuni browser quali Firefox, Internet Explorer, Opera, Netscape.\nCorrezione dei tag di chiusura mancanti o non accoppiati.\n&lt;h1&gt; bla &lt;h2&gt; blabla &lt;/h3&gt;\n&lt;h1&gt; bla &lt;/h1&gt; &lt;h2&gt; blabla &lt;/h2&gt;\nCorrezione dell'ordine di chiusura dei tag.\n&lt;p&gt; paragrafo grassetto \" grassetto corsivo grassetto? \" normale?\n&lt;p&gt; paragrafo grassetto \" grassetto corsivo \" grassetto? normale?\nCorrezione problemi nei tag heading.\n&lt;h1&gt; &lt;i&gt; heading corsivo &lt;/h1&gt; &lt;p&gt; paragrafo\n&lt;h1&gt; \" heading corsivo \" &lt;/h1&gt; &lt;p&gt; paragrafo\nCorrezione di tag posizionati male.\n\" &lt;h1&gt; heading &lt;/h1&gt; \" &lt;p&gt; paragrafo &lt;b&gt; grassetto &lt;p&gt; grassetto ancora!\n&lt;h1&gt; \" heading \" &lt;/h1&gt; &lt;p&gt; paragrafo grassetto &lt;p&gt; grassetto ancora!\nLayout.\nTidy offre la possibilit\u00e0 di decidere quale stile si vuole usare nella generazione di markup (ad esempio, se si vuole che gli elementi vengano indentati o meno).\nInizia costruendo un albero di parsing pulito (non contiene nessuna informazione sul layout), direttamente dal file sorgente. \nQuesto albero viene poi visualizzato a seconda delle impostazioni nel file di configurazione. \nAlcuni browser possono interpretare in modo non desiderato un'indentazione personalizzata del codice.\nAd esempio:\n&lt;h1 align=\"right\"&gt;\n Blah\n&lt;/h1&gt;\n&lt;h1 align=\"right\"&gt;Meglio&lt;/h1&gt;\nPer un bug comune dei browser, nel primo caso gli spazi bianchi non vengono ignorati, causando problemi nell'interpretazione del tag h1.\nL'indentazione personalizzata crea problemi anche nelle tabelle:\n&lt;td&gt;&lt;img src=\"foo.gif\"&gt;&lt;/td&gt;\n&lt;td&gt;&lt;img src=\"foo.gif\"&gt;&lt;/td&gt;\nViene interpretata diversamente da:\n&lt;td&gt;\n &lt;img src=\"foo.gif\"&gt;\n&lt;/td&gt;\n&lt;td&gt;\n &lt;img src=\"foo.gif\"&gt;\n&lt;/td&gt;\nQuesti problemi si possono evitare impostando \"\u201cno\u201d\" o \"\u201cauto\u201d\" nel file di configurazione di Tidy, alla voce INDENT.\nFile di configurazione.\nL'opzione \"\u2013config &lt;filename&gt;\" consente a Tidy, lanciato da riga di comando, di utilizzare un file di configurazione da noi personalizzato. In alternativa, si pu\u00f2 cambiare la variabile d'ambiente HTML_TIDY per impostare il nostro file come file di default da usare, in modo da non dover sempre specificare quale deve essere usato."}
{"id": "1081309", "revid": "110157", "url": "https://it.wikipedia.org/wiki?curid=1081309", "title": "Universit\u00e0 nazionale di Ho Chi Minh", "text": "L'Universit\u00e0 nazionale di citt\u00e0 di Ho Chi Minh \u00e8 un'universit\u00e0 del Vietnam, ubicata nella citt\u00e0 pi\u00f9 grande del Vietnam Ho Chi Minh (ex Saigon) anche se la capitale della nazione \u00e8 Hanoi.\nDescrizione.\n\u00c8 una delle due pi\u00f9 grandi universit\u00e0 in Vietnam. L'universit\u00e0 \u00e8 stata fondata nel 1995 incorporando parecchie tra universit\u00e0 e facolt\u00e0 della citt\u00e0 di Ho Chi Minh. L'universit\u00e0 offre una vasta gamma di offerta formativa nel campo della tecnologia, delle scienze economiche, delle lingue, della letteratura. Accoglie in totale 35.000 studenti. "}
{"id": "1081310", "revid": "3115", "url": "https://it.wikipedia.org/wiki?curid=1081310", "title": "Figli", "text": ""}
{"id": "1081312", "revid": "729019", "url": "https://it.wikipedia.org/wiki?curid=1081312", "title": "Anno particella", "text": "L'anno particella \u00e8 l'unit\u00e0 di misura dell'esposizione dell'organismo umano ai silicati.\nUn anno-particella si considera come mg/m3 per anno.\nLa silicosi viene considerata malattia professionale (e quindi soggetta a rimborso obbligatorio) se coesistono un'esposizione minima di 100 anni particella e una sindrome polmonare ostruttiva, o un interessamento di 2/3 dei polmoni, o la presenza, alla radiografia del torace, di grandi opacit\u00e0.\nVoci correlate.\nAnno fibra"}
{"id": "1081320", "revid": "245508", "url": "https://it.wikipedia.org/wiki?curid=1081320", "title": "Ondata di freddo e nevicata del febbraio 1956", "text": "La nevicata del 1956 e la relativa ondata di freddo rappresentano un evento meteorologico di particolare rilevanza ed eccezionalit\u00e0 storica per dimensioni del fenomeno che colp\u00ec il continente europeo e l'Italia nell'inverno di quell'anno.\nNel mese di febbraio di quell'anno un'ondata eccezionale di freddo invest\u00ec buona parte dell'Europa e dell'Italia, coprendola di neve e gelo con un'intensit\u00e0 tale da essere definita la \"nevicata del secolo\": costitu\u00ec infatti l'evento nevoso pi\u00f9 marcato e pesante dai tempi dell'inverno del 1929 per tutta la penisola, e i successivi fenomeni del gennaio 1985 e 1986, non meno rilevanti, non ne eguagliarono comunque l'estensione temporale e geografica.\nLe cause e la durata del fenomeno.\nLe principali variabili climatiche responsabili dell'evento consistettero nella discesa di un forte impulso gelido dalle alte latitudini (che determin\u00f2 il raffreddamento iniziale in Europa settentrionale), nella formazione di un'intensa alta pressione termico siberiana sull'Europa centro orientale, in continue e decise espansioni dell'alta pressione delle Azzorre sul Circolo polare artico (che determin\u00f2 continui afflussi freddi, i quali alimentarono il nocciolo freddo in Europa) e nella formazione di una depressione mediterranea chiusa, continuamente alimentata da aria artica proveniente dal nocciolo freddo europeo.\nQuesto insieme di fenomeni cre\u00f2 una situazione difficilmente ripetibile, in quanto \u00e8 molto rara la coincidenza di tutte le variabili. Interessante anche notare come tutto avvenne senza episodi di riscaldamento stratosferico (\"stratwarming\"), di solito principali responsabili di repentini quanto intensi raffreddamenti dell'Europa centrale (1985, 1963).\nTale fenomeno ebbe anche una durata molto significativa, avendo inizio il 27 gennaio 1956 (quando un potente ammasso di aria fredda in quota e al suolo si stacc\u00f2 dalle alte latitudini per scendere verso la Scandinavia) raggiungendo in capo a due giorni la Svezia, la Finlandia, e poi vaste zone d'Europa, compresa l'Italia, che non usc\u00ec dalla morsa del gelo fino al 20 febbraio.\nIn Italia.\nLa fase critica in Italia inizia il 1\u00ba febbraio 1956 ed il 2 febbraio la Pianura Padana \u00e8 sotto l'isoterma -15\u00a0\u00b0C a 850\u00a0hPa, mentre la -20\u00a0\u00b0C abbraccia interamente le Alpi e bufere di neve interessano tutto il nord con particolare violenza in Toscana ed in Emilia-Romagna. Il freddo fu intenso non solo al suolo ma anche in quota, con l'isoterma di -35\u00a0\u00b0C a 500\u00a0hPa che raggiunse Roma, responsabile di una nevicata divenuta storica. Anche la Sardegna fu interessata da bufere di neve su tutta la regione fin sulle zone costiere.\nGi\u00e0 il 4 febbraio tutte le precipitazioni, in atto su buona parte dell'Italia, erano oramai nevose, e nuovi impulsi gelidi sulle regioni adriatiche (-40\u00a0\u00b0C a 500\u00a0hPa) raggiunsero il loro massimo il 7 febbraio, quando un potente nucleo gelido in quota colp\u00ec le regioni meridionali.\nBufere e temperature gelide, gelo e neve flagellarono queste regioni \nanche il giorno successivo, quando un nuovo minimo depressionario fra la Corsica e la Toscana provoc\u00f2 ancora intense nevicate a Roma, su tutto il centrosud peninsulare e sulle Isole maggiori.\nIn quei giorni diverse nevicate con accumuli si spingono fin sulle coste siciliane. A Palermo le temperature minime scesero fino a 0\u00a0\u00b0C e la citt\u00e0 venne imbiancata diverse volte da alcuni cm di neve. Nevicate interessarono anche le coste meridionali della Sicilia e la stessa isola di Lampedusa.\nIl 13 febbraio giunsero nuove correnti gelide dalla valle del Rodano determinando temperature rigidissime in quota che avvolsero tutto il nord e determinarono intense nevicate che colpirono particolarmente le Marche, l'Umbria, la Toscana e la Sardegna, spostandosi il giorno successivo verso il sud, mentre il gelo dominava sulle regioni centro settentrionali.\nIl 15 febbraio ad Anzola dell'Emilia la temperatura minima scese a -26,2 C\u00b0, dato che risulta il valore ufficiale nazionale italiano pi\u00f9 basso registrato in localit\u00e0 di pianura.\nGelo e precipitazioni insistettero ancora nei giorni successivi e nuove nevicate si ripeterono in particolare il 18 febbraio su tutto il centronord, ma nuovamente anche a Roma: la neve continu\u00f2 fino al 20 febbraio.\nAlcune temperature del periodo.\nIn quei giorni si toccarono temperature eccezionalmente rigide, come si evince dal seguente parziale elenco:\nCitazioni della nevicata.\nA Roma si verificarono delle nevicate che, per intensit\u00e0 e durata, rimasero storiche: nevic\u00f2 il 2, il 9, il 18 e il 19 febbraio; per quattro giorni consecutivi le temperature rimasero sotto lo zero; \nQuesto evento \u00e8 stato ricordato nelle canzoni \"Nevicava a Roma\", interpretata da Renato Rascel e da Pio al Festival di Sanremo 1970, e \"La nevicata del '56\" di Carla Vistarini su musica di Luigi Lopez e Massimo Cantini, interpretata da Mia Martini al Festival di Sanremo 1990, dove vinse il Premio della Critica (Franco Califano adatt\u00f2 il testo per la sua versione al maschile e la incise qualche mese dopo)."}
{"id": "1081334", "revid": "767487", "url": "https://it.wikipedia.org/wiki?curid=1081334", "title": "Upside Down (Fela Kuti)", "text": "Upside Down \u00e8 un album del musicista nigeriano Fela Kuti e del suo gruppo Africa 70, pubblicato nel 1976.\nIl disco.\nFatto insolito nella discografia di Kuti, in questo album la voce solista viene affidata, e in particolare a Sandra Akanke Isidore, una attivista del movimento Black Panthers che Kuti aveva conosciuto negli Stati Uniti negli anni sessanta. Fu originariamente pubblicato su LP da Decca Records in Nigeria e successivamente ripubblicato da diverse etichette discografiche, tra cui Celluloid Records, Wrasse Records e MCA Records, sia su LP che su CD. Alcune edizioni su CD comprendono, in una confezione unica, anche l'album \"Music of Many Colours\", pubblicato da Kuti nel 1980 con Roy Ayers. Il secondo brano, \"Go Slow\", \u00e8 omonimo di un brano differente pubblicato da Kuti nell'album \"Roforofo Fight\".\nFormazione.\nCome tutti i lavori di Kuti, l'album fu realizzato con la collaborazione di numerosi musicisti, tra cui Ayoola Abayomi (stick), Shina Abiodun (conga), Tejumade Adebiyi (cori), Tejumade Adebiyi (voce), Ladi Tony Alabi (batteria), Fela Kuti (pianoforte, sax alto, sax tenore, voce, arrangiamento, produzione), Lekan Animashaun (sax baritono), Nweke Atifoh (basso), Leke Benson (chitarra), Ronke Edason (cori), Sandra Akanke Isidore (voce), Oladeinde Koffi (conga), Oghene Kologbo (chitarr, conga), Shade Komolate (voce), Addo Nettey (conga), Tokunboh Oghomienor (voce), Okalue Ojeah (chitarra), Babajide Olaleye (maracas), Folake Oledejo (voci), Omolola Osaeti (voce), Bose Oshun (voce), Nwokoma Ukem (tromba), Tunde Williams (tromba)"}
{"id": "1081338", "revid": "647919", "url": "https://it.wikipedia.org/wiki?curid=1081338", "title": "Nevicata del '56", "text": ""}
{"id": "1081339", "revid": "5245", "url": "https://it.wikipedia.org/wiki?curid=1081339", "title": "Tahineh", "text": ""}
{"id": "1081341", "revid": "767487", "url": "https://it.wikipedia.org/wiki?curid=1081341", "title": "Hellyeah", "text": "Gli Hellyeah sono un supergruppo groove/alternative metal statunitense composto da membri dei Mudvayne ed ex membri dei Pantera, Nothingface e Damageplan.\nStoria del gruppo.\nFondazione e primi anni (2000-2006).\nDurante il Tattoo the Heart tour del 2000, Tom Maxwell, chitarrista dei Nothingface, conobbe Chad Gray, cantante dei Mudvayne, e insieme ebbero l'idea di creare un supergruppo.\nAl gruppo si aggiunsero Greg Tribbett, chitarrista dei Mudvayne, e Jerry Montano, bassista dei Nothingface; alla batteria per la registrazione di una demo c'era Tommy Sickles, batterista dei Nothingface, ma dopo la registrazione il gruppo cominci\u00f2 a cercare un nuovo batterista, scelta che ricadde su Vinnie Paul, ex batterista di Pantera e Damageplan.\nNei gruppi precedenti di ogni membro, c'era un solo chitarrista e un gruppo con due chitarristi era una novit\u00e0 per tutti. Paul afferm\u00f2 che due chitarristi avrebbero portato le \"cose della vecchia scuola degli Iron Maiden in cui suonano due parti e ti danno un ritmo stridente con una melodia cazzuta come copertura\". Nel 2006, i Mudvayne non avevano nessun piano per un tour ed erano in pausa per molto tempo, mentre i Nothingface stavano preparando un nuovo album.\nGray si rec\u00f2 a Baltimora allo studio di registrazione dei Nothingface per discutere di progetti futuri. Gray e Maxwell composero il brano \"Waging War\" in pochi giorni e la registrarono. Nell'estate del 2006, entrambi i gruppi erano liberi da impegni e gli Hellyeah cominciarono a registrare il primo album. L'album venne registrato nello studio di Vinnie Paul, in cui era stato registrato l'ultimo album dei Pantera prima della morte di Dimebag Darrell.\nL'album era pronto in un mese con sole tre sessioni di registrazione. Il gruppo cominci\u00f2 a pensare ad un nome per il gruppo; venne scelto Hellyeah.\n\"Hellyeah\" (2007\u20132008).\n\"Revolver Magazine\" fu una delle prime riviste a menzionare il gruppo nel marzo 2007. L'album di debutto \"Hellyeah\", venne pubblicato il 10 aprile 2007 con la Epic Records. L'album debutt\u00f2 alla posizione numero 9 della Billboard 200, vendendo quasi copie nella prima settimana. L'album giunse alla posizione numero 15 della Top Hard Rock albums, e alla terza posizione della Top Rock Albums.\nMontano venne allontanato dal gruppo dopo il party di lancio dell'album, in cui aveva assalito Tom Maxwell e minacci\u00f2 altre persone. Il portavoce del gruppo afferm\u00f2 che la separazione era causata da \"motivazioni personali da entrambe le parti\". Il gruppo ingaggi\u00f2 Bob Zilla, che gi\u00e0 aveva collaborato con Paul nei Damageplan.\nil 13 novembre 2007 venne pubblicato il DVD \"Below the Belt\", che comprendeva un documentario, video musicali, materiale inedito ripreso durante la registrazione dell'album e interviste ai membri del gruppo.\n\"Stampede\" (2009\u20132010).\nNel 2009, il gruppo rivel\u00f2 che stavano registrando un nuovo album, pi\u00f9 tardi rivelando che il titolo sarebbe stato \"Stampede\".\nPer la registrazione dell'album, i membri si stabilirono nella casa-studio di Vinnie Paul in Texas, per poter registrare in tranquillit\u00e0, in un'atmosfera senza pressione. Le parti di batteria vennero registrate al piano terra e le parti di chitarra al primo piano, utilizzando degli schermi che permettessero di osservare cosa facevano gli altri membri.\n\"Cowboy Way\" venne pubblicato per il download digitale sul sito ufficiale del gruppo il 21 aprile 2010. Il primo singolo estratto dall'album, \"Hell of a Time\", venne pubblicato il 16 giugno 2010.\n\"Stampede\" venne pubblicato il 13 luglio 2010 e vendette copie nella prima settimana, raggiungendo la posizione numero 8 nella Billboard 200.\n\"Band of Brothers\" (2011\u20132012).\nGli Hellyeah registrarono il terzo album, intitolato \"Band of Brothers\", al VP's Upstair Studio ad Arlington, Texas. L'album \u00e8 stato prodotto da Jeremy Parker, gi\u00e0 produttore di Godsmack e Evanescence. Il gruppo afferm\u00f2 che l'album era molto pi\u00f9 pesante dei precedenti, orientato su sonorit\u00e0 metal, fondendo gli stili dei precedenti gruppi musicali dei membri.\n\"Band of Brothers\" venne pubblicato il 17 giugno 2012 con la Eleven Seven Music, seguito dal singolo \"War In Me\", pubblicato su iTunes il 3 aprile 2012. il singolo di debutto \"Band of Brothers\" venne pubblicato l'8 maggio 2012.\n\"Blood for Blood\" (2013-2015).\nIl 13 febbraio 2014, Greg Tribbett e Bob \"Zilla\" Kakaha lasciano il gruppo; come bassista \u00e8 stato ingaggiato Kyle Sanders dei Bloodsimple. Nello stesso giorno, il gruppo rivela i dettagli del quarto album in studio: intitolato\" Blood for Blood\", verr\u00e0 pubblicato il 10 giugno 2014, anticipato il 25 marzo dai singoli \"Sangre por Sangre (Blood for Blood)\" e \"Cross to Bier (Cradle of Bones)\". Durante la prima settimana di pubblicazione, l'album ha venduto circa copie.\nIl 13 marzo 2015, viene pubblicato il singolo \"Hush\", di cui viene pubblicato il videoclip il 13 aprile 2015.\n\"Unden!able\" (2015-2017).\nIl 28 settembre 2015 il gruppo annuncia di essere al lavoro sul quinto album in studio, prodotto nuovamente da Kevin Churko.\nIl 23 febbraio 2016, viene pubblicato il lyric video per \"Human\", brano che anticipa \"Unden!able\", pubblicato il 3 giugno 2016.\nSesto album e morte di Vinnie Paul (2018-presente).\nIl 26 ottobre 2017 Blabbermouth.net riport\u00f2 che il gruppo avrebbe iniziato le registrazioni del sesto album in studio all'inizio del novembre successivo. Il 22 giugno 2018 Vinnie Paul mor\u00ec a causa di una cardiomiopatia, pochi giorni dopo aver terminato le registrazioni delle tracce di batteria per l'album.\nIl 27 novembre 2018 il gruppo conferm\u00f2 l'uscita dell'album per il 2019; il 2 gennaio 2019 venne pubblicato un teaser dell'album."}
{"id": "1081348", "revid": "77358", "url": "https://it.wikipedia.org/wiki?curid=1081348", "title": "Great wall", "text": ""}
{"id": "1081349", "revid": "767487", "url": "https://it.wikipedia.org/wiki?curid=1081349", "title": "Kam Lee", "text": "Biografia.\n\u00c8 citato tra i primi cantanti della storia ad aver presentato e quindi creato il genere vocale tipico del death metal denominato growl. \nRiguardo ai testi, Lee prese grandi spunti dallo scrittore Howard Phillips Lovecraft e le stesse cover dei suoi album, disegnate da Ed Repka, sono derivate dallo stesso autore.\nNel 2009, Lee ha fondato un nuovo progetto death metal, i Bone Gnawer, con Rogga Johansson, Morgan Lie e Ronnie Bjornstrom."}
{"id": "1081350", "revid": "113308024", "url": "https://it.wikipedia.org/wiki?curid=1081350", "title": "Karbovanec' ucraino", "text": "Il karbovanec' (in ucraino: \u041a\u0430\u0440\u0431\u043e\u0432\u0430\u043d\u0435\u0446\u044c, \"karbovanec\u2019\", traslitterato anche come \"karbovanets\", \"karbovanez\", \"karbowaniec\" ecc.; plurale \u043a\u0430\u0440\u0431\u043e\u0432\u0430\u043d\u0446\u0456 (\"karbovanci\") e \u043a\u0430\u0440\u0431\u043e\u0432\u0430\u043d\u0446\u0456\u0432 (\"karbovanciv\") era la valuta in Ucraina durante tre periodi diversi. Questo nome era anche utilizzato in ucraino per il rublo sovietico.\nStoria.\nPrimo karbovanec'.\nDurante la breve indipendenza della repubblica popolare ucraina dal 1917 al 1920, l'Ucraina emise valuta secondo un sistema di 100 shah = 1 grivnia; 2 grivnie = 1 karbovanec'. Il karbovanec' era equivalente al rublo russo.\nSecondo karbovanec' (1942-1944).\nDurante l'occupazione nazista dell'Ucraina nella seconda guerra mondiale, il governo occupante tedesco Reichskommissariat Ukraine emise banconote in \"karbowanez\". Furono introdotte nel giugno del 1942 nei tagli da 1 a 500 karbovanec'; le banconote avevano colori scuri, erano scritte in tedesco e recavano una scritta in lingua ucraina: \"la falsificazione \u00e8 punita con l'imprigionamento\". Le banconote raffiguravano una ragazza, un contadino, un minatore e un comandante unitamente ai simboli nazisti, fingendo in tal modo di essere una valuta popolare.\nLe banconote furono sostituite dal rublo sovietico alla pari e rimasero in circolazione dal 1942 al 1944.\nTerzo karbovanec' (1992-1996).\nNel novembre del 1990, nel periodo del collasso dell'economia pianificata sovietica, la RSS Ucraina introdusse dei tagliandi, distribuiti alla popolazione ucraina. Questi buoni erano necessari in aggiunta al rublo sovietico per acquistare merce essenziale.\nDal 10 gennaio 1992 i karbovanec' ucraini sostituirono il rublo sovietico alla pari, con codice ISO 4217 UAK. Le banconote erano emesse nei tagli da 1, 3, 5, 10, 25, 50, e 100 karbovanec'. Tutte le banconote del 1991 avevano le stesse figure, con Lybid, la sorella dei fondatori di Kiev sul fronte e la Cattedrale di Santa Sofia a Kiev sul retro. Nel 1992 furono introdotte banconote da 100, 200, 500 e 1.000 karbovanec', che erano pi\u00f9 difficili da contraffare. Nel 1993 si aggiunsero anche i tagli da 2.000 e 5.000, che furono i primi a raffigurare lo stemma dell'Ucraina. Nello stesso anno furono introdotte banconote da 10.000, 20.000, 50.000, 100.000, pi\u00f9 grandi di dimensioni, che raffiguravano il monumento di Vladimir sul fronte e l'Opera di Kiev sul retro. Nel 1994 furono stampate banconote da 200.000 e 500.000 karbovanec' e nel 1995 quelle da 1.000.000.\nIl karbovanec', soggetto a una fortissima inflazione, fu sostituito dalla grivnia nel 1996 al cambio di 100.000 karbovanec' = 1 grivnia. Quando la nuova valuta fu introdotta nel 1996, fu istituito un periodo di 15 giorni (dal 2 al 16 settembre) durante il quale avrebbero potuto circolare entrambe le valute. L'uso dei karbovanec' per tutti i tipi di pagamento fu sospeso completamente dopo il mese di settembre 1996."}
{"id": "1081351", "revid": "98077", "url": "https://it.wikipedia.org/wiki?curid=1081351", "title": "Paste di Meliga", "text": ""}
{"id": "1081352", "revid": "78273", "url": "https://it.wikipedia.org/wiki?curid=1081352", "title": "Karbovanets", "text": ""}
{"id": "1081354", "revid": "169529", "url": "https://it.wikipedia.org/wiki?curid=1081354", "title": "Epitaffio di Pericle", "text": "L'Epitaffio (\"\u1f18\u03c0\u03b9\u03c4\u03ac\u03c6\u03b9\u03bf\u03c2\", \"Epitaphios\"), conosciuto anche come Epitafio o Orazione funebre, \u00e8 un'orazione funebre di Pericle pronunciata ad Atene alla fine del primo anno della guerra del Peloponneso (431-404 a.C.) come parte del funerale pubblico annuale per i caduti in guerra. \nFonte.\nIl discorso \u00e8 riportato da Tucidide nel secondo libro della sua Storia della guerra del Peloponneso. Possiamo essere ragionevolmente sicuri che Pericle abbia pronunciato il discorso nel mese di pianepsione (ottobre/novembre) del 430 a.C. Pericle ha lasciato un altro epitaffio nel 440 a.C. durante la Guerra di Samo. Tucidide era estremamente meticoloso nella sua documentazione, tuttavia \u00e8 possibile che elementi di entrambi i discorsi siano stati riportati nella sua versione.\nContenuto del discorso.\nL\"Epitaffio\" si differenzia dalla forma consueta dei discorsi funebri ateniesi. David Cartwright lo descrive come \"un elogio della stessa Atene ...\". Il discorso glorifica i risultati di Atene, progettati per risvegliare gli spiriti di uno Stato ancora in guerra.\n\"Proemium\".\nIl discorso incomincia elogiando l'usanza dei funerali pubblici per i morti. Pericle sostiene che chi parla dell'orazione ha l'impossibile compito di soddisfare, da un lato, i soci del defunto, che vorrebbero che le sue azioni siano ingigantite, dall'altro tutti gli altri potrebbero provare un'esagerata gelosia e invidia.\nLode dei morti in guerra.\nPericle incomincia lodando gli antenati degli ateniesi attuali, ricordando brevemente i domini da loro acquisiti. Parte, poi, dall'esempio di altre orazioni e saluti funebri ateniesi sulle grandi conquiste militari del passato: \nInvece, Pericle propone di concentrarsi su: \nElogio della democrazia.\nPericle decide cos\u00ec di lodare la guerra, glorificando la citt\u00e0 per la quale sono morti i suoi concittadini ma, soprattutto, elogiando la sua forma di governo: \nQueste linee formano le radici del concetto di \"giustizia uguale sotto la legge\": \nIl liberalismo di cui parla Pericle si estende anche alla politica estera ateniese: \nAl culmine della sua lode ad Atene, Pericle dichiara: \nInfine, Pericle collega la sua lode della citt\u00e0 ai morti ateniesi morti che sta celebrando: \nLa conclusione sembra inevitabile: \nEsortazione ai viventi.\nPericle quindi si rivolge al pubblico e li esorta a vivere secondo gli standard stabiliti dai defunti: \nEpilogo.\nPericle termina con un breve epilogo, ricordando al pubblico la difficolt\u00e0 del compito di parlare di pi\u00f9 dei defunti. Il pubblico viene quindi congedato.\nGiudizio critico ed eredit\u00e0 culturale.\n\"Tommaso Moro, Thomas Hobbes, G.W.F. Hegel, Lord Macaulay, David Hume, Immanuel Kant, Friedrich Nietzsche e Max Weber, tra gli altri, considerarono l'epitaffio la massima espressione degli ideali della democrazia greca nel periodo del suo splendore\".\nL'attore Paolo Rossi ha pi\u00f9 volte recitato parti dell\"Epitaffio di Pericle\" o presunte tali. Secondo Umberto Eco \"il [...] discorso agli ateniesi \u00e8 un classico esempio di malafede. All'inizio della prima guerra del Peloponneso, Pericle fa il discorso in lode dei primi caduti. Usare i caduti a fini di propaganda politica \u00e8 sempre cosa sospetta, e infatti sembra evidente che a Pericle i caduti importavano solo come pretesto: quello che egli voleva elogiare era la sua forma di democrazia, che altro non era che populismo [...] Oggi diremo che si trattava di un populismo Mediaset\"."}
{"id": "1081356", "revid": "39692", "url": "https://it.wikipedia.org/wiki?curid=1081356", "title": "Geotritone di Ambrosi", "text": ""}
{"id": "1081357", "revid": "1436974", "url": "https://it.wikipedia.org/wiki?curid=1081357", "title": "Flora della Sardegna", "text": "La flora Sarda pur derivando da un substrato comune mediterraneo \u00e8 caratterizzata da specificit\u00e0 ed endemismi. Ci\u00f2 \u00e8 dovuto all'adattamento a condizioni climatiche particolari, all'insularit\u00e0 e alla storia geologica dell'Isola.La flora attuale \u00e8 tuttora caratterizzata da specie che nel Cenozoico, 60 milioni di anni fa, si diffusero costituendo foreste primigenie di tasso, leccio, agrifoglio e lauroceraso, specie mesofile che ben si adattavano al clima caldo-umido dipendente dal piano equatoriale passante per il Sud dell'Europa. Circa 25-28 milioni di anni fa, la Sardegna apparteneva alla placca corso-sarda-calabra che, staccatasi dalla placca europea pressappoco a livello della attuale Provenza, sub\u00ec una rotazione di 90 gradi migrando 400\u00a0km pi\u00f9 a sud nel mar Mediterraneo. Nel Miocene, prima che questo processo si fosse completato, la Sardegna doveva essere ricoperta da foreste imponenti, come documentato dai resti fossili di foresta pietrificata rinvenuti presso il lago Omodeo e a Perfugas. In seguito l'isolamento fu interrotto brevemente per fenomeni legati alla chiusura dello stretto di Gibilterra (5,6 milioni di anni fa) e alle glaciazioni (l'ultimo massimo glaciale risale a circa 15.000 anni fa) favorendo lo sviluppo di evoluzioni autoctone di specie ed intere biocenosi.\nPertanto l'Isola \u00e8 oggi caratterizzata da endemismi tipicamente sardi, altri condivisi con la vicina Corsica, o con Corsica e Baleari, altri ancora tipici di areali ristretti del bacino del Mediterraneo soprattutto occidentale.\nGli ecosistemi.\nIl particolare contesto geologico e climatico che ha interessato lungamente la Sardegna ha determinato la coevoluzione di specie tipicamente mediterranee (sclerofille sempreverdi) a formare numerose associazioni vegetali a partire dagli ambienti costieri fino a quelli montani passando per la macchia, i boschi e le lagune interne. Questi ambienti sono a loro volta modulati dalle condizioni climatiche e pedologiche locali creando di volta in volta contesti nuovi e tipici. Molte associazioni sono ormai alterate dall'intervento umano, soprattutto a causa del disboscamento selvaggio degli ultimi secoli e della pratica dell'incendio per generare pascoli. Gli ecosistemi principali secondo il criterio di Massa e Schenk (1980) sono rappresentati da: \nLungo i litorali, caratterizzati da specie psammofile, si possono distinguere ulteriori fasce: spiaggia, anteduna, duna, retroduna, scogli e falesie rocciose, e infine gariga delle zone aride rocciose.\nSono rappresentate da stagni, acquitrini, saline e lagune collocate in prossimit\u00e0 delle coste e di cui la Sardegna \u00e8 ricchissima. Le specie vegetali in grado di adattarsi all'acqua salmastra (alofite) si sostituiscono gradualmente alle piante d'acqua dolce (idrofite).\n\u00e9 costituita da alberi e arbusti a sclerofille e rappresenta l'elemento prevalente e caratterizzante. Una classificazione semplice suddivide questo tipo di formazione in macchia bassa e macchia alta in relazione alle dimensioni della copertura vegetale. Un'altra classificazione invece tiene conto del tipo di associazione vegetale nei diversi contesti climatici e, a seconda della prevalenza, prende il nome di macchia a leccio, ginepro, ad erica e corbezzolo, ad olivastro e carrubo e ad olivastro e lentischio, a cisto, a euforbia, a ginestra, ad alloro, ad oleandro e agnocasto.\nComprendono fiumi, ruscelli e laghi artificiali. Gli ecosistemi di questi ambienti freschi risentono fortemente dei cicli stagionali e dell'altitudine e pertanto accolgono varie associazioni in relazione a questi fattori.\nL'imponenza di alcune di queste formazioni, un tempo ricchissime in Sardegna, si pu\u00f2 ammirare soprattutto in aree montane e collinari del centro e del nord. La foresta di leccio \u00e8 la pi\u00f9 caratteristica, seguita dai querceti caducifogli, i castagneti e le sugherete. Mentre queste formazioni sono testimoni della flora mesofila del Terziario, le pinete sono di chiara origine antropica.\nQuesto ambiente, caratterizzato dagli arbusti prostrati e le specie igrofile lungo i torrenti, seppure poco rappresentativo per via dei modesti rilievi della Sardegna, \u00e8 interessante per la presenza di numerosi endemismi e specie di interesse. \nQueste zone hanno subito la cancellazione del paesaggio originario che \u00e8 stato sostituito dalle attivit\u00e0 residenziali e agricole. In particolare i pascoli sono caratterizzati dalla presenza di specie bulbose annuali come l'asfodelo e l'aglio.\nSpecie botaniche in Sardegna.\nDei 2054 taxa che costituiscono la flora vascolare della Sardegna 1991 sono angiosperme, raggruppate in 667 generi di 114 famiglie, 50 pteridofite e 13 gimnosperme. Inoltre, dei 695 generi presenti nell'isola, 62 comprendono endemismi. Se fino ad un decennio fa si contavano 202 specie endemiche oggi se ne contano almeno un centinaio in pi\u00f9 e ulteriori sono ancora in corso di studio."}
{"id": "1081359", "revid": "785863", "url": "https://it.wikipedia.org/wiki?curid=1081359", "title": "Uomo Cosa", "text": "L'Uomo Cosa (\"Man-Thing\"), il cui vero nome \u00e8 Theodore \"Teddy\" Sallis, \u00e8 un personaggio dei fumetti, creato da Gerry Conway e Roy Thomas (testi), Gray Morrow (disegni), pubblicato dalla Marvel Comics. La sua prima apparizione \u00e8 in \"Savage Tales\" (vol. 1) n. 1.\nIl personaggio ha raggiunto l'apice della sua \"vita fumettistica\" in mano allo sceneggiatore Steve Gerber.\nAtipico supereroe, Man-Thing vive in Florida, nella paludi seminole. Il suo personaggio \u00e8 stato spesso paragonato a Swamp Thing della concorrente DC Comics, con il quale ha in comune una storia piuttosto simile. Man-Thing narra di uno scienziato che diventa un mostro delle paludi, composto di materiale vegetale, eroe per caso in quanto, quando si trova di fronte uno scenario di crimine e morte, il suo senso di giustizia emerge, facendolo agire a tutti gli effetti come un \"eroe\". La frase \u00abChiunque conosca la paura brucia al tocco di Man-Thing\u00bb \u00e8 riferita al fatto che chiunque sia colpevole brucia letteralmente, se Man-Thing lo tocca.\nNel 2005 \u00e8 stato prodotto e distribuito direct-to-video un film su Man-Thing, intitolato \"Man-Thing - La natura del terrore\".\nBiografia del personaggio.\nOrigini.\nL'Uomo Cosa apparve per la prima volta sulla rivista \"Savage Tales\" n. 1 (1971) opera di Thomas e Conway e disegnato da Gray Morrow. In questa sua prima storia veniva spiegata l'origine del personaggio che aveva molti punti in comune con Swamp Thing della DC.\nTeddy Sallis \u00e8 un biochimico nato a Omaha, Nebraska. Tradito dalla sua fidanzata Ellen Brandt, Sallis, mentre \u00e8 inseguito dagli agenti dell'AIM che vogliono assolutamente la sua formula (che pi\u00f9 tardi scopriremo essere il \"siero del super-soldato\" che ha dato vita a Capitan America), annega nella palude e si trasforma nell'Uomo Cosa a causa di una letale combinazione tra la sua formula e i poteri che la palude possiede. Sallis sembra incosciente dentro l'Uomo Cosa, ma a volte sembra che la forma umana cosciente di Sallis ritorni a prevalere sull'Uomo Cosa; inoltre sembra che Sallis sia tornato per poco tempo nella sua forma umana, qualche volta.\nLa successiva storia, \"Savage Tales\" n. 2, viene finita di pubblicare su \"Astonishing Tales\" n. 12, scritto da Len Wein. La storia introduce l'assistente di Sallis, Dr. Wilma Calvin. Appare anche Ka-Zar, nella storia scritta da Roy Thomas, e la storia diventa un flashback con Ka-Zar che incontra Man-Thing, alla fine di questo albo. Nel numero 13, scritto sempre da Thomas, Ka-Zar e l'Uomo Cosa distruggono la base dell'AIM.\nGli albi dal numero 15 al 20 narrano di Ka-Zar impegnato a cercare di distruggere ci\u00f2 che rimane della formula creata da Sallis, che fa gola a Nick Fury e Bobbi Morse. Alla fine, l'unico ad avere una copia della formula \u00e8 Dr. Calvin, ma solo nella sua mente.\nIl personaggio, dopodich\u00e9, compare nella rivista \"Adventure into Fear\" n. 10 (1972), ad opera di Conway e Morrow, che narrano nuovamente le origini del personaggio e lo trasformano in un eroe in piena regola. La rivista continua a contenere storie sul personaggio per altri nove numeri, con Steve Gerber ai testi che subentra al numero 11.\nIl periodo di Steve Gerber.\nCon Steve Gerber la storia di Man-Thing diventa complessa. Nel numero 14 introduce il \"Nexus of All Realities\", in cui nasceranno demoni, mostri, fantasmi e altre creature terrificanti, che serviranno a diventare super-antagonisti del personaggio nonostante l'Uomo Cosa continui anche a scontrarsi con antagonisti normali come criminali, assassini, vigilantes. La storia \"Fear\" introduce numerosi personaggi che diverranno importanti nel cast della testata: il demone Thog, Dakimh the Enchanter e numerosi esseri umani, tra i quali i membri del Cult of Zhered-Na, che diverranno alleati dell'Uomo Cosa.\nIl nemico di maggior successo della testata \u00e8 sicuramente Franklin Armstrong Schist, che vorrebbe costruire un aeroporto a Citrusville. La serie termina con il numero 19 ed una bizzarra storia che vede coinvolto il demone Thog alle prese con numerosi personaggi della Marvel, inclusi Devil e la Vedova Nera.\nL'Uomo Cosa chiude la sua avventura in \"Adventure into Fear\" per ripartire, nel gennaio del 1974, con una testata tutta sua, intitolata semplicemente \"Man-Thing\", ad opera di Gerber e con artisti che si avvicendano come Val Mayerik, Mike Ploog, John Buscema e Jim Mooney. Questa nuova serie presenta un nuovo antagonista, l'Insanicida, e di nuovo Schist alle prese con l'eroe della storia. In una delle storie viene rivelato il perch\u00e9 Schist voglia creare un aeroporto: egli vuole trovare la fontana della Giovinezza.\nInsieme a questa nuova testata ne esordisce un'altra: \"Giant-Size Man-Thing\". La testata \u00e8 scritta, per i primi cinque numeri, sempre da Gerber. Le storie presentano anche un nuovo personaggio dissacrante, Howard the Duck. Man-Thing viene cancellato col numero 22 a causa di Gerber. L'autore, infatti, viene persino introdotto nel mondo fumettistico e spiega nell'ultima storia che non ha pi\u00f9 idee per il personaggio. Nonostante ci\u00f2 Gerber continuer\u00e0 a inserire Man-Thing in altre collane della Marvel nel corso del tempo, facendolo interagire con i personaggi famosi dell'editore, come Spider-Man.\nGerber, nel 1989, realizzer\u00e0 una nuova serie in 12 parti dell'Uomo Cosa, che viene subito bollata come la pi\u00f9 violenta storia del personaggio di sempre.\nQuello che venne in seguito.\nL'Uomo Cosa ritorna nell'universo Marvel nel novembre del 1979, con una nuova serie, scritta da Michael Fleischer e disegnata da Jim Mooney e Don Perlin. Le storie che scrive Fleischer, per\u00f2, sono criticate dai fan provocandone l'abbandono della serie con il numero 3. Subentra nel n. 4 Chris Claremont, che introduce D'Spayre, che poi diverr\u00e0 un super nemico degli X-Men, e nuovi personaggi come la \"cheerleader\" Bobbie Bannister e lo sceriffo di Citrusville John Daltry.\nL'ultimo numero della serie sar\u00e0 l'11, nel quale Claremont decide di uccidere lo sceriffo. Man-Thing torner\u00e0 in una terza serie, nel 1997, con J.M. DeMatteis ai testi e Liam Sharp ai disegni, per otto lunghi episodi. DeMatteis torna all'inizio, reinserendo nella storia Ellen Brandt e Howard the Duck.\nL'Uomo Cosa, gi\u00e0 ripresentato nella serie \"Marvel Zombi\", torna poi come ospite in varie testate Marvel, tra le quali quelle di Shang-Chi e di Hulk. Successivamente diventer\u00e0 il miglior amico di Howard il Papero, con il quale stringer\u00e0 un legame molto profondo.\nThunderbolts.\nL'Uomo Cosa viene inserito nei nuovi Thunderbolts nel n. 144 della serie da Capitan America, insieme a Moonstone, Boomerang, Fantasma, Satana Hellstrom, Troll, Mr. Hide, Centurius, Luke Cage, Songbird e Mach-5.\nDopo si dispersero nel tempo (a eccezione di Luke, Songbird e Mach-5), ma grazie all'Uomo-Cosa (che scopr\u00ec di potersi teletrasportare e dopo impar\u00f2 anche il linguaggio universale) riuscirono a ritornare, ed una volta che si riunirono tutti (con il sostegno del Fenomeno) riuscirono a sconfiggere i Nuovi Vendicatori oscuri, formati da E-Apaec, Ragnarok, Trick Shot ed una che si fingeva Scarlet utilizzando la tecnologia.\nMan Thing: end of The World.\nMan-Thing e Howard il Papero restano gli unici esseri viventi sulla Terra dopo che tutti quanti (supereroi e super-cattivi compresi) sono morti a causa dell'inquinamento. Per un po' di tempo vagano alla ricerca di qualche sopravvissuto. Un gruppo di Skrull atterrano per catturarli. I due li combattono ma vengono sconfitti e portati nell'astronave. Dentro scoprono che c'\u00e8 anche una bambina inumana di nome Jenny. Infatti \u00e8 proprio lei ad aver causato l'inquinamento per via dei suoi poteri estremamente tossici. I due dialogano con lei, affermando che sono sopravvissuti perch\u00e9 (non sono terrestri normali)\nPoteri e abilit\u00e0.\nL'Uomo Cosa \u00e8 uno dei personaggi pi\u00f9 forti dell'universo Marvel. La sua forza \u00e8 elevata a tal punto da competere con Sentry. Possiede degli enormi poteri, grazie ad un'unione della forza della sua formula e della palude che lo ha inghiottito. All'inizio ha una forza pari a quella di Capitan America, ma in seguito diventa molto pi\u00f9 forte, dimostrando di essere in grado di fare a pezzi le persone. \u00c8 anche invulnerabile, grazie a un corpo composto da vegetali: il che lo rende invulnerabile a qualsiasi colpo sia d'arma da fuoco, sia di armi da taglio o altro. Il suo corpo, inoltre, si rigenera molto velocemente.\nMan-Thing, inoltre, \u00e8 molto emotivo come personaggio. Prova emozioni e sensazioni come un essere umano qualsiasi. Quando prova sentimenti di rabbia, frustrazione e cattiveria, diventa molto violento, producendo un acido solforico che brucia gli esseri umani.\nInoltre ha recentemente imparato a teletrasportarsi ed anche ad utilizzare il linguaggio universale, ovvero un linguaggio che ogni persona capisce nel modo che gli \u00e8 pi\u00f9 comodo, per esempio mentre parlava si poteva notare che Satana Hellstrom aveva sentito la frase in un linguaggio infernale, mentre Boomerang lo aveva sentito come se fosse un mafioso.\nAmalgam.\nMan-Thing si fonde con Man-Bat, diventando Bat-Thing.\nAltre versioni.\nCompare brevemente in alcune testate Ultimate:\nAltri media.\nCinema.\nSulla scia dei successi dei personaggi Marvel al cinema, la Lions Gate ha deciso di acquistare i diritti di Man-Thing per farne una trasposizione cinematografica. La regia del film \u00e8 di Brett Leonard mentre autore della sceneggiatura \u00e8 Hans Rodinoff, autore di una pi\u00f9 recente incarnazione del personaggio a fumetti. Il cast \u00e8 ricco di giovani attori sconosciuti, in cui si distingue Jack Thompson nei panni di Schist. Il film, che sarebbe dovuto uscire al cinema nel 2004, fu \"inspiegabilmente\" per i fan, fatto uscire solo in DVD, dopo una messa in onda nel canale SCI FI CHANNEL nel 2005. La verit\u00e0 di questa decisione fu spiegata quando i fan videro il film e lo commentarono negativamente. La pellicola si basa solo vagamente sui fumetti, con un vago omaggio alle storie di Gerber, con l'introduzione del personaggio di Schist. La pellicola non presenta n\u00e9 le origini del personaggio n\u00e9 tanto meno lo mostra: Man-Thing, infatti, viene mostrato solo negli ultimi minuti della pellicola come \"il nemico della situazione\". Ted Sallis viene soltanto citato un paio di volte. La pellicola \u00e8 stata considerata la peggiore tratta da un fumetto Marvel mai prodotta."}
{"id": "1081360", "revid": "122322555", "url": "https://it.wikipedia.org/wiki?curid=1081360", "title": "John Wesley Shipp", "text": "Biografia.\nHa vissuto a New York dove ha studiato recitazione. \nHa recitato per la prima volta nel 1980 nella soap opera \"Sentieri\", interpretando il ruolo del dr. Kelly Nelson.\nHa vinto per due volte consecutive l'Emmy Awards, la prima volta per \"Cos\u00ec gira il mondo\" e la seconda volta per \"Santa Barbara\", dove interpretava Martin Ellis, l'ex fidanzato piuttosto manesco di Victoria Lane.\nIl ruolo per cui \u00e8 maggiormente conosciuto \u00e8 quello di Mitch Leery nella serie tv \"Dawson's Creek\" dove interpreta il ruolo del padre del protagonista. Prima ancora aveva interpretato Barry Allen in \"Flash\", nel 1990.\nNella serie statunitense \"The Flash\" del 2014 ricopre il ruolo di Henry Allen, il padre di Barry Allen/Flash per poi interpretare un'altra incarnazione di Flash, ovvero Jay Garrick. Nel 2018 durante il crossover DC Elseworlds riprende dopo circa 30 anni il ruolo del suo originale \"Flash\" interpretato nel 1990, inserito nell'Arrowverse come Flash di Terra-90, ruolo che continuer\u00e0 anche nel 2019 nel crossover successivo Crisi sulle Terre infinite."}
{"id": "1081361", "revid": "767487", "url": "https://it.wikipedia.org/wiki?curid=1081361", "title": "Rick Rozz", "text": "Rick \u00e8 famoso per essere stato membro della death metal band Death e dei Massacre. Attualmente vive ad Altamonte Springs in Florida.\nIl suo stile musicale \u00e8 facilmente ascoltabile nei suoi dischi, ovvero \"From Beyond\", \"Inhuman Condition\" e \"Promise\". Il suo capolavoro \u00e8 considerato il brano \"Pull the Plug\", pubblicato con i Death.\nBiografia.\nRick Rozz nacque a Brooklyn ma fin da bambino si trasfer\u00ec ad Apopka, in Florida, ed inizi\u00f2 nei primi anni ottanta ad appassionarsi alla chitarra. Intorno al 1982 fond\u00f2 con alcuni amici la sua prima band, gli Hidden Force, con i quali si esibiva in cover di classici brani del metal. La band ebbe vita breve, poich\u00e9 Rick fu invitato ad unirsi ad un'altra band della zona, i Thatcher, un gruppo di Orlando ispirato a band quali Iron Maiden e Judas Priest.\nNel frattempo, alle scuole superiori, Rick conobbe nel 1983 Chuck Schuldiner, un giovane chitarrista con il quale condivideva la passione per gruppi estremi, in special modo per Slayer e Possessed, e presto i due divennero amici. Dopo poco, Schuldiner propose a Rick di creare un nuovo gruppo, cosicch\u00e9 il giovane decise di abbandonare i Thatcher, a causa del disinteresse verso il genere della band. Ai due si un\u00ec il batterista e cantante Kam Lee, ed il neonato gruppo si ribattezz\u00f2 Mantas. Il trio cominci\u00f2 a farsi conoscere in concerti locali, dove ottennero una certa fama grazie al genere estremo e brutale proposto. Nel 1984 i Mantas pubblicarono la loro prima demo, intitolata Death by Metal, che ottenne un grande successo e fu considerato uno dei primi lavori death metal. Poco tempo dopo la pubblicazione della demo, Schuldiner decise di cambiare il nome del gruppo in Death, e agli inizi del 1985 il trio pubblic\u00f2 una nuova demo, chiamata Infernal Death. Successivamente alla pubblicazione della demo, tuttavia, emersero alcuni scontri tra i membri della band che divennero sempre pi\u00f9 gravi, fino a che Schuldiner decise di espellere dal gruppo Lee e Rick e di trasferirsi a San Francisco per reclutare una nuova line-up.\nPoco tempo dopo, a Lee e Rick fu offerto di unirsi ai Massacre, un gruppo death metal locale da poco formato, che aveva avuto alcuni problemi con dei membri. I due accettarono, e la band, allora composta da Allen West alla chitarra, Mike Borders al basso e Bill Andrews alla batteria, si esib\u00ec in alcuni show dal vivo, arrivando agli inizi del 1986 ad aprire un concerto per gli Obituary. Nello stesso periodo iniziarono a circolare le prime demo del gruppo, che ebbero una buona presa sul pubblico. Nel 1987 Borders fu sostituito da Terry Butler, ma si formarono alcuni screzi tra Lee ed il resto del gruppo. Nello stesso anno, poi, Rick, Andrews e Butler furono ricontattati da Schuldiner per ritornare nei Death, ed i tre accettarono, lasciando i Massacre che di conseguenza si sciolsero.\nNel 1988 i Death pubblicarono il loro secondo album, Leprosy, considerato uno dei capisaldi del death metal, e partirono per un tour americano. Nel 1989, durante le ultime date del tour, Rick decise di abbandonare i Death per alcune incomprensioni, venendo sostituito da James Murphy, e, riunitosi a Kam Lee, rifond\u00f2 i Massacre reclutando il bassista Butch Gonzales e il batterista dei Whiplash Joe Cangelosi. La riformata band inizi\u00f2 i lavori per un album, e nel 1990 fecero il suo rientro in essa Butler e Andrews, defezionati dai Death subito dopo il mancato tour europeo di supporto a \"Spiritual Healing\". I Massacre pubblicarono il loro primo disco, \"From Beyond\", nel 1991; l'album ottenne ottimi giudizi da pubblico e critica, venendo considerato uno dei pi\u00f9 importanti album death metal di sempre e rendendo la band famosa nell'ambito del metal americano.\nNel 1992 la band pubblic\u00f2 un EP, Inhuman Condition che, sulle stesse coordinate del precedente lavoro ed anche grazie alla partecipazione come ospite del cantante dei Venom Cronos ebbe un buon successo, ma ancora una volta emersero dei problemi tra i membri del gruppo, che si sciolse poco dopo e si riform\u00f2 l'anno successivo con una line-up diversa, che vedeva Pete Sison al basso e Syrus Peters alla batteria. Nel 1996 i \"nuovi\" Massacre pubblicarono un secondo album, Promise, il quale per\u00f2 si allontanava troppo dalle sonorit\u00e0 classiche del gruppo per concentrarsi sul metal e sul rock pi\u00f9 melodico. Per questo motivo l'album ottenne aspre critiche, e a causa dell'insuccesso ottenuto la band decise di sciogliersi definitivamente. Dopo lo scioglimento, Rick decise quindi di abbandonare il mondo del metal per ritirarsi a vita privata, lavorando sporadicamente con gruppi acustici e southern rock.\nSolo nel 2005 Rick Rozz fu invitato a diventare membro di un gruppo death metal emergente chiamato Death Before Dying, ma l'esperimento dur\u00f2 pochi mesi e il chitarrista torn\u00f2 a dedicarsi ad altre attivit\u00e0.\nNel 2009, dopo quasi quindici anni di silenzio dalla scena, Rick dichiar\u00f2 di aver fondato una nuova band, chiamata M Inc., insieme all'ex batterista dei Pain PrincipleMike Mazzonetto e al cantante e bassista degli Shine Terry Shrock. Shrock fu velocemente sostituito dal cantante Chris Jack e dal bassista Tim Vazquez, provenienti dai Devolve, e la band fece il suo debutto dal vivo in supporto agli Obituary.\nNel 2011 gli M Inc. hanno pubblicato il loro primo album, Taste the Hate, e pi\u00f9 tardi, nello stesso anno, Rozz ha deciso di riformare i Massacre insieme a Mazzonetto, Butler e al nuovo cantante Ed Webb, che sostituisce Kam Lee. I Massacre hanno pubblicato nel 2014 un nuovo album, Back From Beyond."}
{"id": "1081363", "revid": "6923", "url": "https://it.wikipedia.org/wiki?curid=1081363", "title": "Anemone hortensis", "text": "Anemone hortensis , comunemente nota come anemone stellata o fior di stella, \u00e8 una pianta erbacea appartenente alla famiglia delle Ranunculacee, diffusa nel bacino del Mediterraneo.\nDescrizione.\n\u00c8 una pianta perenne, erbacea, rizomatosa, con fusto eretto alla fioritura.\nHa foglie basali picciuolate con lamina palmata, e 3-5 lobi arrotondati. \nI fiori sono terminali di colore variabile da bianco-azzurrino a rosso-viola, hanno 12-20 petali lanceolati e acuti, e numerosi stami grigio-antracite.\nDistribuzione.\n\u00c8 una specie endemica del bacino mediterraneo, diffusa dalla Spagna alla Turchia e presente in Algeria. \u00c8 una delle sole tre specie di \"Anemone\" presenti sul territorio italiano, assieme ad \"A. coronaria e\" \"A. palmata\".\nBibliografia.\nRoyal Botanic Garden Edinburgh. Flora Europaea"}
{"id": "1081365", "revid": "287204", "url": "https://it.wikipedia.org/wiki?curid=1081365", "title": "Ivan Helguera", "text": ""}
{"id": "1081366", "revid": "729019", "url": "https://it.wikipedia.org/wiki?curid=1081366", "title": "Nikolaj Nikolaevi\u010d Judeni\u010d", "text": "Generale dell'Armata imperiale russa durante la prima guerra mondiale, ottenne numerosi successi militari sul fronte del Caucaso contro le forze dell'Impero ottomano. Durante gli anni della Guerra civile russa del 1918-1922 fu uno dei principali leader della controrivoluzione nella Russia nord-occidentale.\nCarriera militare.\nNikolaj Nikolaevi\u010d Judeni\u010d nacque a Mosca. Formatosi al Collegio Militare Aleksandrovskij (dove studi\u00f2 fino al 1881), si diplom\u00f2 all'Accademia dello Stato Maggiore nel 1887 e prosegu\u00ec la sua carriera di ufficiale dell'esercito russo al comando di un reggimento durante la guerra Russo-Giapponese del 1904-1905. Successivamente ricevette la nomina a comandante del Distretto Militare di Kazan' (1912) e poi nel 1913 del Distretto Militare del Caucaso. Subito dopo lo scoppio delle ostilit\u00e0 nell'autunno del 1914 contro l'Impero Ottomano nella Prima Guerra Mondiale, il generale Judeni\u010d, allora nello Stato Maggiore dell'Armata del Caucaso, ottenne una vittoria nella battaglia di Sar\u0131kam\u0131\u015f contro le truppe turche comandate da Ismail Enver.\nComandante in Caucaso.\nNel gennaio del 1915 fu nominato Comandante in Capo dell'Armata del Caucaso in sostituzione del generale Voroncov. Judeni\u010d prov\u00f2 a sfruttare la superiorit\u00e0 delle truppe russe avanzando in territorio turco nella zona del lago di Van. Nel maggio del 1915 i russi riuscirono ad occupare la citt\u00e0 di Van, ma furono costretti a ripiegare due mesi dopo. In agosto i turchi rioccuparono la citt\u00e0. L'arrivo del Granduca Nicola \"il Giovane\", appena rimosso dal ruolo di Comandante in Capo di tutte le armate della Russia e nominato comandante della regione del Caucaso, consent\u00ec al generale Judeni\u010d di avere mano libera per le operazioni nella zona di Van ed in settembre i russi ripresero la citt\u00e0. Tuttavia i combattimenti in questa regione continuarono per i successivi 14 mesi con risultati alterni, senza che nessuno dei due schieramenti riuscisse a prevalere sull'altro.\nNel 1916, durante una nuova grande offensiva dell'Armata del Caucaso, Judeni\u010d ottenne una vittoria contro i turchi nella battaglia di Erzurum, la principale fortezza ottomana dell'Anatolia orientale e sede del quartier generale della Terza Armata mentre sulla costa del Mar Nero i russi conquistarono la citt\u00e0 di Trebisonda, l'odierna Trabzon. Nell'estate dello stesso anno, nonostante la presenza del generale turco Mustafa Kemal, fall\u00ec la controffensiva dei turchi che era culminata nella battaglia di Erzincan, altra fortezza turca ad ovest di Erzurum. .\nLa Guerra Civile Russa.\nIn seguito alla Rivoluzione Russa del febbraio-marzo 1917, il nuovo governo rimosse Judeni\u010d dal comando dell'Armata del Caucaso e lo mand\u00f2 in un settore del fronte di importanza secondaria. Nel mese di aprile il generale lasci\u00f2 l'esercito russo.\nUn anno dopo la Rivoluzione d'Ottobre del 1917, Judeni\u010d ripar\u00f2 in Finlandia, per poi raggiungere nel 1919 l'Estonia. Judeni\u010d decise di intervenire nella Guerra Civile Russa ed al comando di una piccola armata di truppe volontarie lanci\u00f2 in maggio un'offensiva verso Pietrogrado (San Pietroburgo), una delle due capitali del dissolto Impero Russo, ma fu costretto a ripiegare in Estonia.\nNel luglio del 1919 l'ammiraglio Aleksandr Kol\u010dak, capo del governo Bianco insediato in Siberia, riconobbe Judeni\u010d come comandante in capo della regione del Nord Ovest. Con questo nuovo ruolo ufficiale ed il sostegno finanziario delle Potenze Occidentali, egli riorganizz\u00f2 le forze bianche nella zona del Baltico come Armata Bianca del Nord Ovest, della quale assunse il comando militare. Judeni\u010d inoltre divenne membro del \"governo\" controrivoluzionario del Nord Ovest, creato anch'esso con l'aiuto delle Potenze Occidentali, soprattutto la Gran Bretagna, che aveva anche inviato alcune navi per supportare le operazioni militari contro i Rossi nella regione del Baltico.\nNei successivi mesi Judeni\u010d si dedic\u00f2 all'addestramento ed all'organizzazione dell'Armata, forte di circa 20000 soldati, grazie al finanziamento deciso dal governo britannico. All'inizio dell'ottobre 1919, Judeni\u010d decise di lanciare l'offensiva contro Pietrogrado.\nL'autunno del 1919 fu il periodo pi\u00f9 critico della Guerra Civile, poich\u00e9 la maggior parte delle Armate Rosse erano impegnate severamente su fronti diversi e lontani (contro le forze di Kol\u010dak in Siberia e contro le armate dei Cosacchi in un ampio territorio fra il sud della Russia e l'Ucraina), i Bolscevichi potevano disporre solo di esigue forze nella zona di Pietrogrado.\nLa possibilit\u00e0 di successo dell'attacco su Pietrogrado dipendeva anche dall'eventuale supporto da parte dei nazionalisti Bianchi finlandesi, coinvolti anch'essi in una guerra civile contro i Rossi.\nComandante in capo dell'appena creato esercito finlandese era allora l'ex ufficiale dall'Armata Imperiale Russa Carl Gustaf Emil Mannerheim, amico personale di Judeni\u010d, il quale richiese al presidente della Finlandia St\u00e5hlberg che le forze finlandesi partecipassero all'attacco.\nJudeni\u010d in cambio dell'aiuto si impegnava a riconoscere l'indipendenza della Finlandia e l'alleanza del nuovo Stato con le Potenze dell'Intesa. Tuttavia l'ammiraglio Kol\u010dak, che era formalmente il leader politico di riferimento per l'Armata Bianca, non aveva intenzione di riconoscere l'indipendenza della Finlandia, fino al 1917 territorio controllato dalla Russia. Per questa ragione St\u00e5hlberg rifiut\u00f2 di partecipare e Judeni\u010d attacc\u00f2 Pietrogrado con le sole truppe a sua disposizione.\nIl 19 ottobre 1919 l'Armata Bianca del Nord Ovest raggiungeva la periferia della seconda capitale. In dissenso con la maggior parte degli elementi del governo bolscevico a Mosca, rassegnata alla caduta di Pietrogrado, Lev Trockij decise di recarsi nella citt\u00e0 per organizzare personalmente la difesa. I lavoratori delle industrie furono armati e schierati accanto alle truppe dell'Armata Rossa. Nello scontro decisivo le forze di Judeni\u010d non riescono a prevalere ed all'inizio di novembre il generale decide la ritirata verso l'Estonia.\nL'Armata del Nord Ovest viene disarmata e successivamente evacuata dalla Flotta Britannica. Judeni\u010d and\u00f2 in esilio in Francia. Nei restanti anni della sua vita \"l'Eroe del Caucaso\" non ebbe alcun ruolo fra i rifugiati russi e i reduci dell'Armata Bianca. Judeni\u010d mor\u00ec a Saint-Laurent-du-Var, sulla Riviera Francese vicino a Nizza il 5 ottobre 1933."}
{"id": "1081369", "revid": "1318658", "url": "https://it.wikipedia.org/wiki?curid=1081369", "title": "Arnaldo Momigliano", "text": "Fu docente presso le universit\u00e0 di Torino, Pisa, Londra, ed ebbe collaborazioni con atenei stranieri e collabor\u00f2 all'Enciclopedia Italiana, all'Oxford Classical Dictionary e all'Encyclop\u00e6dia Britannica. Fu definito da Donald Kagan \"il pi\u00f9 importante studioso al mondo della storiografia del mondo antico\". Ricevette nel 1974 un cavalierato onorifico del Regno Unito.\nBiografia.\nFamiglia.\nNacque in una famiglia di ebrei piemontesi che\u00a0\u2013 originaria del villaggio savoiardo di Montm\u00e9lian \u2013 aveva alle spalle una storia plurisecolare di spostamenti attraverso le valli della regione, alla ricerca di una sede sicura a riparo da persecuzioni e vessazioni.\nTra i fratelli del nonno Donato figurava quel Marco Momigliano che, come rabbino maggiore, aveva riorganizzato nel 1866 la comunit\u00e0 di Bologna e che fu l'autore di \"Autobiografia di un Rabbino italiano\" (1897). Il familiare pi\u00f9 influente per il futuro storico fu comunque l'altro fratello del nonno: Amadio, modesto uomo d'affari e modesto proprietario di terre. Talmudista, legato alla cultura cabbalistica, appassionato lettore dello Zohar, in rapporti di amicizia con Elia Benamozegh, lo zio Amadio, che negli anni dell'infanzia e dell'adolescenza di Arnaldo visse nella sua stessa casa caragliese, si occup\u00f2 della prima educazione del fanciullo precoce e studioso, a cui insegn\u00f2 l'ebraico, ponendolo in grado di conoscere ben presto l'intero Antico Testamento, facendogli apprendere nel contempo a mente i Proverbi di Salomone e le massime del Pirkei Avot (Le Massime dei Padri).\nBench\u00e9 prendesse talora lezioni da professori di Cuneo, l'istruzione scolastica avvenne sostanzialmente entro le pareti domestiche. Momigliano non frequent\u00f2 mai la scuola, ma verso gli undici anni leggeva il patriarca degli apostati cattolici, Ernest Renan, e cresceva in un clima incline a considerare il rilievo dell'incontro tra la cultura greca con quella ebraica, insieme alla formazione del Cristianesimo, per la civilt\u00e0 occidentale. Parte integrante della cultura familiare era anche l'interesse per il Cristianesimo, rappresentato da Arturo Carlo Jemolo, cugino di Arnaldo da parte di madre, e dall'esempio di Attilio Momigliano, il critico letterario, vicino a posizione crociane, dantista e autore di studi sul cattolico giansenista Alessandro Manzoni.\nSi \u00e8 supposto che rilevante debba essere stata anche la presenza, oltre che l'insegnamento, del \u00abcugino prediletto\u00bb Felice Momigliano, che al dodicenne Arnaldo leggeva e commentava il non ortodosso Spinoza..\nFra Amadio e Felice\u00a0\u2013 ha osservato la curatrice di \"Pagine ebraiche\", Silvia Berti, \u00ab\"Momigliano crebbe assimilando una religiosit\u00e0 che era soprattutto fedelt\u00e0 alla tradizione dei padri e nello stesso tempo precocemente imparava a laicizzarla, e a pensarla storicamente\"\u00bb.\nSuo padre, Salomone Riccardo Momigliano, commerciante di granaglie e poi presidente della Cassa rurale di Caraglio fu combattente nella Prima guerra mondiale, consigliere comunale per i democratici antigiolittiani nella provincia di Giolitti, assessore comunale, prosindaco e sindaco; nel 1918 aveva finito con il confluire con la sua fazione antigiolittiana nel Fascio di Combattimento del Comune di Caraglio e in seguito, dal 1923 al 1925, fu segretario politico del Partito Nazionale Fascista cittadino. La madre, Ilda Levi, crocerossina e medaglia di bronzo nella prima guerra mondiale, fu segretaria femminile anch'essa del Fascio di Caraglio fino al 1938 e al momento della guerra etiopica si era prodigata dopo il varo delle sanzioni economiche all'Italia nella campagna per la raccolta dell'Oro alla Patria.\nL'ambiente familiare in cui il giovane Arnaldo era venuto formandosi univa quindi il rispetto rigoroso della tradizione religiosa ebraica a una convinta accettazione della realt\u00e0 statuale italiana senza soluzione di continuit\u00e0 tra lo stato liberale e il regime fascista: nel 1936 si arruol\u00f2 volontario nella Milizia Volontaria per la Sicurezza Nazionale. Solo nell'ambiente universitario torinese e poi, soprattutto a Roma, tra gli intellettuali impegnati nel lavoro di redazione dell'Enciclopedia Italiana, il giovane Momigliano conobbe l'opposizione antifascista, le cui ragioni intese progressivamente fino ad assumerle come proprie al manifestarsi della persecuzione razziale antisemita che gli avrebbe resa assurda l'identificazione tra patria e regime fascista.\nGli anni torinesi.\nSuperato brillantemente, eccezion fatta per la matematica, l'esame di maturit\u00e0 al Liceo Silvio Pellico di Cuneo nel 1925, primo anno di attuazione della riforma Gentile, Momigliano si iscrisse alla Facolt\u00e0 di Lettere dell'Universit\u00e0 di Torino dove pot\u00e9 conoscere e frequentare Carlo Dionisotti, Mario Soldati, Cesare Pavese, Lalla Romano, Aldo Bertini, Aldo Garosci, Ludovico Geymonat, Paolo, Piero e Renato Treves, Giulio Carlo Argan, Norberto Bobbio, Virginia, Carlo e Alessandro Galante Garrone, Leone Ginzburg, Massimo Mila.\nNei primi anni di universit\u00e0, Momigliano attese a studi letterari e filosofici. In una lettera del 9 agosto 1926 indirizzata all'amico Carlo Dionisotti scriveva: \u00abHo letto i Prolegomeni di Kant nell'edizione mirabilmente commentata da Piero Martinetti. \u00c8 lettura non troppo difficile e davvero vivificante. Tu ti accorgi che un nuovo infinito mondo di meditazioni ti si apre\u00bb.\nE in una successiva lettera, sempre da Caraglio: \u00abconfesso che, per quanto non ignori i tentativi crociano-gentiliani di dare un significato umano anche all'impossibilit\u00e0 di raggiungere l'assoluto, non riesco a vincere quel senso della trascendenza, che in me spesso torna\u00bb, confessione giovanile in cui traspare gi\u00e0 il nodo, caratteristico di tutta l'opera di Momigliano, di una preoccupazione insieme filosofica e religiosa. Solo al terzo anno di universit\u00e0 Momigliano si orient\u00f2 decisamente alla storia antica, dedicandosi allo studio dello storico greco Tucidide, argomento poi della sua tesi di laurea. La scelta nell'ambito degli studi classici della letteratura e della storia greca, se importava maggiore difficolt\u00e0 tecnica, consentiva al contempo, come osserva Dionisotti, \u00abun prudente distacco dall'abuso che il regime fascista veniva facendo della tradizione romana\u00bb.\nA vent'anni, nel 1928, Arnaldo Momigliano si era iscritto al Gruppo universitario musicale della Giovent\u00f9 Universitaria Fascista. Come pubblico dipendente, negli anni trenta dovette iscriversi al PNF. In tale condizione rimase fino alla espulsione, applicata in seguito alla legislazione razziale, il 28 novembre 1938.\nGli anni romani: libera docenza ed Enciclopedia Italiana.\nLaureatosi nel giugno del 1929, il ventunenne Momigliano segu\u00ec nell'autunno dello stesso anno il maestro Gaetano De Sanctis a Roma, dove inizi\u00f2 la sua collaborazione all'Enciclopedia Italiana e dove, nel dicembre del 1931, ottenne la libera docenza. Dal marzo del 1933, venticinquenne, ricopr\u00ec per incarico la cattedra di storia greca, resasi vacante per il rifiuto di prestare giuramento di fedelt\u00e0 al Fascismo da parte del maestro De Sanctis.\nVincitore nel 1936 del concorso per la cattedra di storia romana all'Universit\u00e0 di Torino, Momigliano torn\u00f2 come professore nell\"alma mater\" che lo aveva laureato sette anni prima. Se la sua carriera universitaria fu rapida, intensissima in ogni caso era stata la sua produttivit\u00e0 scientifica che, solo nei primi sette anni dalla laurea, annoverava pi\u00f9 di 180 pubblicazioni, tra cui tre monografie, \"Prime linee di storia Maccabaica\" (Roma 1930), \"L'opera dell'imperatore Claudio\" (Firenze 1932), \"Filippo il Macedone. Saggio sulla storia greca del IV secolo\" (Firenze 1934) e un fortunato \"Sommario di storia delle civilt\u00e0 antiche\" per la scuola media, a comprova di un'attivit\u00e0 di ricerca e interpretazione che fin dall'inizio si applicava all'intera disciplina: storia orientale, greca e romana.\nAll'ampiezza del quadro delle ricerche momiglianee, corrispondeva inoltre subito l'attenzione a particolari minimi e malnoti, senza che venisse meno la preoccupazione, poi costante, di riconoscere la sopravvivenza nella civilt\u00e0 moderna cos\u00ec della tradizione classica come di quella ebraica.\nIl meritato successo accademico del Momigliano che tornava alla sua Torino nel 1936 \u00ab\"splendeva\" \u2013 come ha ricordato Carlo Dionisotti - \"su di uno sfondo buio [\u2026] Fra i nostri compagni d'universit\u00e0 e di facolt\u00e0, nei tardi anni venti, uno solo, Leone Ginzburg, era stato paragonabile a Momigliano per la precoce maturit\u00e0 e autorit\u00e0 intellettuale. [\u2026] Davanti a lui era spalancata, non soltanto socchiusa, la porta di una carriera universitaria. Ma nel gennaio 1934 Ginzburg rifiut\u00f2 il giuramento richiesto anche ai liberi docenti e rinunci\u00f2 a quella carriera. Il seguito, fino alla morte in carcere nel febbraio del 1944 a Roma, \u00e8 noto. Quelli che negli anni trenta si proposero una carriera universitaria dovettero scegliere fra la minestra che il regime fascista imponeva come primo piatto e la finestra\"\u00bb.\nI carteggi pubblicati mostrano un Momigliano estraneo a ogni forma di partecipazione attiva alla vita politica. Il carteggio con la comunit\u00e0 ebraica romana nel periodo 1936-37 conferma altres\u00ec una posizione complessa di rifiuto di ogni implicazione diretta di carattere religioso, di rispetto della tradizione familiare, di rifiuto del sionismo, visto come pericolo grave perch\u00e9 giustificazione di possibili persecuzioni, di accettazione piena della vita nazionale come la sola possibile. Sarebbe indubbiamente prova di miopia identificare la posizione del giovane Arnaldo a quella del padre, giustamente orgoglioso e partecipe dei successi accademici del figlio e con ogni probabilit\u00e0 non estraneo alla pubblicazione sul numero del 16 dicembre 1936 de La Nostra Bandiera (il periodico torinese degli ebrei fascisti fondato nel 1934), del trafiletto che dava conto della \u2018nomina\u2019 e dell'insediamento sulla cattedra di storia romana del prof. Arnaldo Momigliano, autore di una brillante prolusione sul tema \u2018Pax Romana\u2019 e che esprimeva il compiacimento della redazione \u00ab\"per la sua nomina che riconosce e corona meriti veramente eccezionali\"\u00bb. Riccardo Momigliano era divenuto un ebreo fascista, collegato con il gruppo piemontese di Ovazza e della \"Nostra Bandiera\" di cui era fiduciario per la comunit\u00e0 di Cuneo.\nArnaldo Momigliano fu uno dei tanti pubblici dipendenti iscritti al PNF che vedevano crescere nel loro intimo il rifiuto del regime e di ogni sua manifestazione. La coscienza della propria condizione di ebreo rendeva il giovane Momigliano particolarmente attento a ogni manifestazione esteriore che potesse provocare reazioni, ma un esame dello sviluppo del suo pensiero \u2013 in quegli anni costantemente rivolto al remoto passato di Ebrei, Greci e Romani \u2013, non lascia dubbi al riguardo. \u00c8 discusso quanto della sua produzione scientifica dal 1929 al 1939 possa rivelare una sua adesione o accettazione del fascismo, sia nella dimensione dell'ideologia che in quella della pratica politica; amici come Dionisotti trovarono sempre illeggibile il suo contributo alla voce Roma, impero (1936) dell'Enciclopedia Italiana, \u00ab\"abnorme voce, veramente vescica degna della capitale di un impero fascista\"\u00bb.\nL'esilio britannico.\nIl suo insegnamento a Torino \u2013 inaugurato dalla prolusione del dicembre 1936, intitolata \"Koin\u00e9 Eirene, Pax Romana, Pax Christiana\" (pubblicata dal Dionisotti in appendice al suo \"Ricordo di Arnaldo Momigliano\", Bologna 1989, pi\u00f9 volte citato) \u2013 dur\u00f2 meno di due anni. Nel 1938 la \"dispensa dal servizio\", ossia l'esclusione degli Ebrei dalla vita pubblica, era tale da stroncare la vita di un uomo come Momigliano che non soltanto si era votato interamente a una carriera di studioso e di maestro, ma aveva anche creduto di potere essere in tale carriera, meglio che in ogni altra, italiano ed ebreo.\nIn una recensione del 1933, apprezzata da Gramsci, al libro di Cecil Roth, \"Gli ebrei in Venezia\", Momigliano aveva sostenuto la tesi che \u00ab\"la storia degli Ebrei di Venezia \u2013 che cooperano all'organizzazione e alla difesa della Repubblica del '48 \u2013 come la storia degli Ebrei di qualsiasi citt\u00e0 italiana \u00e8 essenzialmente [\u2026] la storia della formazione della loro coscienza nazionale [\u2026] parallela alla formazione della coscienza nazionale nei Piemontesi o nei Napoletani o nei Siciliani. [\u2026] Gli uomini politici del Risorgimento dimostrarono anch'essi coi fatti di capire che momento essenziale della costituzione della nazionalit\u00e0 italiana era la parificazione degli Ebrei agli altri cittadini.\"\u00bb Questa tesi, pur opinata, \u00e8 stata addotta ad asserita dimostrazione che a quella data Momigliano escludeva il sospetto di un residuo isolamento della minoranza ebraica nella societ\u00e0 italiana. A trent'anni, nel 1938, appena raggiunta la meta con enorme sforzo, Momigliano si trov\u00f2 a dover ricominciar da capo, fuori d'Italia. Questo evento si ripercuote nella sua bibliografia, in cui dal 1928 innanzi manca un solo anno, il 1939, l'anno dell'esilio.\nMomigliano trov\u00f2 rifugio in Inghilterra, e in una citt\u00e0 universitaria, Oxford, dove erano esuli con lui alcuni tra i maggiori studiosi tedeschi dell'antichit\u00e0 classica da Fraenkel, a Jacoby, a Maas, a Pfeiffer e dove, anche durante gli anni del secondo conflitto mondiale, non gli mancarono gli strumenti e gli stimoli necessari al suo lavoro.\nOxford e l'Ashmolean Museum, le lezioni di Cambridge.\nMomigliano part\u00ec da Torino per Parigi il 29 marzo del 1939. Alla Gare de Lyon c'era ad attenderlo Aldo Garosci, compagno di studi universitari, storico e fuoriuscito. Ma Parigi fu soltanto il luogo di due stazioni: il viaggio riprese immediatamente in direzione di Londra.\nL'incertezza della sua situazione si era in qualche modo risolta solo pochi giorni prima: la \"Society for the Protection of Science and Learning\" su sollecitazione del professor Hugh Last e Robin George Collingwood, presso cui era intervenuto anche Benedetto Croce, gli aveva infatti concesso una borsa dall'ammontare annuo di 250 sterline, perch\u00e9 potesse proseguire ad Oxford le sue ricerche. Momigliano fece presto dell'Ashmolean Museum la biblioteca eletta a luogo dei suoi studi.\nInvitato a preparare una serie di lezioni per modernisti a Cambridge, Momigliano vi vide l'occasione per esporre in modo organico i risultati della sua riflessione, collegando gli esiti degli stimoli recenti (in particolare l'analisi del testo di Ronald Syme, \"The Roman Revolution\", allora fresco di stampa) a quanto gli pareva sedimentato dalle sue precedenti ricerche. Scelse come tema \"The Idea of Peace in the Ancient World\". Del corso cantabrigense, Momigliano diede subito conto in una lettera datata Oxford, 17 marzo 1940 e inviata a Carlo Dionisotti e da lui pubblicata: \u00ab\"Le lezioni si sono naturalmente risolte in uno schizzo di \"Freedom and peace in the classical world\". Nel mio molto occuparmi di questi due temi c'era sempre stata una oscura consapevolezza della loro unit\u00e0, ma solo da poco ho capito chiaramente che il problema della pace, e in particolare della pace interiore, \u00e8 la forma storica concreta del problema della libert\u00e0 dalla fine del IV secolo a.C. al Basso Impero, con l'unica eccezione in sede teorico-pratica del movimento intorno a Catone Uticense e successori, la cui originalit\u00e0 [\u2026] sta in una sintesi della tradizione repubblicana con il motivo stoico della libert\u00e0 e pace interiore.\"\u00bb\nLa redazione delle lezioni cantabrigensi \u2013 come ha evidenziato il curatore della loro edizione postuma Riccardo Di Donato \u2013 costituisce un passaggio cruciale nella biografia intellettuale dello storico piemontese, che vi prende coscienza dell'unit\u00e0 dell'interesse spirituale che lo ha sorretto negli anni della dittatura nello studio del tema della pace e lo ha condotto a interrogarsi sul suo bisogno personale di libert\u00e0. L'ambiente familiare pi\u00f9 ristretto non lo aveva aiutato in tale direzione: solo lo sforzo intellettuale e la personale sofferenza nella ricerca del vero lo avevano condotto al momento della comprensione.\nDa Oxford Momigliano comunicava i suoi progetti di lavoro all'amico Dionisotti: \u00abLe mie linee continue di ricerca rimangono due. Una, minore o maggiore secondo gli umori, \u00e8 quella del metodo storiografico, in cui la contraddizione crociana (per altro fecondissima) di innestare la corrente antihegeliana di Humboldt e socii sull'originale hegeliano mi \u00e8 chiara da tempo. Scrissi un saggio su Creuzer e l'origine degli studi di storiografia greca, che mi orient\u00f2, e altri avrei in mente. [\u2026] Ci\u00f2 che conta per noi della politica e morale antica \u00e8 quasi tutto estraneo o imperfettamente aderente alla teoria politica antica che ha posto le basi del pensiero politico cristiano e del governo parlamentare. Quando mi si chiede di che cosa scrivo, io di solito rispondo parodiando il titolo di un noto libro su Platone: \"what Plato did not say\". Un sistematico esame di queste linee non ortodosse\u00a0\u2013 teoria e prassi della libert\u00e0 di parola, diritti di cittadinanza, pace internazionale, liberazione da schiavit\u00f9 economica e giuridica ecc. \u2013 \u00e8 gi\u00e0 di per s\u00e9 una critica dello stato etico e chiuso.Il secondo passo \u00e8 un esame della situazione per cui il Cristianesimo, pur derivando la sua forza rivoluzionaria dalle linee non ortodosse del pensiero pagano, in sostanza accett\u00f2 e rafforz\u00f2 con la sanzione divina qualsiasi tipo di stato pagano che desse mano libera alla Chiesa. Il terzo passo \u00e8 un esame delle difficolt\u00e0 che su origini romane e cristiane si \u00e8 creata in noi nei rapporti tra stato e famiglia (o ogni altra societ\u00e0 fondata sull'amore e sulla carit\u00e0): libert\u00e0 sembra oggi coincidere con amore, una cosa che avrebbe stupito un Greco. Il quarto punto \u00e8 che la teoria antica dello stato \u00e8 fondata su un certo orientamento scientifico, geografia e medicina, che la vita moderna integra con la fisica e l'economia in misura sempre pi\u00f9 grossa. \u2026 la mia ambizione sarebbe di contribuire con una radicale chiarificazione del mondo antico a una teoria del liberalismo che non solo faccia suoi i punti cos\u00ec facili in teoria e cos\u00ec difficili in pratica della libert\u00e0 economica e della organizzazione internazionale, ma anche includa una teoria dell'amore (ci\u00f2 che fu visto bene da Aldo Capitini e da Guido Calogero), della famiglia e della scienza. Circa la scienza, mi domando talvolta, non sempre con la stessa risposta, se tutte le esigenze di felicit\u00e0 che l'eudemonismo cristiano trasferisce nell'aldil\u00e0, non dovrebbero, se hanno valore, poter essere conquistate scientificamente e interpretate umanisticamente, immortalit\u00e0 inclusa\u00bb.\nDopo l'entrata in guerra dell'Italia, nel giugno del 1940 Momigliano venne internato per alcuni mesi, in quanto appartenente alla categoria degli \"stranieri nemici\" per essere poi rilasciato nel novembre dello stesso anno.\nMomigliano s'era molto adoperato, anche dopo l'ottenimento della borsa di studio oxoniense, per ottenere un asilo negli Stati Uniti; era consapevole della precariet\u00e0 della propria posizione e della provvisoriet\u00e0 del sussidio inglese e sapeva che il mondo accademico britannico non offriva molte possibilit\u00e0 di inserimento stabile. In America era invece convinto che avrebbe avuto maggiori opportunit\u00e0 di trovare una sistemazione duratura o forse pensava di trovare oltreoceano un ambiente in cui potersi inserire con maggior facilit\u00e0 rispetto a quello oxoniense.\nPeter Brown ha rievocato con grande efficacia i primi mesi trascorsi ad Oxford: \u00ab\"Momigliano had never been out of Italy. In these first months, he found himself in a cold and distant world. Conversation in English was a torment to him. Italian newspapers were nowhere to be found. [\u2026] Though fostered and genuinely esteemed by a scholar so authoritative, on the English scene, as Hugh Last, Momigliano was younger and less well established than were the refugees from Hitler's Germany\"\u00bb.\nGli anni di Londra.\nNel dopoguerra, dopo una breve parentesi all'Universit\u00e0 di Bristol, nel 1951 lasci\u00f2 definitivamente Oxford per Londra, dove trascorrer\u00e0 tutto il resto della sua carriera, insegnando ininterrottamente allo University College fino al 1975. Oltre a ritrovare Dionisotti, da poco stabilitovisi, Momigliano verr\u00e0 accolto al Warburg Institute, che frequenter\u00e0 intensamente, e dove far\u00e0 la conoscenza di Anne-Marie Meyer, con cui stabilir\u00e0 una \u00abpreziosa collaborazione durata fino alla morte\u00bb.\nBiblioteca.\nLa biblioteca di Momigliano fu arricchita dal lascito testamentario di Gaetano De Sanctis; si compone di pi\u00f9 di volumi, raccolte di periodici e di estratti sull'antichit\u00e0 classica, con una quota rilevante di testi relativi alla storia dell'ebraismo e di altre religioni, all'antropologia ed alla sociologia.\nFu acquisita nel 1989 dalla Scuola Normale Superiore di Pisa, che a tutt'oggi la detiene.\nOnorificenze, aggregazioni accademiche e premi.\nMomigliano fu socio di varie istituzioni accademiche in diversi paesi: Deutsches Arch\u00e4ologisches Institut (1935), British Academy (\"Fellow\" dal 1954), Accademia reale delle arti e delle scienze dei Paesi Bassi, Warburg Institute, American Academy of Arts and Sciences, American Historical Association (membro onorario), Accademia Nazionale dei Lincei (socio corrispondente dal 1947, socio nazionale dal 1961), Accademia dell'Arcadia, Accademia delle scienze di Torino, Istituto nazionale di studi romani, Istituto nazionale di studi etruschi ed italici.\nOttenne numerosi premi e titoli accademici honoris causa da illustri universit\u00e0, tra i quali il M.A.(h.c.) dell'Universit\u00e0 di Oxford nel 1945 e la qualifica di \"Membre associ\u00e9\" dell'Acad\u00e9mie des inscriptions et belles-lettres nel 1978. Nel 1932 aveva ricevuto il Premio Cantoni dell'Universit\u00e0 di Firenze e l'anno stesso della sua morte gli era stato assegnato il \"Genius grant\", il premio del MacArthur Fellows Program, consistente in un significativo finanziamento quinquennale per la ricerca. Ha ricevuto inoltre nel 1960 il Premio Feltrinelli, conferito dall'Accademia dei Lincei per le Scienze Storiche."}
{"id": "1081375", "revid": "253269", "url": "https://it.wikipedia.org/wiki?curid=1081375", "title": "Alan Crosland", "text": "Biografia.\nNato in una famiglia molto facoltosa le cui possibilit\u00e0 economiche gli permisero di iniziare gli studi in Inghilterra, acquis\u00ec all'estero uno strano accento anglo-americano che lo avrebbe accompagnato per il resto della sua vita. Dopo aver abbandonato gli studi al Dartmouth College ad Hanover (New Hampshire), per diventare giornalista, venne assunto al New York Globe, dove scriveva articoli e racconti brevi, collaborando contemporaneamente per riviste specializzate per il mondo del cinema. Dal 1912 inizi\u00f2 a collaborare con la Edison Company in qualit\u00e0 di attore e impresario; prima della chiusura degli studi della compagnia, e prima di essere richiamato alla leva per combattere nella Prima guerra mondiale, diresse nel 1918 la pellicola \"The Unbeliever\". Nel 1917, intanto, aveva sposato l'attrice australiana Juanita Fletcher, dalla quale ebbe un figlio, Alan Crosland Jr., che avrebbe in futuro seguito le orme paterne nel campo dello spettacolo.\nDopo la guerra, Crosland firm\u00f2 un contratto di collaborazione con una compagnia cinematografica indipendente, la \"Select\", con la quale aveva lavorato anche prima della guerra e per la quale diresse nel 1922 ben dieci pellicole. Fu in questo periodo che Crosland guadagn\u00f2 un'ottima fama di regista, divenendo uno dei pochi apprezzati da personalit\u00e0 del cinema del calibro di Erich von Stroheim e rendendosi capace di padroneggiare star particolarmente ostiche come Lionel Barrymore, attore dal quale riusc\u00ec ad ottenere ottime interpretazioni.\nNel 1923 Crosland firm\u00f2 con la \"Goldwyn-Cosmopolitan\", per la quale diresse la trasposizione cinematografica del romanzo storico di Stanley J. Weyman \"Under the Red Robe\", con Robert B. Mantell e William Powell. La pellicola lo consacr\u00f2 tra i pi\u00f9 importanti registi dell'epoca, conteso da tutte le case cinematografiche per l'allestimento di film a sfondo storico con alti budget.\nDopo una breve collaborazione con la Paramount Pictures, Crosland firm\u00f2 un contratto con la Warner Brothers che lo assegn\u00f2 al progetto di Darryl F. Zanuck per la realizzazione del sonoro in collaborazione con il sistema a dischi realizzato dalla \"Vitaphone\". A quel tempo, la Warner era una compagnia di minore importanza se confrontata con le grosse \"majors\" come la MGM, la Universal e la Paramount. Le uniche carte in dotazione alla compagnia erano due star: il cane da pastore tedesco Rin Tin Tin e il capriccioso e semi-alcolizzato attore John Barrymore.\nPer risollevare le sorti della compagnia, uno dei cinque fratelli Warner, Sam, individu\u00f2 nel sonoro una nuova opportunit\u00e0. Per questo motivo, insieme al suo talento nel saper dirigere attori difficili, Crosland venne scritturato per il primo tentativo in assoluto di inserire effetti sonori in un film che non provenissero da un'orchestra. La pellicola in questione, girata nel 1926, fu il film storico \"Don Giovanni e Lucrezia Borgia\" con Mary Astor e John Barrymore, che fu un discreto successo al botteghino e consent\u00ec alla Warner di continuare con la sperimentazione del sonoro in un progetto molto pi\u00f9 ambizioso, la realizzazione della pellicola \"Il cantante di jazz\" (1927), che segn\u00f2 per sempre la fortuna della Warner, sempre grazie alla collaborazione con Crosland. Anche in questo caso l'apporto di Carlson per la realizzazione del film fu cruciale, in quanto fu solo grazie alle sue capacit\u00e0 che fu possibile avvalersi del grande cantante Al Jolson, dopo che George Jessel, che era stato precedentemente scritturato, si rifiut\u00f2 di iniziare le riprese per questioni economiche. A fronte di un investimento di 500.000 dollari, la pellicola, che presentava in tutto solo 281 parole parlate, risvegli\u00f2 nel pubblico una vorace curiosit\u00e0 che frutt\u00f2 un incasso di ben 3.000.000 di dollari.\nFu cos\u00ec che si scaten\u00f2 un vero e proprio confronto sulla novit\u00e0 del sonoro tra il sistema \"Vitaphone\" della Warner e quello della Fox dietro brevetto della Western Electric. Tuttavia mentre altre grandi \"majors\" scelsero una politica attendista, cercando di capire se investire o meno nel nuovo sistema in base all'accoglienza del pubblico nelle sale, la Warner invest\u00ec ingenti somme nel sonoro, del quale Crosland divenne un regista specializzato. Nel 1928 diresse un secondo film parzialmente riprodotto in sonoro, dal titolo \"Glorious Betty\" con protagonista Dolores Costello, che segn\u00f2 il ritorno del regista allo spettacolo in costume.\nDalla met\u00e0 del 1929 era ormai chiaro che la novit\u00e0 del sonoro non era pi\u00f9 sufficiente per produrre una pellicola di qualit\u00e0, occorreva una buona sceneggiatura e teatri di posa sempre pi\u00f9 imponenti dove girare scene sempre pi\u00f9 spettacolari.\nQueste esigenze si rivelarono un \"tallone d'achille\" per Crosland, a causa del fatto che la tecnica del sonoro della Vitaphone era legata a macchinari estremamente ingombranti e pesanti, non rendendo possibile servirsene in grandi ambienti. Da questo momento la stella di Crosland come regista inizi\u00f2 a declinare. A nulla valse l'esperimento della pellicola \"Su il sipario\" (1929), con il quale Crosland si ciment\u00f2 con l'introduzione del colore, un blando musical con Betty Compson e Arthur Lake, che risult\u00f2 essere il suo primo autentico insuccesso. Stessa sorte ebbero le poche pellicole successive, che ebbero uno scarso consenso di critica e poca accoglienza ai botteghini. Nel 1930 si spos\u00f2 con la sua terza moglie, l'attrice Natalie Moorhead, dopo aver divorziato dall'attrice Elaine Hammerstein, che aveva sposato nel 1925.\nLa mattina del 10 luglio 1936 Crosland ebbe un grave incidente automobilistico lungo il Sunset Boulevard. Venne ricoverato con svariate fratture multiple, morendo pochi giorni dopo all'et\u00e0 di soli 42 anni. La sua ultima pellicola, \"The Case Of The Black Cat\", venne ultimata dal regista William C. McGann.\nSuo figlio, Alan Crosland Jr. \u00e8 diventato uno stimato regista televisivo molto attivo tra gli anni sessanta e settanta."}
{"id": "1081381", "revid": "45927", "url": "https://it.wikipedia.org/wiki?curid=1081381", "title": "Campionati italiani di scacchi per corrispondenza", "text": ""}
{"id": "1081384", "revid": "547992", "url": "https://it.wikipedia.org/wiki?curid=1081384", "title": "Enigma (programma televisivo)", "text": "Enigma \u00e8 stato un programma televisivo italiano di approfondimento storico, andato in onda su Rai 3 tra il 2002 e il 2009, che si proponeva di cercare di fare luce sui misteri del passato.\nIl programma.\nConcepito da Francesco Cirafici, Stefano Rizzelli e Andrea Vianello, con la regia di Andrea Bevilacqua, il programma \u00e8 stato condotto per due edizioni dallo stesso Andrea Vianello (dal 2002 al 2005) e successivamente da Corrado Augias (dal 2005 al 2009).\nNella prima edizione la trasmissione trattava temi importanti della storia del Novecento: dallo sbarco sulla Luna all'ultimo giorno al bunker della Cancelleria tedesca ai Protocolli dei Savi di Sion.\nNella seconda edizione, con la conduzione di Augias, il programma ha analizzato i periodi storici tramite le biografie di alcuni importanti personaggi (come Jack lo Squartatore e Gianni Versace). \nNel 2006 e 2007 il programma s'\u00e8 diviso in due parti. \nNella prima serie il programma andava in onda in seconda serata indagando con solo due ospiti in studio in un \"confronto finale\" su storie particolari come quelle di Ernesto Guevara, Gustavo Rol, Roberto Calvi. \nNella serie di prima serata le puntate si sono concentrate, invece, specificamente su figure femminili (Marilyn Monroe, Jacqueline Kennedy, la Madonna di Medjugorje, Diana Spencer) con molti ospiti in studio per analizzare il personaggio sotto ogni punto di vista.\nAlcuni cambiamenti sono stati inoltre adottati nell'edizione 2009 del programma.\nOgni puntata in prima serata \u00e8 stata divisa in due parti, ognuna delle quali trattante temi di diverso argomento, anche non correlati: dal triplice delitto in Vaticano alla misteriosa morte di J\u00f6rg Haider, dal figlio segreto di Mussolini alla incredibile vita di Coco Chanel, passando per i messaggi nascosti nella Cappella Sistina e la vera storia della caccia alle streghe.\nElenco puntate.\nEdizione 2006.\nPrima serata\nSeconda serata\nEdizione 2007.\nSeconda serata\nPrima serata\nSeconda serata\nMusiche.\nLa sigla del programma \u00e8 costituita da una parte del noto brano musicale \"A Kaleidoscope Of Mathematics\" del compositore statunitense James Horner, appartenente alla colonna sonora del film \"A Beautiful Mind\"."}
{"id": "1081385", "revid": "64860", "url": "https://it.wikipedia.org/wiki?curid=1081385", "title": "I.R.S.", "text": ""}
{"id": "1081389", "revid": "767487", "url": "https://it.wikipedia.org/wiki?curid=1081389", "title": "Homegrown - I piantasoldi", "text": "Homegrown - I piantasoldi \u00e8 un film del 1999 diretto da Stephen Gyllenhaal.\nTrama.\nTre abili professionisti coltivano e raccolgono fiori di marijuana per il contrabbando, con amorevolezza e passione. Ma quando, assistito all'omicidio del loro boss, decidono di rilevare l'azienda, tra pericoli, doppi giochi e falsit\u00e0 si ritrovano a gestire un affare pi\u00f9 grande di loro.\nProduzione.\nProdotto dalla societ\u00e0 Lakeshore International, il film venne girato in varie citt\u00e0 della California fra cui Aptos, Felton, Mendocino, San Francisco e Santa Cruz.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "1081391", "revid": "112341453", "url": "https://it.wikipedia.org/wiki?curid=1081391", "title": "Vincenzo Righini", "text": "Biografia.\nFrequent\u00f2 l'Accademia Filarmonica di Bologna, allora Conservatorio di musica rinomato per l'insegnamento del castrato Antonio Maria Bernacchi, per il canto, e di padre Martini, per la composizione. Per vent'anni svolse la professione di cantante; sue apparizioni sono attestate a Parma, a Firenze nel 1769 e a Roma nel 1770. Ebbe fama di ottimo maestro di canto. \nLa sua attivit\u00e0 di compositore in campo operistico inizi\u00f2 verosimilmente al Teatro Regio di Praga, citt\u00e0 dove era giunto con la compagnia di Giuseppe Bustelli. A Praga compose tre opere buffe: \"La vedova scaltra\" (1774), \"La bottega del caff\u00e8\" (1775) e \"Il convitato di pietra\" (1776), una delle prime opere sul tema di Don Giovanni. Scrisse anche \"Il Demogorgone\" su libretto di Lorenzo Da Ponte (1786), ma fu un insuccesso. Ciononostante dal 1779 al 1788 \u00e8 stato Kapellmeister a Vienna, come successore di Antonio Salieri che si era recato a Parigi; in questo periodo produce una cantata, \"La Sorpresa amorosa, ossia Il natale di Apollo\" scritta per la \"Tonk\u00fcnstler-Societ\u00e4t\" e rappresentata nei giorni 22 e 23 dicembre 1789. Nel 1788 spos\u00f2 il contralto Anna Maria Lehritter. Ai primi del 1789 si rec\u00f2 a Magonza come Kapellmeister dell'arcivescovo Friedrich Karl Josef von Erthal, rimanendovi fino al 1793, l'anno in cui mor\u00ec la moglie. A Magonza scrisse numerose composizioni religiose, la pi\u00f9 nota delle quali \u00e8 la \"Missa Solemnis op. 59\". Nel 1793 si rec\u00f2 a Berlino, sempre in qualit\u00e0 di Kapellmeister. \nDopo la Rivoluzione francese svolse un'intensa attivit\u00e0 in numerose regioni d'Europa. Mor\u00ec nel 1812 in occasione di un suo ritorno, che nelle intenzioni doveva essere temporaneo, nella citt\u00e0 natale.\nOpere.\nOltre ad opere liriche, si ricordano di lui una messa per l'incoronazione di Leopoldo II (1790), un Te Deum per il compleanno della regina Luisa di Prussia (1810). Ha lasciato inoltre numerose composizioni minori per canto. Fra le sue opere si ricordano:"}
{"id": "1081392", "revid": "22475", "url": "https://it.wikipedia.org/wiki?curid=1081392", "title": "La Superstoria", "text": "La Superstoria \u00e8 una trasmissione televisiva di approfondimento storico in onda su Rai 3.\nLa voce narrante commenta immagini riguardanti la storia italiana relativamente ad uno o pi\u00f9 argomenti, che vengono intramezzati da filmati, inerenti agli argomenti stessi, estratti dagli archivi Rai. Nella maggior parte dei casi si tratta di gag di comici italiani, come Antonio Albanese, Corrado Guzzanti, Sabina Guzzanti, Aldo, Giovanni e Giacomo, in particolare tratti da programmi di Serena Dandini: \"Avanzi\", \"\" e \"L'ottavo nano\". Vengono altres\u00ec proposte delle puntate su argomenti e fatti differenti (come il Festival di Sanremo), con contributi filmati storici conformi al tema."}
{"id": "1081395", "revid": "767487", "url": "https://it.wikipedia.org/wiki?curid=1081395", "title": "Oti (fiume)", "text": "L'Oti \u00e8 un fiume dell'Africa Occidentale che nasce nel nord-ovest del Benin presso la Catena dell'Atakora e sfocia nel Lago Volta, in Ghana.\nL'Oti \u00e8 anche uno dei pi\u00f9 importanti fiumi del Togo; lo attraversa infatti nella sua parte settentrionale da nord-est a sud-ovest formando un bacino di rilevante importanza dopo esser passato al confine di Burkina e Benin dove viene chiamato Pendjari; successivamente entra in Ghana e rappresenta per un tratto di circa 50/60 km il confine tra i due stati, infine sfocia, come gi\u00e0 detto, nel Lago Volta; \u00e8 il suo pi\u00f9 importante immissario dopo il fiume omonimo.\nIl Parco Nazionale Pendjari.\nParte della valle che il fiume crea nel Benin \u00e8 diventata nel 1986 parco nazionale. Il parco comprende solo una riva del fiume e una vasta zona dei Monti del Togo."}
{"id": "1081397", "revid": "256896", "url": "https://it.wikipedia.org/wiki?curid=1081397", "title": "Parco della Mondialit\u00e0", "text": "Il parco della Mondialit\u00e0, a Reggio Calabria, sorge nei pressi di piazza Madonna della Grazia nel quartiere di Gallico Superiore. Ospita strutture cementizie rappresentanti le principali grandi culture e religioni della terra.\nIdeato e fondato da padre Aurelio Cannizzaro, nato a Palmi, primo missionario nelle isole Mentawai (Indonesia). Attualmente \u00e8 gestito da una comunit\u00e0 di padri membri della Pia Societ\u00e0 di San Francesco Saverio per le missioni estere (Padri Saveriani). \u00c8 un parco assai singolare, di notevole interesse culturale e religioso, costruito utilizzando i materiali pi\u00f9 variegati recuperati da aree in demolizione in Reggio, con incredibile fantasia e creativit\u00e0. Si tratta infatti di un'opera rilevante anche dal punto di vista turistico oltre che spirituale.\nIl parco.\nIl parco della Mondialit\u00e0 si sviluppa intorno ad un santuario in Gallico Superiore, si estende su una superficie di cinque ettari ed \u00e8 ricco di ridenti angoli per il riposo, con laghetti e fontane.\nEntrando vi sono cartelli che specificano la natura, la storia e gli scopi del Parco sul tema della fratellanza umana.\nOltre, vi sono strutture cementizie rappresentanti le grandi culture e religioni dei popoli della terra: un teatro greco, capace di 800 posti a sedere (con manifestazioni culturali estive). Una casa araba rappresentante la cultura e la religione islamica. Un tucul africano per le culture e religioni dell'Africa. Una piramide per le grandi culture antiche. Un candelabro a 7 bracci (Menorah) per la religione ebraica ed una Pagoda per le culture e religioni asiatiche.\nAl centro vi \u00e8 la grotta della nativit\u00e0 (il presepio dei popoli).\nLungo il viale della Redenzione continua a svolgersi il tema della presenza e della missione di Cristo nel mondo. Sul lato sinistro della via vi sono dei grandi massi sui quali sono sistemate delle formelle in bronzo della Via Crucis. Le sembianze del Cireneo sono quelle del fondatore del parco: P.Cannizzaro. Con un effetto scenico eccezionale, in cima alla strada su un rialzo(il monte calvario) \u00e8 raffigurato il Crocifisso e le pie donne.\nSuperato il Calvario, su un secondo monte si pu\u00f2 ammirare la raffigurazione della \"Ascensione\": la concretizzazione di figure sulla collinetta (Ges\u00f9 che d\u00e0 il mandato agli Apostoli: \"Andate in tutto il mondo...\". Sotto questa struttura vi \u00e8 una sala multiuso ed antistante, separata da un muro scorrevole, una cappellina con Altare. La scena \u00e8 coinvolgente e quasi drammatica.\nSeguendo l'itinerario in basso, in una depressione del suolo, \u00e8 raffigurata la Pentecoste con gli apostoli, uno dei quali ha le sembianze del fondatore del complesso.\nIn cima al parco sono ancora visibili i ruderi dell'antico monastero di S.Domenica de Dromo e forse anche dell'antico santuario della Madonna distrutto dal terremoto del 1908."}
{"id": "1081404", "revid": "110157", "url": "https://it.wikipedia.org/wiki?curid=1081404", "title": "Piemme (concessionaria di pubblicit\u00e0)", "text": "Piemme S.p.A. \u00e8 la concessionaria di pubblicit\u00e0 del gruppo Caltagirone Editore. \u00c8 impegnata nella raccolta pubblicitaria sia sui quotidiani che su internet. Il Presidente \u00e8 Azzurra Caltagirone e l'Amministratore Delegato \u00e8 Walter Bonanno. La sede legale \u00e8 a Roma, in corso di Francia 200, mentre le altre sedi sono a Milano, Mestre, Ancona, Napoli e Lecce, inoltre l'azienda ha circa 30 filiali (tra cui Udine, Padova, Treviso, Latina, Viterbo, Perugia, Taranto, Caserta, Salerno) e 9 agenzie.\nStoria.\nLa Piemme, conosciuta in particolare per essere la concessionaria ufficiale del quotidiano Il Messaggero, L'azienda \u00e8 stata fondata nel 1988 e nel 1996 \u00e8 entrata a far parte del Gruppo Caltagirone Editore. Il gruppo editoriale rappresenta uno dei principali operatori del settore editoriale e con le testate gestite dalla concessionaria Piemme \u00e8 da considerarsi leader assoluto nel mercato editoriale del centro-sud Italia. Con l'acquisizione del quotidiano Il Gazzettino, Piemme ha conosolidato la sua presenza e operativit\u00e0 anche nel nord Italia."}
{"id": "1081406", "revid": "32658", "url": "https://it.wikipedia.org/wiki?curid=1081406", "title": "Pietra Reggina", "text": ""}
{"id": "1081409", "revid": "1048993", "url": "https://it.wikipedia.org/wiki?curid=1081409", "title": "Dante Arfelli", "text": "Biografia.\nNasce a Bertinoro da famiglia contadina, che poco dopo si trasferisce in provincia di Reggio Emilia. A 14 anni con la famiglia si sposta a Cesenatico, dove il padre viene assunto come guardia municipale. Frequenta il liceo classico a Rimini, dove conosce Federico Fellini. Frequenta poi la facolt\u00e0 di lettere presso l'Universit\u00e0 di Bologna, che si trova poi a interrompere per servire l'esercito italiano in Montenegro come artigliere alpino nella divisione Julia. Congedato nel 1944, riprende e completa gli studi, laureandosi in storia con una tesi sul passaggio di Garibaldi a Cesenatico. Nella cittadina fonda la scuola media, inizialmente privata poi gestita dal comune, e ne \u00e8 docente e preside. Frequenta il poeta e scrittore Marino Moretti la cui casa, sul porto canale, \u00e8 vicina alla sua, e attraverso di lui conosce altre personalit\u00e0 della letteratura e dell'arte. Date le dimissioni nel 1948, per un anno insegna in un collegio a Rovigo, portando con s\u00e9 il manoscritto di un romanzo che ha scritto l'estate appena terminata.\nAll'inizio del 1949 presenta il romanzo \"I superflui\" al premio Venezia (antenato del Premio Campiello) e lo vince, diventando uno dei pi\u00f9 clamorosi casi letterari dell'Italia del dopoguerra. Apprezzata in Italia e tradotta in pi\u00f9 lingue, l'opera riceve elogi da parte della critica in Francia e diventa un best seller negli Stati Uniti, vendendo copie solo nell'edizione economica di Scribner's, l'editore di Hemingway. Il romanzo narra le vicende di Luca e Lidia, personaggi sconfitti in partenza, vittime di un ineluttabile destino fallimentare al quale li condanna appunto la loro \"superfluit\u00e0\". Entra cos\u00ec a far parte dei principali circoli letterari italiani e frequenta i maggiori scrittori e poeti del tempo. Per questo si reca spesso a Roma dove ritrova l'amico di liceo Fellini che da qualche anno scrive sceneggiature, e con lui divide cene e lunghe chiacchierate. Nel 1951 scrive un secondo romanzo, \"La quinta generazione\", che viene assai apprezzato pur non eguagliando il successo dell'opera prima. Nell'opera si ritrova la sfiducia dello scrittore e della sua generazione, quella tra fascismo e guerra, nel futuro. \nNel 1956 diventa docente di ruolo all'istituto Tecnico Industriale a Forl\u00ec, l'anno dopo ottiene il trasferimento in quello di Cesena, per passare, dopo altri tre anni, all'Istituto Tecnico Commerciale \"Renato Serra\" nella stessa citt\u00e0. In quegli anni abbandona le intense frequentazioni letterarie e cessa di pubblicare, avviandosi a un deliberato raccoglimento interiore. Continua a scrivere ma ancora evita di pubblicare, non intenzionato a spendere energie rincorrendo il successo e l'approvazione generale. Nella seconda met\u00e0 degli anni Sessanta, mentre la scuola la cultura e la societ\u00e0 sono agitate dai fermenti della contestazione, Arfelli, pur avendo sempre mantenuto cordiali rapporti con alunni e colleghi, si apparta sempre pi\u00f9. Approfittando dell'opportunit\u00e0 di pensionamento anticipato riservata a chi \u00e8 stato combattente, lascia definitivamente l'insegnamento, scegliendo la solitudine.\nDopo vent'anni di silenzio letterario, nel 1975 Arfelli pubblica \"Quando c'era la pineta\", una raccolta (curata da Walter Della Monica) di ventisei racconti gi\u00e0 usciti fra il 1949 e il 1954 in quotidiani e riviste; il titolo del libro rimanda all'idea di un Eden perduto. Nel 1985, trovatosi in un profondo e irreversibile stato depressivo, perduta la moglie e bisognoso di assistenza, si trasferisce a Ravenna dove risiede la figlia Fiorangela. Nel 1992 gli viene riconosciuto il vitalizio della legge Bacchelli, per la sua significativa produzione letteraria. Il suo lungo periodo di silenzio s'interrompe solo nel 1993, quando lo scrittore accetta di dare alle stampe \"Ahim\u00e8, povero me\", una raccolta di fogli sparsi, diario delle sue giornate nella casa di riposo di Marina di Ravenna dove muore nel 1995.\nNel 1997 l'Archivio Arfelli viene acquisito dal Comune di Bertinoro, che lo ha catalogato e reso fruibile al pubblico."}
{"id": "1081413", "revid": "2039709", "url": "https://it.wikipedia.org/wiki?curid=1081413", "title": "Operatore tecnico subacqueo", "text": "L'operatore tecnico subacqueo (OTS) \u00e8 un lavoratore subacqueo che svolge le lavorazioni tipiche della subacquea industriale nell'ambito portuale e nelle relative adiacenze (\"harbour diving\"). \nLa figura dell'OTS \u00e8 stata introdotta nell'ordinamento italiano con decreto del Ministro della marina mercantile 13 gennaio 1979 (poi modificato ed integrato con decreti 31 marzo 1981 e 2 febbraio 1982), in attuazione delle previsioni degli articoli da 204 a 207 del regolamento di esecuzione del Codice della navigazione.\nPer svolgere la propria attivit\u00e0 l'OTS \u00e8 tenuto ad iscriversi agli appositi registri dei sommozzatori in servizio locale tenuti dalle Capitanerie di porto che rilasciano il Libretto di ricognizione, previa verifica dell'idoneit\u00e0 psico-fisica (visite mediche da parte dei competenti SASN) e del conseguimento di idonea qualifica presso centri di formazione professionale autorizzati da regioni e province autonome .\nL'ambito di operativit\u00e0 dell'operatore tecnico subacqueo \u00e8 limitato al solo ambito portuale ed alle relative adiacenze , per lo svolgimento di attivit\u00e0 fuori dai porti sono previste ulteriori e diverse qualifiche professionali di specializzazione correlate alla quota batimetrica di immersione (\"inshore/inland\", \"offshore\" e \"alto fondale\")."}
{"id": "1081416", "revid": "44939", "url": "https://it.wikipedia.org/wiki?curid=1081416", "title": "Ribozimi", "text": ""}
{"id": "1081417", "revid": "433605", "url": "https://it.wikipedia.org/wiki?curid=1081417", "title": "I concerti live @ RTSI (album Pino Daniele)", "text": "I concerti live @ RTSI \u00e8 un album dal vivo di Pino Daniele pubblicato dalla Sony Music nel 2001."}
{"id": "1081423", "revid": "2198897", "url": "https://it.wikipedia.org/wiki?curid=1081423", "title": "Meredith Monroe", "text": "Biografia.\n\u00c8 nata a Houston ma ha trascorso gran parte della sua infanzia a Hindsale, nell'Illinois. Ha avuto un'infanzia movimentata, quando aveva due anni ha dovuto assistere alla separazione dei suoi genitori che, successivamente, l'hanno costretta a una vita nomade spostandola di casa in casa. Principalmente ha vissuto con la madre Judith ma, secondo un accordo legale prestabilito, per le vacanze, doveva essere affidata al padre Jerod, manager di una compagnia di personal computer, il quale era costretto con la figlia a fare continui e lunghi trasferimenti dal Texas (dove \u00e8 nata la ragazza) in Florida. \u00c8 sposata dall'agosto del 1999 con Steve Kavovit.\nHa cominciato a lavorare molto giovane, anche se inizialmente il suo sogno era quello di fare la modella, sogno che comunque realizz\u00f2 in parte perch\u00e9 per i primi anni fece delle apparizioni in spot pubblicitari. Il passaggio dagli spot alla tv fu immediato e cominci\u00f2 ad essere ingaggiata per film TV e, successivamente, per film per il cinema.\n\u00c8 nota per aver recitato in \"Dawson's Creek\" nella parte di Andie McPhee dalla seconda alla quarta stagione.\nNel 2002 ottiene un ruolo in \"Minority Report\" e nel 2005 partecipa al film \"Vampires 3\". Nel 2004 ha partecipato come guest star nella dodicesima puntata della prima stagione di \"Dr. House - Medical Division\", nel ruolo di Lola, la compagna del giocatore di baseball Hank Wiggen.\nNel 2006 \u00e8 diretta da John Landis nell'episodio numero due della seconda stagione di Masters of Horror. Tra il 2009-2010 recita in Criminal Minds.\nIl 2011 la vede tra i protagonisti del film Transformers 3."}
{"id": "1081424", "revid": "2095514", "url": "https://it.wikipedia.org/wiki?curid=1081424", "title": "Dante Virgili", "text": "Biografia.\nGiovane balilla e giovanissimo campione di dama, fu autore di libri per ragazzi pubblicati sotto vari pseudonimi.\nFu nemico dichiarato del mondo uscito dalla Seconda guerra mondiale, a suo avviso dominato dalla cultura e dal potere ebraici, nonch\u00e9 nostalgico del Nazionalsocialismo, di cui fornisce una lettura fortemente improntata a un nichilismo radicale e impregnato di sadismo.\nIncontr\u00f2 grandi difficolt\u00e0 nel pubblicare i suoi libri: \"La distruzione\" e \"Metodo della sopravvivenza\". Il primo usc\u00ec nel 1970 per Arnoldo Mondadori Editore, ma rimase virtualmente sconosciuto fino al 2003, anno della ristampa per i tipi di Pequod Edizioni. Il secondo \u00e8 stato edito sempre da Pequod nel febbraio 2008, in contemporanea con il film \"Appunti per la distruzione\", di Simone Scafidi (ancora edizioni Pequod), che ricostruisce la vita dello scrittore.\nAll'epoca della riedizione de La distruzione, pubblicizzata come la riscoperta di un grande autore emarginato per ragioni ideologiche, fu sollevato il dubbio che Dante Virgili non esistesse nemmeno.\nA Marzo 2016, per i tipi de Il Saggiatore, \u00e8 stata pubblicata una nuova edizione di \"La distruzione,\" con prefazione di Roberto Saviano.\nLa Distruzione.\n\"La distruzione\" \u00e8 un romanzo dallo stile tagliente ed incisivo, impostato sui canoni dello stream of consciousness o \"flusso di coscienza\".\n\u00c8 la storia (con ogni probabilit\u00e0 non priva di riferimenti autobiografici) di un ex interprete delle SS che vive il secondo dopoguerra, conseguente alla caduta del Terzo Reich, tormentato dal ricordo e dalla nostalgia di un regime di cui sogna il ritorno a mo' di fuoco purificatore.\nCorrettore di bozze presso un quotidiano dell'Italia ormai repubblicana, il protagonista vive una quotidianit\u00e0 che si tramuta in uno stillicidio infernale di deliri di potenza e consapevolezza di impotenza totale. Sogna stermini di massa (addirittura in questo romanzo Virgili immagina, anticipandolo di decenni, gli attentati dell'11 settembre 2001), progetta improbabili azioni criminali tese a dar vita ad una catarsi tramite la violenza, cerca il modo di reperire cifre sufficienti a garantirsi sessioni erotiche in cui poter sfogare appieno tutto il proprio sadismo."}
{"id": "1081427", "revid": "1402222", "url": "https://it.wikipedia.org/wiki?curid=1081427", "title": "Nicolae V\u0103c\u0103roiu", "text": "Direttore generale del Comitato statale per la pianificazione dal 1987 al 1989, dopo la rivoluzione romena del 1989 rivest\u00ec diversi incarichi governativi nella nuova struttura istituzionale, fino a diventare primo ministro nel 1992.\nDivenne senatore nel 1996 e fu Presidente del Senato della Romania dal dicembre 2000 all'ottobre 2008.\nIn seguito alla procedura di impeachment contro il Presidente della Romania Traian B\u0103sescu da parte del Parlamento avvenuta il 19 aprile 2007, Nicolae V\u0103c\u0103roiu divenne Presidente della Romania ad interim. Rimase in carica fino al 23 maggio 2007, successivamente allo svolgimento del referendum che decret\u00f2 il ritorno in funzione di B\u0103sescu.\nIl 14 ottobre 2008 fu indicato dal parlamento come nuovo presidente della Corte dei conti.\nFormazione e carriera professionale.\nNato nel 1943 a Cetatea Alb\u0103, citt\u00e0 della Bessarabia allora sotto il controllo della Romania, si laure\u00f2 in finanza presso l'Accademia degli studi economici di Bucarest nel 1969.\nDopo gli studi fu assunto in qualit\u00e0 di economista dal Comitato statale per la pianificazione della repubblica socialista, dove lavor\u00f2 fino al 1989, ricoprendo diverse posizioni e specializzandosi nei settori finanziario e monetario. Nel 1987 ne divenne direttore generale. Tra il 1975 e il 1985 fu anche professore associato presso la facolt\u00e0 di sociologia economica dell'Accademia degli studi economici.\nCarriera politica.\nDopo la rivoluzione del 1989.\nIn seguito alla rivoluzione romena del 1989 che depose il dittatore Nicolae Ceau\u0219escu, V\u0103c\u0103roiu mantenne un ruolo ai vertici della pubblica amministrazione. Tra il gennaio e il giugno 1990 fu aggiunto del ministro dell'economia nel quadro del governo provvisorio Roman I, il primo dell'era democratica.\nNel 1990 fece parte del gruppo di lavoro che, sotto la conduzione di Tudorel Postolache, elabor\u00f2 la strategia di riforma economica e istituzionale del paese, documento che venne assunto come programma dal governo Roman II. Fu, quindi, segretario di Stato nel quadro del ministero delle finanze (dal giugno 1990 al settembre 1991), rivestendo l'incarico di capo del dipartimento imposte e tasse. Sotto il governo Stolojan venne riconfermato segretario di Stato del ministero dell'economia (dall'ottobre 1991 al novembre 1992) e fu a capo del comitato interministeriale per le garanzie e i prestiti per il commercio estero.\nPrimo ministro.\nLe elezioni del 1992 furono vinte dal Fronte Democratico di Salvezza Nazionale (FDSN) del presidente della repubblica Ion Iliescu (ridenominato nel 1993 Partito della Democrazia Sociale di Romania, PDSR). Il capo di Stato opt\u00f2 per la nomina a primo ministro di un tecnico quale Nicolae V\u0103c\u0103roiu, considerato dall'opinione pubblica un promotore di un mite riformismo e di una politica di dirigismo in campo economico, vedute conservatrici coincidenti con quelle di Iliescu. Il suo governo fu investito dal parlamento il 19 novembre 1992 con i voti favorevoli, oltre che del FDSN, anche delle forze nazionaliste del Partito dell'Unit\u00e0 Nazionale Romena (PUNR), del Partito Grande Romania (PRM) e del Partito Socialista del Lavoro (PSM), che garantirono il proprio supporto esterno senza partecipare all'esecutivo. Nel 1994, ad ogni modo, il PUNR ottenne due ministeri, mentre nel gennaio dell'anno successivo le quattro forze siglarono un accordo di collaborazione ribattezzato \"quadrilatero rosso\".\nEreditando il compito di trasformare il paese in una democrazia capitalista, nel 1993 il governo eman\u00f2 le sue prime misure di consolidamento fiscale, come l'introduzione dell'imposta sul valore aggiunto e la liberalizzazione dei prezzi della maggior parte dei beni di consumo per la popolazione. Per il proprio finanziamento lo Stato si rivolse soprattutto agli organismi internazionali, tra i quali la Banca mondiale e il Fondo monetario internazionale. Furono realizzate principalmente politiche di ampio interventismo, oltre alla svalutazione della moneta nazionale, il leu, mentre il programma di destatalizzazione delle societ\u00e0 di propriet\u00e0 pubblica non fu intensamente sostenuto, con il risultato di ritardare il processo di privatizzazione. Iliescu e V\u0103c\u0103roiu, infatti, preferirono mantenere la grande industria e il settore bancario sotto il controllo statale, pur in perdita, temendo le potenziali ricadute sociali e occupazionali che una netta politica di privatizzazione avrebbe generato. La formazione di una piccola imprenditoria fu favorita soprattutto da politiche fiscali leggere e dalla garanzia del credito da parte dello Stato. Tra le altre realizzazioni principali del governo V\u0103c\u0103roiu vi fu la legge sull'accelerazione della privatizzazione (Legge 55/1995), che completava l'analogo atto emanato nel 1991 dal governo Roman, che fu approvata dal voto parlamentare il 21 marzo 1995 e trasfer\u00ec ai cittadini rumeni tramite speciali coupon il 30% delle azioni detenute dal Fondo delle propriet\u00e0 dello Stato (FPS).\nSul piano delle relazioni estere il governo si apr\u00ec all'occidente e riusc\u00ec a conseguire diversi successi per l'allineamento diplomatico a tali paesi. Il 1\u00ba febbraio 1993 fu firmato l'accordo di associazione alla Comunit\u00e0 economica europea e nel settembre 1993 la Romania ottenne l'ammissione come membro titolare del Consiglio d'Europa, a condizione di rispettare determinati punti riguardanti i diritti umani. Nel gennaio 1994 fu firmato l'accordo quadro per la partecipazione della Romania al programma Partenariato per la pace della NATO. Nel 1995 fu inoltrata la domanda di ammissione all'Unione europea.\nNel settembre 1996, a pochi mesi dalla nuova tornata elettorale, venne firmato il trattato di cooperazione con l'Ungheria, considerato dagli organismi sovranazionali un atto propedeutico per l'avvio di ogni discorso di apertura alla Romania. L'accordo rappresent\u00f2 un passo basilare per la normalizzazione delle relazioni tra i due paesi e fu considerato un successo per la presidenza Iliescu e per il governo V\u0103c\u0103roiu, ma fu la causa della rottura dell'alleanza con il PUNR, che si opponeva alle concessioni al paese magiaro.\nNel complesso, pur riuscendo a contrarre la crisi economica (il PIL registr\u00f2 per la prima volta dalla rivoluzione del 1989 quattro anni consecutivi di crescita), realizzando i propri obiettivi a breve termine, il governo si scontr\u00f2 con la realt\u00e0 sociale del paese, che vedeva intensificarsi il numero e l'intensit\u00e0 degli scioperi, coincidenti con il consolidamento delle associazioni sindacali e con il generale peggioramento delle condizioni di vita della popolazione. Gli sforzi del governo in tema di riforma economica, ritenuta troppo lenta e conservativa, furono accolti negativamente dall'opposizione e dalle istituzioni finanziarie internazionali. Il discorso politico del PDSR, infatti, si basava sulla volont\u00e0 di non disancorarsi eccessivamente dal modello socialista di protezione sociale, in cui l'economia dipendeva direttamente dall'iniziativa pubblica.\nTra i problemi principali del mandato di V\u0103c\u0103roiu vi fu quello della la corruzione dilagante, che secondo la stampa coinvolgeva persino i membri del suo gabinetto. La tolleranza nei confronti di tali sistemi, l'esplosione del clientelismo, che favor\u00ec la nascita di un'oligarchia economica legata al potere politico, la discrezionalit\u00e0 nella gestione del sistema bancario di Stato e il permissivismo mostrato verso schemi finanziari piramidali diedero la percezione di un governo corrotto, che a lungo termine ebbe effetti negativi sulla popolarit\u00e0 del PDSR.\nPresidente del senato.\nPur portando avanti il mandato da primo ministro da indipendente, nel giugno 1996 V\u0103c\u0103roiu si iscrisse al PDSR, diventandone subito membro dell'ufficio esecutivo. In occasione delle legislative del 1996 il partito ne sostenne la candidatura a senatore nel distretto di Arge\u0219, dove ottenne l'elezione. Il PDSR, tuttavia, perse il confronto con il partito di centro-destra della Convenzione Democratica Romena, che and\u00f2 al governo. Nel corso della sua prima legislatura in parlamento V\u0103c\u0103roiu fu presidente della commissione per la privatizzazione (1996-1999) e vicepresidente del senato (dal settembre 1999 al novembre 2000).\nTra il dicembre 1996 e l'aprile 1997 fu anche vicepresidente della \"Banca Comercial\u0103 Rom\u00e2n\u0103\", allora detenuta dallo Stato. Nel gennaio 2000 assunse la guida della \"Banca de Investi\u021bii \u0219i Dezvoltare\", rimandenovi fino al febbraio dell'anno successivo.\nA livello di partito nel gennaio 1997 fu nominato vicepresidente nazionale del PDSR, che nel 2001 cambi\u00f2 nome in Partito Social Democratico (PSD). V\u0103c\u0103roiu fu successivamente rieletto vicepresidente del PSD, sia nel corso di congresso di fondazione del 2001, che in quello del 2005.\nNel dicembre 2000 il PSD riusc\u00ec a tornare al governo con il primo ministro Adrian N\u0103stase e a costituire una maggioranza parlamentare che consent\u00ec l'elezione di V\u0103c\u0103roiu a presidente del senato. Questi venne riconfermato nello stesso ruolo anche in seguito alle elezioni del 2004, malgrado il PSD si trovasse nuovamente all'opposizione.\nPresidente della Romania ad interim.\nIn qualit\u00e0 di presidente del senato, in seguito alla sospensione del presidente della repubblica Traian B\u0103sescu, tra il 19 aprile e il 23 maggio 2007 rivest\u00ec ad interim la posizione di capo di Stato, ruolo che mantenne per poco pi\u00f9 di un mese, quando il titolare rientr\u00f2 nelle proprie funzioni, come risultato del fallimento del referendum per la sua destituzione.\nNel corso del suo mese da presidente della Romania ad interim V\u0103c\u0103roiu firm\u00f2 circa sessanta decreti e organizz\u00f2 incontri settimanali con il primo ministro, oltre a convocare i partiti politici parlamentari per consultazioni. Il 15 maggio 2007 presiedette una riunione del Consiglio supremo di difesa che aveva il compito di discutere diverse proposte, tra le quali un pacchetto di leggi sulla sicurezza nazionale, il ritiro delle truppe dall'Iraq e la nomina del nuovo direttore del Serviciul de Informa\u021bii Externe.\nPresidente della Corte dei conti.\nV\u0103c\u0103roiu rimase a capo del senato fino al 20 ottobre 2008, quando il parlamento, grazie alle negoziazioni tra il PSD e il partito di governo, il Partito Nazionale Liberale, ne deliber\u00f2 la nomina a presidente della Corte dei conti. Si espressero a favore 305 parlamentari, contro 2 soli voti contrari. Il suo mandato si esaur\u00ec dopo nove anni, nel 2017.\nVita privata.\nSposato con Marilena, ha avuto un figlio, Mihail Eugen.\nCollegamenti esterni.\nArticoli biografici"}
{"id": "1081429", "revid": "767487", "url": "https://it.wikipedia.org/wiki?curid=1081429", "title": "Dave Spitz", "text": "Biografia.\n\u00c8 pi\u00f9 che altro conosciuto per aver suonato con i Black Sabbath dal 1985 al 1987 e incidendo un album, \"Seventh Star\" (1986). Spitz \u00e8 stato anche accreditato nel successivo \"The Eternal Idol\" (1987), per aver partecipato alla composizione dei brani ma non suon\u00f2 le parti di basso. Il motivo fu una lite verbale tra lui e il produttore Jeff Glixman, il quale lo licenzi\u00f2 perch\u00e9 non gradiva i suoi comportamenti.\nAltri artisti con cui ha suonato sono Americade, White Lion, Great White, Impellitteri, Lita Ford, Slamnation, Nuclear Assault ed altri.\nEgli ha un fratello minore, Dan Spitz, che suonava la chitarra nel gruppo thrash metal Anthrax.\nOltre alla musica, Spitz pratica la professione di avvocato civile nel sud della Florida."}
{"id": "1081430", "revid": "106908", "url": "https://it.wikipedia.org/wiki?curid=1081430", "title": "Aulo Postumio Albo Regillense (console 496 a.C.)", "text": "Biografia.\nEra il 499 a.C. quando fu nominato dittatore, il secondo nell'allora breve storia della Repubblica romana, a causa dell'approssimarsi dello scontro con la lega delle citt\u00e0 latine, guidate da Tarquinio il Superbo e da suo genero, Ottavio Mamilio, dittatore della citt\u00e0 di Tusculum.\nLo scontro, la battaglia del Lago Regillo, si combatt\u00e9 in quell'anno nel territorio della citt\u00e0 latina, e fu particolarmente aspro e sanguinoso.\nSecondo il racconto di Livio, quando Aulo Postumio si accorse che l'esercito romano cominciava a indietreggiare di fronte al nemico, ordin\u00f2 alla propria coorte di passare per le armi chiunque fosse trovato a fuggire dal campo di battaglia.\nLa battaglia si risolse con la vittoria dei romani, e al dittatore fu concesso l'onore del trionfo in citt\u00e0, trionfo che Aulo Postumio dedic\u00f2 a Cerere, oltre l'appellativo Regillense che complet\u00f2 il suo nome.\nFu console nel 496 a.C., eletto per quell'anno con Tito Verginio Tricosto Celiomontano. Nel 493 a.C. fond\u00f2 sull'Aventino il santuario di Cerere, Libero e Libera."}
{"id": "1081434", "revid": "1901640", "url": "https://it.wikipedia.org/wiki?curid=1081434", "title": "John Ralston", "text": "I suoi ruoli pi\u00f9 famosi sono quelli che ha avuto nelle serie \"La mia vita con Derek\" (interpretando il ruolo del padre di Derek, Edwin e Marti) e nella serie \"Strange Days at Blake Holsey High\".\n\u00c8 stato anche protagonista del film \"South of the Moon\" del 2008.\nHa anche girato uno spot della Toyota per la TV canadese.\nHa interpretato il ruolo di Sasha Antonov nella 3 stagione della serie \u2018 Bitten \u2018"}
{"id": "1081444", "revid": "767487", "url": "https://it.wikipedia.org/wiki?curid=1081444", "title": "Daniel Magder", "text": "\u00c8 apparso in molte programmi e film famosi come \"The Famous Jett Jackson\", \"X-Men\" e \"La mia vita con Derek\", interpretando Edwin Venturi."}
{"id": "1081447", "revid": "7082", "url": "https://it.wikipedia.org/wiki?curid=1081447", "title": "Sa Oche", "text": ""}
{"id": "1081449", "revid": "76963", "url": "https://it.wikipedia.org/wiki?curid=1081449", "title": "Mary Beth Peil", "text": "Biografia.\nHa studiato canto lirico con il soprano tedesco Lotte Lehmann alla Northwestern University, ricevendo prestigiosi riconoscimenti per il suo talento dalla Young Concert Artists e dalla Metropolitan Opera House. Negli anni sessanta \u00e8 nota per la sua interpretazione del ruolo di Susanna nelle \"Nozze di Figaro\", che propone nel tour statunitense, alla New York City Opera e al Met. Recita anche in ruoli da protagonista ne \"La Traviata\" e \"La Boh\u00e8me\" alla Minnesota Opera House, oltre a cantare Micaela accanto alla \"Carmen\" di Ris\u00eb Stevens ed esibirsi in recital alla Carnegie Hall e al Festival dei Due Mondi di Spoleto. Nel 1971 interpreta Alma nella prima produzione di \"Summer and Smoke\", un'opera trattadall'omonimo dramma di Tennessee Williams; Mary Beth Peil ha interpretato nuovamente Alma undici anni dopo, nel 1982 in una replica dell'opera trasmessa in TV: sar\u00e0 la sua ultima apparizione in un'opera lirica.\nNel 1983 il soprano passa dal mondo della lirica a quello del musical quando interpreta la protagonista femminile nella produzione della Minnesota Opera del musical di Cole Porter \"Kiss Me, Kate\". L'anno successivo interpreta Anna Leonowens nel tour statunitense del \"Re ed Io\", che approda a Broadway nel 1985. Mary Beth Peil \u00e8 la dodicesima attrice ad interpretare Anna accanto a Yul Brynner e la sua ultima coprotagonista: il celebre interprete del Re del Siam morir\u00e0 nell'ottobre del 1985. Per la sua performance in \"The King and I\" viene candidata al Tony Award alla miglior attrice non protagonista in un musical.\nNel 1987 debutta nell'Off-Broadway con il musical \"Birds of Paradise\" e l'anno successivo torna a lavorare nei tour, interpretando la baronessa Elsa nel tour di \"Tutti insieme appassionatamente\". Nel 1988 torna a New York per interpretare l'attrice Desir\u00e9e Armfeldt nel musical \"A Little Night Music\". Nel giro di pochi anni interpreta altri due ruoli scritti da Sondheim: la Mendicante di \"Sweeney Todd\" (Paper Mill Playhouse nel 1992 e nuovamente al Kennedy Center nel 2002) e Sara Jane Moore in \"Assassins\" (San Jose Civic Light Opera, 1993). Nel 1995 vince l'Obie Award per le sue interpretazioni in tre opere di prosa nell'Off Broadway: \"The Naked Truth\", \"Missing Persons\" e \"A Cheever Evening\". \nNel 2003 torna a Broadway nel musical \"Nine\" dove interpreta la madre di Guido, interpretato da Antonio Banderas; allo scadere del suo contratto viene sostituita da Marni Nixon. Nel 2008 lavora nel suo quarto musical di Sondheim, \"Sunday in the Park with George\", in cui interpreta la madre di Georges Seurat nel primo revival di Broadway del musical. Nel 2010 \u00e8 nuovamente a Broadway con \"Women on the Verge of a Nervous Breakdown\" e l'anno successivo interpreta Solange LaFitte nel musical \"Follies\" a Broadway e Los Angeles. Nel 2013 \u00e8 la governante Mrs.Pearce in una versione concertale di \"My Fair Lady\" al Kennedy Center e nel 2014 interpreta Mrs. Peachum nell\u2019\"Opera da tre soldi \"di Brecht con F. Murray Abraham e Laura Osnes. Nel 2015 torna a Broadway per recitare nel musical \"The Visit\" con Chita Rivera, Roger Rees e Jason Danieley.\nNel 2016 recita nella prima produzione del musical \"Anastasia\" ad Hartford, tratto dal celebre film d'animazione, in cui interpreta l'Imperatrice Madre Dagmar di Danimarca accanto a Caroline O'Connor e Derek Klena. Nello stesso anno torna a recitare a Broadway nel dramma di Christopher Hampton \"Les Liaisons Dangereuses\", dove recita nei panni di Madame de Rosemonde accanto a Janet McTeer e Liev Schreiber. Nel 2017 il musical \"Anastasia\" debutta a Broadway con Mary Beth Peil nel ruolo dell'Imperatrice Made, un ruolo che le vale la sua seconda candidatura al Tony Award alla miglior attrice non protagonista in un musical, oltre che le nomination al Drama Desk Award e all'Outer Critics Circle Award nella stessa categoria.\nHa recitato in vari film e serie televisive quali \"Law &amp; Order\", \"\",\"The Good Wife\", ma il ruolo che certamente le ha dato maggior notoriet\u00e0 \u00e8 quello di Evelyn \"Grams\" Ryan in \"Dawson's Creek\". "}
{"id": "1081451", "revid": "76963", "url": "https://it.wikipedia.org/wiki?curid=1081451", "title": "Ariel Waller", "text": "Ha fatto il suo debutto cinematografico a 6 anni col film \"Cinderella Man - Una ragione per lottare\" in cui interpreta una dei tre figli di Russell Crowe e Ren\u00e9e Zellweger.\n\u00c8 inoltre nota per aver interpretato il ruolo di Marti Venturi nella serie canadese \"La mia vita con Derek\".\n\u00c8 anche apparsa in \"Kardia\"."}
{"id": "1081452", "revid": "2116853", "url": "https://it.wikipedia.org/wiki?curid=1081452", "title": "Substrato (biochimica)", "text": "In biochimica si definisce substrato una molecola sulla quale agisce un enzima: i substrati sono dunque le molecole di partenza nelle reazioni chimiche catalizzate dagli enzimi. \nIl substrato lega il sito attivo dell'enzima, formando il complesso enzima-substrato; in seguito, il substrato \u00e8 convertito in un prodotto, quindi rilasciato dal sito attivo, che diventa nuovamente pronto a ricevere il substrato.\nUn'equazione generale pu\u00f2 essere la seguente:\nLa reazione segue solitamente la cinetica di Michaelis-Menten quando l'enzima non ha caratteristiche allosteriche. Solo il passaggio intermedio (\"ES \u2192 EP\") \u00e8 irreversibile."}
{"id": "1081455", "revid": "25884", "url": "https://it.wikipedia.org/wiki?curid=1081455", "title": "Arnaldo momigliano", "text": ""}
{"id": "1081458", "revid": "115751", "url": "https://it.wikipedia.org/wiki?curid=1081458", "title": "Prima legge di Kirchoff", "text": ""}
{"id": "1081459", "revid": "181699", "url": "https://it.wikipedia.org/wiki?curid=1081459", "title": "Regio Tratturo L'Aquila Foggia", "text": ""}
{"id": "1081460", "revid": "73560", "url": "https://it.wikipedia.org/wiki?curid=1081460", "title": "Kichoff", "text": ""}
{"id": "1081462", "revid": "1305772", "url": "https://it.wikipedia.org/wiki?curid=1081462", "title": "Dover (disambigua)", "text": ""}
{"id": "1081464", "revid": "834", "url": "https://it.wikipedia.org/wiki?curid=1081464", "title": "El sue\u00f1o de morfeo", "text": ""}
{"id": "1081466", "revid": "110157", "url": "https://it.wikipedia.org/wiki?curid=1081466", "title": "Attica Occidentale", "text": " \nL'unit\u00e0 periferica dell'Attica Occidentale () \u00e8 una delle suddivisioni amministrative di secondo livello della Grecia create in seguito alla riforma amministrativa detta Programma Callicrate.\nIl suo territorio comprende la parte occidentale dell'area urbana di Atene e la periferia occidentale della citt\u00e0.\nPrefettura.\nFino al 2011 Attica Occidentale era il nome di una delle prefetture greche. I precedenti comuni, in seguito alla riforma, sono stati riorganizzati nella maniera sottoesposta.\nSuddivisione amministrativa.\nDal 1997, con l'attuazione della \"riforma Kapodistrias\", la prefettura dell'Attica Occidentale \u00e8 suddivisa in 10 comuni e 2 comunit\u00e0."}
{"id": "1081467", "revid": "44939", "url": "https://it.wikipedia.org/wiki?curid=1081467", "title": "Substrato (biologia)", "text": ""}
{"id": "1081469", "revid": "921573", "url": "https://it.wikipedia.org/wiki?curid=1081469", "title": "Mary-Margaret Humes", "text": "Biografia.\n\u00c8 stata Miss Florida ed \u00e8 arrivata terza al concorso di Miss Stati Uniti.\nFu Burt Reynolds a incoraggiarla a entrare nel mondo del cinema. Dagli studi della 20th Century Fox era visibile un suo cartellone/annuncio sul quale erano riportati una sua foto, il suo nome e numero di telefono. Questo manifesto fu visto da Mel Brooks che le telefon\u00f2 e le chiese di recitare nel film \"La pazza storia del mondo\".\nHa recitato in molti film per la televisione e anche delle piccole parti in alcuni episodi di telefilm quali \"A -Team\", \"Riptide\", \"Hunter\", \"Giudice di notte\", \"T.J. Hooker\", \"Matlock\" e altri.\nIl ruolo che l'ha resa maggiormente nota al pubblico \u00e8 stato quello di Gail Leery nella serie \"Dawson's Creek\", dove interpreta il ruolo della madre del protagonista.\n\u00c8 sposata dal 27 dicembre 1992 con il musicista Raul A. Bruce."}
{"id": "1081470", "revid": "106908", "url": "https://it.wikipedia.org/wiki?curid=1081470", "title": "Postumio Regillense", "text": ""}
{"id": "1081472", "revid": "339392", "url": "https://it.wikipedia.org/wiki?curid=1081472", "title": "Serni", "text": ""}
{"id": "1081474", "revid": "484362", "url": "https://it.wikipedia.org/wiki?curid=1081474", "title": "Museo di rievocazione storica", "text": "Il museo di rievocazione storica di Mondavio (PU) \u00e8 stato istituito nel 1966 dell'interno della rocca Roveresca di Mondavio dal professore Stefano Mascarucci in collaborazione con l'allora amministrazione comunale e con l'associazione Proloco.\nPercorso museale.\nIl museo si articola su quattro dei cinque piani del mastio della rocca roveresca mentre il piano superiore (il quinto) ospita un'armeria con pezzi di artiglieria, armature e armi bianche, tra i quali alcune rarit\u00e0. Il museo ripropone scene di vita rinascimentale ricostruite con dovizia di cura attraverso manichini in gesso abbigliati con costumi dell'epoca. Le scene pi\u00f9 importanti sono: il banchetto, la sala della tortura, il forno, la stalla con i cavalli. L'entrata si trova al terzo piano dove si trovavano quattro postazioni difensive.\nAl secondo piano si trovava la cucina che ancora oggi mostra il forno originale del 1400. in questo luogo ci sono delle statue rievocative che rappresentano scene di vita quotidiana. Nella cucina pranzavano i servi e le ancelle. Al primo piano vi sono: la sala della tortura, la \"fabbrica\" delle armi e la stalla dei cavalli che oggi \u00e8 molto piccola ma allora poteva contenere molti cavalli. I cavalli usati in quell'epoca erano: cavalli da soma adoperati per il trasporto delle merci o delle armi e munizioni in guerra; inoltre ronzini che, essendo molto veloci, venivano usati per inviare i messaggi e infine c'erano i destrieri purosangue che appartenevano al signore o ai cavalieri ed erano cavalcati durante la caccia o in guerra.\nAl quarto piano c'\u00e8 la magnifica sala da pranzo che con statue di cera rappresenta il banchetto in onore del matrimonio tra Giovanni della Rovere proprietario della Rocca di Mondavio e Giovanna figlia del signore del palazzo di Urbino. In questa rappresentazione \u00e8 da notare il modo in cui sono vestiti i partecipanti: i commensali appartenenti alla stessa casata sono vestiti con abiti dello stesso colore. Nel 1400 le donne tenevano i capelli raccolti per seguire la moda dell'epoca, portavano abiti lunghi e sontuosi: pi\u00f9 la donna era nobile pi\u00f9 era larga e decorata la sua gonna. Gli uomini indossavano pantaloni attillati, giacche di velluto e camicie che mostravano pizzi prominenti nel colletto e nelle maniche. Per distinguere i nobili dalla gente comune esisteva un semplice particolare: i ricchi indossavano pantaloni a tinta unita mentre i poveri vestivano con pantaloni di due colori.\nAl quinto ed ultimo piano c'\u00e8 l'armeria e la postazione di difesa. Per la difesa l'architetto Francesco di Giorgio Martini aveva costruito all'interno del quinto piano una distesa di merli che circondavano il piano. Nel caso in cui i nemici fossero giunti sino al quarto piano i soldati utilizzavano un trabocchetto: con un buco nel pavimento che collegava il quinto piano con le scale di quello inferiore scagliavano frecce ai nemici. Un altro metodo per scacciare i nemici era quello di gettare dal buco pece bollente. In questo piano troviamo anche l'armeria che \u00e8 composta totalmente da armi e armature del 1400."}
{"id": "1081481", "revid": "8284200", "url": "https://it.wikipedia.org/wiki?curid=1081481", "title": "Eleonor Parker", "text": ""}
{"id": "1081483", "revid": "1059402", "url": "https://it.wikipedia.org/wiki?curid=1081483", "title": "Louise Lab\u00e9", "text": "Biografia.\nSuo padre, Pierre Charly, verso il 1493 spos\u00f2 in prime nozze Guillermette Decuchermois, vedova di un prospero artigiano cordaio, Jacques Humbert detto Lab\u00e9. Di quest'ultimo aveva continuato l'attivit\u00e0, assumendone anche il nome per ragioni di opportunit\u00e0 commerciale e facendosi cos\u00ec chiamare Pierre Lab\u00e9. Rimasto vedovo, e proprietario del laboratorio artigiano ,spos\u00f2 nel 1515 un'altra vedova, \u00c9tiennette Roybet, che le port\u00f2 in eredit\u00e0 due case a Lione, un'altra, con vigne, nella vicina campagna e gli diede cinque figli . Risposatosi ancora nel 1525 con Antoinette Taillard, Pierre Lab\u00e9 avr\u00e0 altre due figlie.\nL'agiatezza di cui gode la sua famiglia le permette di ricevere una buona educazione letteraria: conosce il latino, l'italiano, lo spagnolo, apprende la musica e coltiva, sembra, anche la scherma e l'equitazione; fa conoscenza, appena adolescente, dei poeti Maurice Sc\u00e8ve e Cl\u00e9ment Marot, col quale sembra aver avuto, pi\u00f9 tardi, una relazione. Nel 1545 Louise Lab\u00e9 sposa il cordaio Ennemond Perrin, che ha molti pi\u00f9 anni di lei; nella sua nuova casa tiene un salotto frequentato dagli intellettuali lionesi: Maurice Sc\u00e8ve, Claude de Taillemont, Antoine Fum\u00e9e, Pontus de Tyard e anche da artisti di passaggio, come l'italiano Luigi Alamanni e Pierre Wo\u00e9riot, che le far\u00e0 un ritratto nel 1555.\nAl 1548 dovrebbe risalire la composizione del suo D\u00e9bat de Folie et d'Amour, e al 1552 i primi sonetti. L'anno successivo muore il padre, lasciando la moglie Antoinette e tre figli ancora in vita, Louise, Jeanne e Fran\u00e7ois. Nel 1554 Louise, che forse ha una relazione con Olivier de Magny, conclude la composizione delle sue tre elegie e il 12 agosto appare la prima edizione delle sue Opere, comprendenti il D\u00e9bat de Folie e d'Amour, le tre elegie e 24 sonetti, dedicate all'amica Cl\u00e9mence de Bourges: nel giro di due anni appaiono altre tre edizioni.\nAlla poetessa si rimprovera una condotta di vita licenziosa, tanto che nel 1557 circola una canzone anonima sui suoi diversi amori e nel 1559 lo stesso Olivier de Magny indirizza al marito, defunto da due anni, un'ode, rimproverandogli l'eccessiva noncuranza sulla condotta della moglie.\nGravemente malata, Louise si stabilisce nel 1565 nella casa di campagna di Parcieux, dove muore il 15 febbraio 1566.\nInsieme con Maurice Sc\u00e8ve, Jacques Peletier du Mans e Pernette du Guillet, Louise Lab\u00e9 appartenne al gruppo della Scuola lionese: nella sua produzione, profondamente influenzata dal Petrarca, si nota anche la conoscenza delle Metamorfosi di Ovidio.\nUn'impostura?\nSi conosce poco della vita di questa poetessa e alcuni elementi sembrano provenire pi\u00f9 che altro dalla fantasia dei suoi lettori, cos\u00ec che la storica Mireille Huchon sostiene che Louise Lab\u00e9 non sia mai esistita e che sia in realt\u00e0 un'autrice fittizia inventata da Maurice Sc\u00e8ve o da Claude de Taillemont o ancora da Cl\u00e9ment Marot . Questa ipotesi, accettata ad esempio da Marc Fumaroli, \u00e8 tuttavia contestata da altri storici della letteratura."}
{"id": "1081486", "revid": "834", "url": "https://it.wikipedia.org/wiki?curid=1081486", "title": "GiovanBattista Nicolosi", "text": ""}
{"id": "1081488", "revid": "36426", "url": "https://it.wikipedia.org/wiki?curid=1081488", "title": "Volte a botte", "text": ""}
{"id": "1081489", "revid": "712828", "url": "https://it.wikipedia.org/wiki?curid=1081489", "title": "Harlond", "text": "Il termine Harlond si riferisce a due luoghi di Arda, l'universo immaginario fantasy creato da J.R.R. Tolkien, entrambi nella Terra di Mezzo."}
{"id": "1081490", "revid": "712828", "url": "https://it.wikipedia.org/wiki?curid=1081490", "title": "Forlond", "text": ""}
{"id": "1081495", "revid": "1543377", "url": "https://it.wikipedia.org/wiki?curid=1081495", "title": "The Handle", "text": "The Handle \u00e8 una chitarra elettrica progettata dal designer americano Peter Solomon e prodotta dall'azienda XOX Audio Tools.\nThe Handle si caratterizza per il fatto che la sua struttura \u00e8 costituita da una monoscocca in fibra di carbonio anzich\u00e9 dall'assemblaggio di uno \"chassis\" in materiale plastico e di un manico in legno.\nLa chitarra ha ricevuto il Good Design Award 2006 dal Chicago Athenaeum Museum ed \u00e8 stata selezionata dall'ADI Design Index.\nGrazie a una tecnica di produzione frutto dell'applicazione di diverse tecnologie innovative, \u00e8 realizzata in un unico pezzo ed \u00e8 completamente cava, sia all'interno del corpo sia nel manico .\nIl materiale utilizzato \u00e8 tessuto di fibra di carbonio preimpregnato con resina epossidica che conferisce grande rigidit\u00e0 e leggerezza; per effetto del \"total hollow\" ha un \"sustain\" fuori del comune.\nFanno parte della gamma la versione piezo, baritona, vibro; vengono realizzate versioni \"custom shop\"."}
{"id": "1081496", "revid": "159018", "url": "https://it.wikipedia.org/wiki?curid=1081496", "title": "The handle", "text": ""}
{"id": "1081502", "revid": "125943387", "url": "https://it.wikipedia.org/wiki?curid=1081502", "title": "Johann Tserclaes, conte di Tilly", "text": "Insieme ad Albrecht von Wallenstein fu uno dei comandanti in capo delle forze imperiali, ed uno dei pi\u00f9 celebri comandanti cattolici della guerra.\nBiografia.\nGiovent\u00f9 e formazione.\nJohann Tserclaes nacque nel febbraio del 1559 nel Castello di Tilly, vicino a Nivelles, in Belgio, allora facente parte, assieme all'Olanda, dei Paesi Bassi Spagnoli. La sua era una famiglia cattolica originaria del Brabante, e da questa venne mandato a Colonia per ricevere istruzione da insegnanti Gesuiti; in seguito, all'et\u00e0 di quindici anni, decise di arruolarsi nell'esercito spagnolo (l'Esercito delle Fiandre) al comando di Alessandro Farnese. Partecip\u00f2 a varie azioni durante la guerra degli ottant'anni contro i ribelli olandesi, tra le quali il vittorioso assedio di Anversa nel 1584-1585; queste esperienze gli furono molto utili in futuro, insegnandogli le tattiche spagnole che avrebbe poi applicato con notevole successo. Nel 1600 combatt\u00e9 come mercenario nel conflitto fra l'Impero e gli Ottomani svoltosi in Ungheria e Transilvania e, con rapide promozioni, giunse in soli cinque anni al rango di feld-maresciallo.\nCampagne nell'Impero fino all'intervento svedese.\nNel 1610 Johann Tserclaes venne nominato comandante delle forze della Lega Cattolica, fondata da Massimiliano I, Elettore di Baviera; in questo ruolo si trov\u00f2 coinvolto nel conflitto scatenatosi nel 1618 in Boemia in seguito alla defenestrazione di Praga, conflitto che si sarebbe poi ampliato fino a divenire uno scontro europeo di larga portata (vedi guerra dei trent'anni). La Lega intervenne, nel 1620, contro i ribelli boemi a fianco dell'Imperatore ed egli condusse circa 30.000 uomini, addestrati alla tattica spagnola del \"tercio\", attraverso l'Alta Austria, che venne restituita al controllo imperiale, per poi penetrare in Boemia dove affront\u00f2 le truppe comandante da Federico V del Palatinato; i due eserciti si scontrarono nella battaglia della Montagna Bianca dell'8 novembre 1620, dove la formazione e l'addestramento delle truppe della Lega si rivelarono schiaccianti, portando alla distruzione di met\u00e0 delle forze boeme con la sola perdita di 700 uomini. Questa decisiva vittoria permise l'occupazione di Praga e della Boemia, e la sua annessione ai domini ereditari asburgici.\nJohann Tserclaes si rivolse quindi contro le forze protestanti ancora attive nella Germania occidentale, ma, il 27 aprile 1622, venne battuto nella battaglia di Wiesloch, vicino ad Heidelberg; in seguito alla sconfitta si congiunse con le truppe del generale spagnolo Gonzalo de Cordoba, e riusc\u00ec quindi a sconfiggere nella battaglia di Wimpfen del 6 maggio le forze di Giorgio Federico di Baden-Durlach. Una nuova vittoria venne conseguita il 20 giugno nella battaglia di H\u00f6chst contro Cristiano di Brunswick, in seguito alla quale fu nominato conte di Tilly. In seguito a questi scontri egli fu in grado di assediare Heidelberg, che cadde il 19 settembre dopo un assedio di undici settimane. La campagna ebbe termine con la battaglia di Stadtlohn, definita \u00abla pi\u00f9 schiacciante vittoria di Tilly\u00bb, in cui distrusse le nuove forze di Cristiano di Brunswick e del Conte di Mansfeld, che persero 13.000 uomini su 15.000; a questo punto anche il Palatinato fu pacificato, e Tilly diresse il suo esercito ad occupare la Germania nord-occidentale.\nQuesto breve intervallo di pace fu tuttavia interrotto dall'intervento in guerra della Danimarca, preoccupata dai successi degli Asburgo e dalla minaccia portata al protestantesimo tedesco; Cristiano IV di Danimarca condusse le sue forze nel Circolo della Bassa Sassonia, ma si trov\u00f2 a dovere affrontare i veterani di Tilly e le nuove forze imperiali al comando di Albrecht von Wallenstein. Rinforzato da alcuni contingenti imperiali, Tilly affront\u00f2 i danesi nella battaglia di Lutter-am-Baremberge, e ancora una volta l'addestramento superiore delle sue forze si rivel\u00f2 decisivo nel conseguire una vittoria che costrinse Cristiano ad una precipitosa ritirata. Insieme alle forze di Wallenstein, l'esercito di Tilly procedette all'occupazione dello Jutland; Cristiano fu costretto ad arrendersi e a firmare la pace di Lubecca, in seguito alla quale usciva dal conflitto. Nel 1630 fu nominato tenente generale dell'esercito austriaco.\nIl Sacco di Magdeburgo.\nLa nuova egemonia asburgica nella Germania settentrionale spinse ora all'intervento la Svezia; il Re di Svezia Gustavo II Adolfo sbarc\u00f2 con le sue forze in Germania e cominci\u00f2 a ricercare alleati tra gli stati tedeschi. Tilly decise di colpire l'unico alleato svedese allora presente in Germania, ovvero la citt\u00e0 di Magdeburgo, sul fiume Elba; l'assedio cominci\u00f2 il 20 marzo 1631, e le truppe assedianti furono poste al comando di uno dei generali di Tilly, il Conte di Pappenheim. Il 20 maggio venne lanciato un assalto, che riusc\u00ec a penetrare nella citt\u00e0; le truppe per\u00f2, perso ogni controllo, la saccheggiarono selvaggiamente, provocando la morte di 25.000 abitanti e la distruzione di quasi tutto l'abitato. Questo evento, probabilmente il singolo episodio pi\u00f9 brutale dell'intera guerra, rimane un episodio molto controverso nella carriera di Tilly, e non \u00e8 chiaro quali siano le sue responsabilit\u00e0; i suoi nemici lo ritennero pienamente responsabile del massacro, ma molti storici dubitano che il saccheggio sia stato ordinato da Tilly. Magdeburgo rappresentava un punto chiave della regione, come attraversamento sull'Elba e come base di rifornimento, e sembra dubbio che Tilly non abbia considerato questi aspetti, ordinando la totale distruzione di questo punto di appoggio; inoltre, la proposta di resa avanzata alla citt\u00e0 alcuni giorni prima dell'assalto sembra indicare che il massacro sia avvenuto a causa della perdita del controllo sulle truppe da parte degli ufficiali comandanti.\nUltima campagna contro gli svedesi.\nDopo la presa di Magdeburgo, Tilly tent\u00f2 di assaltare il campo svedese di Werben, ma fall\u00ec nell'impresa; in seguito, notando l'indecisione di Giovanni Giorgio I di Sassonia, che sembrava potersi unire agli svedesi, decise di sferrare un attacco preventivo alla Sassonia. Egli affront\u00f2 l'esercito congiunto sassone-svedese il 17 settembre 1631 nella battaglia di Breitenfeld; questa volta, le nuove tattiche utilizzate dagli svedesi si rivelarono superiori, e i \"tercios\" di Tilly furono sconfitti e messi in rotta. Poich\u00e9 Wallenstein era stato destituito dal comando e non poteva venire in suo aiuto, egli fu costretto a passare sulla difensiva e tent\u00f2 di impedire agli svedesi il passaggio del fiume Lech; nella conseguente battaglia di Rain del 15 aprile 1632 fu sconfitto e durante il combattimento fu mortalmente ferito da una palla di cannone. Mor\u00ec di tetano a Ingolstadt, il 30 aprile 1632.\nLa sua salma riposa ancor oggi nella chiesa dei santi Filippo e Giacomo ad Alt\u00f6tting in Baviera."}
{"id": "1081504", "revid": "767487", "url": "https://it.wikipedia.org/wiki?curid=1081504", "title": "Raising Hell (Iron Maiden)", "text": "Raising Hell \u00e8 il video di un concerto degli Iron Maiden registrato il 28 agosto 1993 agli Pinewood Studios di Londra e trasmesso in Nord America tramite pay per view. Fu successivamente comprato dalla BBC, per trasmetterlo nel Regno Unito in una versione editata. Il video, originariamente in VHS, \u00e8 distribuito dalla BMG Special Products negli Stati Uniti in DVD.\nIl concerto riprende l'ultima apparizione di Bruce Dickinson con la band (prima della riunione del 1999). Il video mostra le esibizioni della band alternate alle esibizioni dell'illusionista Simon Drake, che esegue alcuni macabri giochi di prestigio tra un brano e l'altro (arrivando a segare le mani di Dave Murray per poi utilizzarle sull'assolo di \"From here to eternity\").\nIl concerto termina con Drake che fa rapire Bruce Dickinson e lo infila dentro una vergine di ferro (traduzione italiana di \"Iron Maiden\") per poi decapitarlo; in quel momento arriva Eddie che, a sua volta, fa tramortire Drake e lo infilza su uno spuntone collocato al centro del palco, sul quale infiler\u00e0 la testa mozzata di Dickinson."}
{"id": "1081506", "revid": "124134486", "url": "https://it.wikipedia.org/wiki?curid=1081506", "title": "Davenport", "text": ""}
{"id": "1081507", "revid": "729019", "url": "https://it.wikipedia.org/wiki?curid=1081507", "title": "Strada statale 572 di Sal\u00f2", "text": "La ex strada statale 572 di Sal\u00f2 (SS 572), ora \"strada provinciale BS 572 di Sal\u00f2 (SP BS 572)\", \u00e8 una strada provinciale italiana che costeggia la sponda sud-occidentale del Lago di Garda.\nPercorso.\nHa origine dalla strada statale 45 bis Gardesana Occidentale nei pressi di Sal\u00f2 e termina innestandosi sulla ex strada statale 11 Padana Superiore a Desenzano del Garda. La strada attraversa gli abitati di Manerba del Garda, Moniga del Garda e Padenghe sul Garda mantenendosi sempre nell'entroterra rispetto al Lago di Garda.\nLungo la strada sono presenti solitamente due limiti di velocit\u00e0: 50\u00a0km/h nei centri abitati e 70\u00a0km/h al di fuori di questi, inoltre \u00e8 presente una postazione autovelox fissa e, per semplificare gli incroci, una ventina di rotonde.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Brescia."}
{"id": "1081509", "revid": "767487", "url": "https://it.wikipedia.org/wiki?curid=1081509", "title": "Martin il marziano", "text": "Martin il marziano (\"My Favorite Martian\") \u00e8 un film del 1999 diretto dal regista Donald Petrie. \u00c8 un lungometraggio tratto dalla serie televisiva statunitense \"Il mio amico marziano\", messa in onda negli anni sessanta.\nI protagonisti sono Jeff Daniels, che interpreta un giornalista televisivo di basso livello che si imbatte nell'atterraggio di fortuna di un'astronave marziana, guidata da Christopher Lloyd. Il marziano \u00e8 dotato di quattro braccia, quattro gambe e tre occhi, ma attraverso una gomma da masticare (\"nerplex\") pu\u00f2 assumere sembianze umane."}
{"id": "1081512", "revid": "767487", "url": "https://it.wikipedia.org/wiki?curid=1081512", "title": "Lotto economico", "text": "In economia e ingegneria gestionale, il lotto economico \u00e8 un modello di gestione delle scorte che definisce la quantit\u00e0 ottima di acquisto in modo da minimizzare la somma dei costi di approvvigionamento, e dei costi di mantenimento a magazzino.\nIl modello di ordinazione a lotti crea delle scorte di ciclo, che vengono idealmente smaltite entro l'ordine successivo. Tuttavia si noti che ordinare a lotti non \u00e8 l'unica possibilit\u00e0 di gestione delle scorte: infatti, la tecnica del Just in time, nata nell'industria giapponese, prevede che gli ordini vengano 'tirati' direttamente dalla domanda finale (e per questo si dice che il JIT \u00e8 un sistema \"pull\") e non spinti (\"push\") da una decisione presa a priori, come avviene invece nella gestione a fabbisogno: ci\u00f2 permette, quando tale tecnica \u00e8 applicabile, di ridurre significativamente il livello di scorte (fermo restando che esistono varie logiche di misurazione e controllo di tali scorte).\nIl modello EOQ (dall'inglese Economic Order Quantity) \u00e8 stato proposto da F.W. Harris nel 1913, ma \u00e8 attribuito principalmente a R. H. Wilson, che per primo studi\u00f2 il caso. Nella letteratura economica recente, tuttavia, \u00e8 conosciuto come \"modello di Harris-Wilson per la gestione delle scorte\".\nEsistono numerose varianti ed estensioni del modello EOQ, adatte a situazioni diverse. Ad esempio, \u00e8 possibile tenere conto della velocit\u00e0 finita di riempimento del magazzino (modello EMQ), oppure del \"lead-time\" non nullo (modello del punto di riordino) per un problema multiperiodale (dove un \"periodo\" \u00e8 sempre riferito al periodo di tempo intercorso tra un ordine e l'altro), oppure considerando il riordino di pi\u00f9 di un prodotto (a cui si riferiscono i modelli di riordino multiprodotto).\nIl problema di base.\nSi consideri un'impresa che ha bisogno di materie prime per una quantit\u00e0 annua pari a \"S\" e che se ne approvvigioni a un prezzo unitario di \"p\". Si ipotizzi che il fabbisogno di quelle materie prime sia costante nel tempo, e che non vi siano problemi per ripristinare le scorte. In questa ipotesi, l'azienda provvede, a scadenze regolari, a richiedere una quantit\u00e0 \"q\"&gt;0 di \"S\", in modo da avere sempre una scorta sufficiente. In magazzino, quindi, rimarr\u00e0 sempre una quantit\u00e0 di scorte compresa fra \"q\" e 0. Volendo rappresentare questa situazione sul piano cartesiano (con il tempo sull'asse delle ascisse e la quantit\u00e0 presente in magazzino sulle ordinate), si avr\u00e0 un diagramma a denti di sega, che mostra la funzione \"s(t) = scorte in t\".\nUltima condizione \u00e8 che, ad ogni ordine, viene addebitato all'impresa un costo di ordinazione indicato con \"g\".\nSulla base di queste informazioni, si vuole fare in modo di minimizzare i costi variabili, acquistando una quantit\u00e0 idonea di \"S\".\nLa gestione a lotto economico \u00e8 applicabile sia agli ordini di acquisto che agli ordini di produzione. Nel caso degli ordini di produzione, viene ottimizzato il \"trade-off\" fra costo di attrezzaggio per ogni lotto e costo di mantenimento a scorta, il semilavorato \u00e8 valorizzato con il costo variabile di produzione; nel caso degli ordini di acquisto, viene ottimizzato il \"trade-off\" fra costo di gestione dell'ordine e costo di mantenimento a scorta, e il particolare viene valorizzato con il prezzo di acquisto.\nSe la produzione \u00e8 gestita con lotto economico, la giacenza media dell\"'item\" nell'anno \u00e8 pari formula_1.\nSoluzione.\nIl costo totale annuo prevede tre componenti:\nDunque la funzione di costo totale \u00e8 uguale a:\nformula_5.\nVogliamo calcolare la quantit\u00e0 ottimale formula_6.\nDerivando possiamo studiare il comportamento di C:\nformula_7.\nSi noti che quest'ultima funzione non prevede il costo annuo della materia prima (il prezzo \"p\" \u00e8 scomparso): infatti \"p\" non dipende da \"q\".\nVogliamo trovare il minimo, per cui la derivata deve essere imposta uguale a 0:\nformula_8\nda cui possiamo ricavare la formula per il calcolo di formula_6 (non considerando, per ovvi motivi, il caso in cui la quantit\u00e0 ottimale sia 0):\nformula_10.\nA partire da quest'ultima espressione, \u00e8 possibile ricavare il costo totale ottimo:\nformula_11.\nInoltre, ricavando la derivata seconda, si pu\u00f2 osservare che in formula_6 si ha un minimo globale nel dominio economico di C. Infatti si ha:\nformula_13\nche \u00e8 certamente maggiore di zero, se \"q\" \u00e8 anch'esso maggiore di zero.\nInfine, si ottiene che il lotto economico formula_6 non \u00e8 proporzionale a \"S\".\nIpotesi ulteriori.\nIl modello base di EOQ si pu\u00f2 considerare anche con nuove ipotesi:\nFormula.\nIn questo caso la formula per calcolare l'EOQ per un singolo prodotto \u00e8:\nformula_15\nLa formula del costo associato per unit\u00e0 di tempo per il lotto economico \u00e8:\nformula_16\nNel caso che le consegne siano distribuite nel tempo\nformula_17\nI termini presenti nella formula hanno il seguente significato:\nSoglia minima di ordinazione.\nNella prassi, si osserva sovente che un fornitore offra un prezzo unitario formula_27 per ordini che raggiungano una soglia minima formula_28. Se formula_29, la quantit\u00e0 ottimale sar\u00e0 sempre uguale a formula_6, con la differenza che si avr\u00e0 un risparmio annuo di formula_31.\nIn generale sar\u00e0 per\u00f2 necessario inserire come nuovo input il nuovo prezzo unitario e considerare il nuovo valore di lotto economico restituito.\nSe invece formula_32 le cose si complicano. Per risolvere il problema, occorre fare un confronto. Se\nformula_33\nallora la nuova quantit\u00e0 ottimale \u00e8 formula_28. In altre parole, \u00e8 sempre conveniente acquistare formula_28 se:\nformula_36"}
{"id": "1081514", "revid": "287204", "url": "https://it.wikipedia.org/wiki?curid=1081514", "title": "Natalia Millan", "text": ""}
{"id": "1081515", "revid": "767487", "url": "https://it.wikipedia.org/wiki?curid=1081515", "title": "Europa (film)", "text": "Europa \u00e8 un film del 1991 diretto da Lars von Trier, vincitore del Premio della giuria al 44\u00ba Festival di Cannes.\n\u00c8 il terzo capitolo della trilogia europea di Lars von Trier, cominciata con \"L'elemento del crimine\" ed \"Epidemic\".\nTrama.\nLeopold Kessler, un americano di origini tedesche, arriva in Germania alla fine della seconda guerra mondiale per offrire il suo contributo alla ricostruzione del paese. Grazie all'aiuto di suo zio, trova un posto come cuccettista per la societ\u00e0 ferroviaria Zentropa, di cui conoscer\u00e0 i proprietari, una ricca famiglia legata al regime nazista e in cerca di riscatto. Nonostante la sua volont\u00e0 di rimanere estraneo ai conflitti che ancora lacerano il paese, Leopold si trover\u00e0 invischiato nell'attivit\u00e0 della resistenza all'occupazione americana.\nProduzione.\nFotografia.\nIl film \u00e8 girato volutamente in bianco e nero per rappresentare i tempi pi\u00f9 cupi vissuti dalla Germania, tra macerie e gruppi di resistenti impiccati ai lampioni con cartelli al collo con la scritta \"werwolf\". Notevole la scena della messa di natale, in una cattedrale senza il tetto, sotto la neve che cade. Solo in alcuni frammenti di scena il film diventa in colore, mentre in alcune scene scelte il bianco e nero diviene talmente cupo da sembrare un film anni '20. Da segnalare anche la scena nella quale gli americani mitragliano i partecipanti ad un funerale (per il divieto di assembramento erano proibiti anche i funerali). In particolare \"Il Morandini\" scrive: \"pi\u00f9 che i personaggi, conta l'apparato tecnico-formalistico: colore contrapposto al bianconero, sovrimpressioni, obiettivi deformanti, cinepresa dinamica, scenografie di taglio espressionistico. Antitedesco nella sostanza, \u00e8 profondamente tedesco nella forma.\""}
{"id": "1081519", "revid": "712828", "url": "https://it.wikipedia.org/wiki?curid=1081519", "title": "Corsari di Umbar", "text": ""}
{"id": "1081599", "revid": "67712", "url": "https://it.wikipedia.org/wiki?curid=1081599", "title": "Letteratura medioevale", "text": ""}
{"id": "1081659", "revid": "435288", "url": "https://it.wikipedia.org/wiki?curid=1081659", "title": "Episodi di Hawaii Squadra Cinque Zero", "text": ""}
{"id": "1081699", "revid": "1543377", "url": "https://it.wikipedia.org/wiki?curid=1081699", "title": "Suzuki Bandit", "text": "Con il nome Bandit si identifica tutta una serie di modelli di motociclette prodotte dalla casa motociclistica giapponese Suzuki.\nDal 1990 \u00e8 stata prodotta in varie serie e cilindrate, in versione naked o semicarenata, ovvero dotata di semicarenatura fissa superiore integrante il faro, riconoscibili rispettivamente dalle sigle \"N\" o \"S\" e tutte caratterizzate dalla sigla di produzione GSF:\nTutti i motori sono doppio albero a camme in testa DOHC 4 cilindri e 16 valvole. I modelli 250 e 400 hanno utilizzato motori raffreddati ad acqua derivati dal GSX-R di medesima cilindrata. I modelli 600, 650, e 1200 hanno utilizzato sino al 2006 il motore Suzuki SACS (\"Suzuki Advanced Cooling System\"), un particolare motore introdotto negli anni ottanta con il modello GSX-R caratterizzato dal raffreddamento misto aria / olio.\nDal 2007 rimangono in vendita le versioni da 650 e 1.250 cm\u00b3 di cilindrata, che ora sono raffreddate a liquido e hanno l'iniezione elettronica per essere conformi alle nuove normative Euro 3."}
{"id": "1081700", "revid": "60395", "url": "https://it.wikipedia.org/wiki?curid=1081700", "title": "Schaeff.", "text": ""}
{"id": "1081702", "revid": "10652", "url": "https://it.wikipedia.org/wiki?curid=1081702", "title": "Psalliota xanthoderma", "text": ""}
{"id": "1081703", "revid": "198277", "url": "https://it.wikipedia.org/wiki?curid=1081703", "title": "Michele Pasinato", "text": "\u00c8 morto nell'aprile 2021 all'et\u00e0 di 52 anni per una grave malattia.\nCarriera.\n\u00c8 tuttora il primatista di punti segnati nella \"regular season\" della massima serie del campionato italiano ( punti in 280 partite, con oltre 300 punti in pi\u00f9 del secondo in classifica). Nella classifica dei migliori per media punti per partita tra i \"top scorer\" del campionato italiano di A1 \u00e8 secondo dietro al solo Andrea Zorzi. Nei play-off gioc\u00f2 poco (a causa della sua militanza in formazioni non di primo piano), solo 17 partite con ben 408 punti realizzati. Complessivamente realizz\u00f2 punti in 297 partite, meritandosi la sesta posizione in classifica generale; tra tutti fu comunque il secondo per media punti per partita dopo Zorzi.\nFece parte della nazionale italiana (in cui ha giocato 256 volte), assurgendo tra i protagonisti della \"squadra del secolo\" con cui partecip\u00f2 ai Giochi Olimpici di Barcellona 1992, ai mondiali di Tokyo 1998 (vincendo l'oro) e agli europei di Turku 1993 (oro) e Atene 1995 (oro). A livello di club invece il suo palmar\u00e8s fu meno ricco poich\u00e9 milit\u00f2 a lungo in una societ\u00e0 come il di Padova, non facente parte delle \"grandi potenze\" pallavolistiche dell'epoca: in campionato raggiunse una sola semifinale play-off nella stagione 1989-1990, ma vinse una Coppa CEV nel 1994 con la squadra della sua citt\u00e0.\nAl termine dell'attivit\u00e0 agonistica rimase nei ranghi del Petrarca divenendo allenatore nelle giovanili del club."}
{"id": "1081704", "revid": "8285033", "url": "https://it.wikipedia.org/wiki?curid=1081704", "title": "Missile Balistico Intercontinentale", "text": ""}
{"id": "1081707", "revid": "27723", "url": "https://it.wikipedia.org/wiki?curid=1081707", "title": "S/2004 S 2", "text": ""}
{"id": "1081708", "revid": "1812835", "url": "https://it.wikipedia.org/wiki?curid=1081708", "title": "Antiquark", "text": "Gli antiquark sono le antiparticelle dei quark. Per ciascuna variet\u00e0 di quark esiste il corrispondente antiquark avente la stessa massa e la stessa quantit\u00e0 di carica elettrica, ma di segno opposto.\nPer esempio, il quark up (simbolo formula_1) ha carica elettrica +2/3 e (dove e \u00e8 la carica unitaria dell`elettrone) \u00e8 l'antiquark up (simbolo formula_2) ha carica elettrica -2/3 e.\nCaratteristiche.\nCome i quark, gli antiquark si differenziano per la carica elettrica frazionaria (-2/3 o +1/3), rispetto a quella unitaria dei leptoni, l'altra famiglia di particelle elementari. Tutti gli antiquark hanno spin 1/2 \"\u0127\"."}
{"id": "1081709", "revid": "27723", "url": "https://it.wikipedia.org/wiki?curid=1081709", "title": "S/2004 S 1", "text": ""}
{"id": "1081710", "revid": "1251388", "url": "https://it.wikipedia.org/wiki?curid=1081710", "title": "Hamamatsu", "text": " \u00e8 una citt\u00e0 del Giappone situata nella parte meridionale dell'isola di Honsh\u016b, nella prefettura di Shizuoka. \u00c8 famosa per essere la sede di due importanti aziende, la Suzuki e la Roland Corporation.\nQuartieri.\nHamamatsu \u00e8 amministrativamente divisa in sette quartieri:"}
{"id": "1081715", "revid": "110157", "url": "https://it.wikipedia.org/wiki?curid=1081715", "title": "Processione del Vascelluzzo", "text": "La Processione del Vascelluzzo (in messinese \"u Vascidduzzu\") \u00e8 una funzione della religione cattolica che si svolge a Messina, in Sicilia, nella domenica del Corpus Domini, organizzata dalla Confraternita Santa Maria di Portosalvo.\nIl Vascelluzzo \u00e8 un vascello a tre alberi lungo circa un metro con l'anima in legno rivestito da lamine d'argento finemente lavorate a cesello, i cui interventi degli argentieri sono da ascriversi per circa tre secoli. Durante la Processione Eucaristica sul vascello argenteo viene posta la reliquia del Sacro Capello della Madonna della Lettera.\nStoria.\nIl Vascelluzzo \u00e8 legato alla tradizione di un vascello che sarebbe giunto a Messina durante l'assedio di Carlo I d'Angi\u00f2 (maggio - settembre 1282) a seguito del Vespro siciliano. La citt\u00e0 era stremata dalla carestia a seguito dell'embargo angioino ed invoc\u00f2 l'aiuto della Madonna della Lettera, patrona della citt\u00e0. Il vascello, che la tradizione vuole sia arrivato carico di rifornimenti alimentari, \u00e8 attribuito popolarmente ad un miracolo della Madonna. La tradizione narra che il vascello sarebbe giunto in citt\u00e0 con il proprio prezioso carico passando indenne il blocco navale del Re di Napoli, Carlo."}
{"id": "1081724", "revid": "2091899", "url": "https://it.wikipedia.org/wiki?curid=1081724", "title": "James (fiume)", "text": "Il James \u00e8 un fiume degli Stati Uniti che scorre nello Stato della Virginia per una lunghezza di 660\u00a0km. Possiede un bacino idrografico di 27.019\u00a0km\u00b2. Lungo il suo corso vive una popolazione di circa 2,5 milioni di abitanti. Esso \u00e8 uno dei pi\u00f9 grandi fiumi degli Stati Uniti d'America a scorrere interamente in un singolo Stato.\nGeografia.\nIl fiume James nasce dai monti Allegheny vicino ad Iron Gate, alla confluenza dei fiumi Cowpasture e Jackson e sbocca nella baia di Chesapeake ad Hampton Roads. Le maree si estendono ad ovest fino a Richmond, la capitale della Virginia. Esso \u00e8 navigabile fin quasi alla foce ed \u00e8 alimentato dai suoi affluenti Appomattox, Chickahominy, Warwick, Pagan, Nansemond ed Elizabeth.\nStoria.\nI nativi americani chiamarono il fiume James \"Powhatan River\". I coloni inglesi gli diedero il nome del loro re \"James\" Giacomo I, che diedero anche al primo insediamento permanente costruito sulle sue rive, la colonia di Jamestown, costituita nel 1607.\nLe sorgenti del fiume vennero esplorate dai commercianti di pellicce nel tardo XVII secolo.\nLa navigabilit\u00e0 del fiume gioc\u00f2 un importante ruolo nel commercio dei coloni della prima Virginia e lo sviluppo degli insediamenti verso l'interno. I prodotti coltivati potevano viaggiare lungo il fiume fino al porto di Richmond approdando ad altre citt\u00e0 situate lungo il fiume come Lynchburg, Scottsville, Columbia e Buchanan. Vicino a Richmond, molte piantagioni avevano dei piccoli porti privati lungo il fiume, mentre altri porti si trovavano a Warwick, Chesterfield, Bermuda Hundred, City Point, Claremont, Scotland e Smithfield, oltre che la capitale dell'epoca Jamestown.\nFiume James e canale Kanhawa.\nIl James fu anche considerato come rotta per il trasporto dei prodotti della valle dell'Ohio. Il fiume collegato al Canale Kanawha, costruito a questo scopo, collega il James al fiume Kanawha, un affluente del fiume Ohio. Comunque, prima che il canale venisse completato, alla met\u00e0 del XIX secolo, una ferrovia si dimostr\u00f2 il mezzo pi\u00f9 adatto per trasportare dette merci."}
{"id": "1081725", "revid": "599013", "url": "https://it.wikipedia.org/wiki?curid=1081725", "title": "Metone", "text": ""}
{"id": "1081728", "revid": "599013", "url": "https://it.wikipedia.org/wiki?curid=1081728", "title": "Gsf", "text": ""}
{"id": "1081729", "revid": "54758784", "url": "https://it.wikipedia.org/wiki?curid=1081729", "title": "Nevicata del secolo", "text": "Questa iperbole \u00e8 stata ed \u00e8 utilizzata, in differenti contesti o da diverse fonti, per indicare, con un'espressione enfatica, tre differenti fenomeni meteorologici:"}
{"id": "1081732", "revid": "123078317", "url": "https://it.wikipedia.org/wiki?curid=1081732", "title": "Girolamo Alibrandi", "text": "Biografia.\nFu un pittore messinese molto conosciuto alla sua epoca ma di cui restano poche opere e scarse notizie. I suoi dipinti sono interessanti testimonianze della diffusione della cultura leonardesca e raffaellesca in Sicilia e sono influenzati dall'opera pittorica di Cesare da Sesto di cui forse fu allievo.\nTra le sue opere si ricordano una \"Madonna col Bambino\" (1516) nella chiesa di Santo Stefano Medio a Messina, e la \"Presentazione di Ges\u00f9 al Tempio\" (1519), nel Museo Nazionale. Con moltissima probabilit\u00e0, \u00e8 stato attribuito a questo pittore il grandioso polittico datato 1513 conservato dietro l'altare maggiore del duomo di San Giorgio in Modica. \u00c8 composto da una lunetta, raffigurante l'Altissimo, che sormonta, all'interno di una struttura lignea composta da altre nove pale, altrettante tele raffiguranti episodi della vita di Cristo e della Sacra Famiglia, fra cui la \"Presentazione di Ges\u00f9 al Tempio\", la \"Sacra Famiglia\", \"L'Adorazione dei Magi\", \"La Pentecoste\", \"La Resurrezione\", \"L'Ascensione\", e inoltre, nel trittico inferiore, \"San Giorgio che trafigge il drago\" e \"San Martino che divide il suo mantello con il povero\". \u00c8 proprio la stretta somiglianza pittorica fra la \"Presentazione al Tempio\" esposta al Museo di Messina con l'analogo tema presente in una delle nove tele del Polittico presente nel duomo di San Giorgio in Modica, a togliere i dubbi sull'autore del polittico modicano.\nA Randazzo si conserva un quadro nella basilica di Santa Maria, precisamente sopra la porta di mezzogiorno, raffigurante la salvezza di Randazzo dalla lava dell'Etna: la vergine santissima si spreme il latte dal seno per raffreddare il fuoco dell'Etna che minaccia la citt\u00e0 di Randazzo."}
{"id": "1081735", "revid": "599013", "url": "https://it.wikipedia.org/wiki?curid=1081735", "title": "Pallene", "text": ""}
{"id": "1081736", "revid": "1504506", "url": "https://it.wikipedia.org/wiki?curid=1081736", "title": "Teoria lineare del moto ondoso", "text": "La teoria lineare del moto ondoso (Teoria di Airy) permette una trattazione semplificata della cinematica delle particelle fluide in posizione variata rispetto al livello indisturbato giungendo a relazioni per il calcolo della lunghezza e del periodo dell'onda e la sua elevazione dalla superficie libera.\nDimostrazione.\nImpostazione del problema.\nSi consideri il sistema di riferimento cartesiano posizionato sulla superficie libera, con asse \"z\" verticale diretto verso l'alto e asse \"y\" normale al piano. \nSi definisce la \"profondit\u00e0 locale del fondale\" h(x) la distanza tra il fondale e la superficie libera (il \"tirante\" idrico, costante a meno di variazioni locali qui trascurate) e lelevazione della superficie libera\" (\u03b7(x,t)\"') la distanza tra la superficie libera ed il livello indisturbato, concorde con l'asse \"z\".\nSi introduce quindi la \"pressione\" P(x,z,t) e il campo di \"velocit\u00e0 istantanea dell'acqua\" V(x,z,t) avente componenti lungo \"x\" e \"z\" rispettivamente chiamate \"u(x,z,t)\" e \"w(x,z,t)\".\nEquazioni e ipotesi.\nEsplicitando i termini si ha che:\nformula_4\nquindi scomponendo si ottiene:\nformula_5.\nSi fa ora l'ipotesi di vorticit\u00e0 nulla (valida se l'onda non frange), ovvero - considerando solo l'asse \"y\" - formula_6. Da ci\u00f2 ne consegue che il moto \u00e8 \"irrotazionale\" quindi il campo di velocit\u00e0 ammette potenziale scalare \"\u03c6\" noto in tutto il dominio che descrive il campo cinematico, tale che formula_7 e formula_8.\nL'equazione di continuit\u00e0 allora si trasforma nel laplaciano formula_9, mentre riscrivendo le equazioni di bilancio si ha:\nformula_10\nIl primo termine delle equazioni \u00e8 identico per entrambe, quindi le costanti dipendono solo dal tempo. Si ottiene allora l'Equazione di Bernoulli:\nCondizioni al contorno.\nSemplificazioni.\nLe equazioni che governano il fenomeno non sono lineari. Si pone quindi la fondamentale ipotesi che le onde abbiano \"piccola ampiezza\" rispetto alla profondit\u00e0 e alla lunghezza, ovvero formula_20 ovvero la ripidit\u00e0 h/L (data anche da \"\u03b7x\") \u00e8 molto bassa.\nDalla condizione sulla superficie libera si pu\u00f2 trascurare il prodotto formula_21 e formula_22 (acqua va pi\u00f9 veloce se onda \u00e8 pi\u00f9 grande a parit\u00e0 di periodo). Dalla condizione dinamica, essendo \"u\" e \"v\" dipendenti da \"a\", la loro potenza \u00e8 trascurabile. \nIn \"z=0\" quindi si ha:\nformula_23\ndove per\u00f2 non \u00e8 conosciuta la \"\u03b7\", resa indistinguibile dal livello indisturbato.\nSoluzione.\nLa soluzione del problema \u00e8:\ncon formula_25 e formula_26, dove \"L\" \u00e8 la lunghezza dell'onda e \"T\" il suo periodo.\nApprossimazioni.\nLa relazione della lunghezza \u00e8 di tipo implicito, risolvibile per tentativi. \u00c8 possibile per\u00f2 effettuare alcune semplificazioni.\nPer \"h/L \u2192 \u221d\", ovvero in \"acqua profonda\" o \"onde corte\", \"tanh(h/L) \u2192 1\" quindi, essendo g \u2248 9,81 m/s2, formula_36 e formula_37.\nPer \"h/L \u2192 0\", ovvero in \"acqua bassa\" o \"onde lunghe\", \"tanh(h/L) \u2192 h/L\" quindi, essendo g \u2248 9,81 m/s2, formula_38 e formula_39.\n\u00c8 possibile comunque utilizzare la seguente relazione esplicita per la lunghezza, che fornisce errori dell'ordine del 5%:"}
{"id": "1081737", "revid": "37401", "url": "https://it.wikipedia.org/wiki?curid=1081737", "title": "Autori greci antichi", "text": "La lista \u00e8 basata sugli autori le cui opere sono indicate nel \"Thesaurus Linguae Graecae. Canon of Greek Authors and Works\"."}
{"id": "1081741", "revid": "767487", "url": "https://it.wikipedia.org/wiki?curid=1081741", "title": "Aliatte II", "text": "Figlio di Sadiatte, rafforz\u00f2 il predominio lidio sulle citt\u00e0 ioniche, portando anche a termine la guerra cominciata dal padre sei anni prima, e nel 585 stipul\u00f2 con il medo Ciassare un trattato che riconosceva il fiume Halys quale confine fra la Lidia e la Media. Aliatte continu\u00f2 la politica filellenica dei predecessori, dando vita a una \"koin\u00e8\" culturale greco-lidia.\nAliatte II standardizz\u00f2 il peso di monete (1 statere = 168 chicchi di grano), che vennero prodotte utilizzando una nuova tecnica basata sull'incudine e in cui vi era l'effigie della testa di leone, il simbolo della sua dinastia. Nomin\u00f2 come erede il figlio Creso, mentre sua figlia Aryenia and\u00f2 in sposa ad Astiage re dei Medi.\nLa sua tomba (), un grande tumulo di terra con una sottostruttura di pietre enormi, esiste ancora sull'altopiano tra il lago Gygaea e il fiume Hermus a nord di Sardi: venne scoperta da Spiegelthal nel 1854, il quale scopr\u00ec una grande volta di blocchi di marmo finemente tagliato. Il sarcofago e il suo contenuto sono stati rimossi da predoni: tutto quello che rimaneva erano alcuni vasi rotti di alabastro, ceramica e carbone. Sulla sommit\u00e0 del tumulo di grandi dimensioni sono stati fatti falli di pietra."}
{"id": "1081742", "revid": "108107", "url": "https://it.wikipedia.org/wiki?curid=1081742", "title": "Mastercard", "text": ""}
{"id": "1081745", "revid": "108107", "url": "https://it.wikipedia.org/wiki?curid=1081745", "title": "Master Card", "text": ""}
{"id": "1081751", "revid": "339392", "url": "https://it.wikipedia.org/wiki?curid=1081751", "title": "Visa International", "text": ""}
{"id": "1081753", "revid": "1494169", "url": "https://it.wikipedia.org/wiki?curid=1081753", "title": "Phoebe", "text": ""}
{"id": "1081756", "revid": "1013865", "url": "https://it.wikipedia.org/wiki?curid=1081756", "title": "Attica Orientale", "text": " \nL'unit\u00e0 periferica dell'Attica Orientale () \u00e8 una delle suddivisioni amministrative di secondo livello della Grecia create in seguito alla riforma amministrativa detta Programma Callicrate. Fa parte della regione amministrativa (, \"perifereies\") dell'Attica.\nIl suo territorio comprende la parte orientale dell'area urbana di Atene e le aree rurali ad oriente della capitale.\nPrefettura.\nFino al 2011 Attica Orientale era il nome di una delle prefetture. I precedenti comuni, in seguito alla riforma, sono stati riorganizzati nella maniera sottoesposta.\nSuddivisione amministrativa.\nDal 1997, con l'attuazione della \"riforma Kapodistrias\", la prefettura dell'Attica Orientale era suddivisa in 20 comuni e 25 comunit\u00e0."}
{"id": "1081757", "revid": "122419160", "url": "https://it.wikipedia.org/wiki?curid=1081757", "title": "Vanoi", "text": "Il Vanoi \u00e8 un torrente alpino che si trova nel Trentino orientale. Ha origine presso il Passo Cinque Croci da vari rivi e torrentelli, attraversa l'omonima valle e sfocia infine nel Cismon. L'alto bacino del Vanoi \u00e8 chiamato \"Val Cia\".\nDescrizione.\nSi pu\u00f2 suddividere il corso del torrente Vanoi in tre tratti: dall'inizio a Caoria, dove la pendenza \u00e8 fortissima: 120 per mille. Da Caoria a Canal San Bovo, dove la pendenza diminuisce fino al 53 per mille. Da Canal San Bovo alla confluenza con il torrente Cismon. In quest'ultimo tratto il torrente si insinua nella Val Cortella. \nLa portata del Vanoi \u00e8 abbastanza consistente e non inferiore a quella del Cismon, grazie al buon afflusso \u00e8 dovuto al contributo di numerosi rivi e torrentelli che vi confluiscono.\nLungo il torrente Vanoi viene praticata la pesca. Esso \u00e8 inoltre considerato uno dei migliori e pi\u00f9 impegnatvi torrenti per la pratica del kayak d'alto corso d'Italia; il suo grado di difficolt\u00e0, nella parte alta dove si svolgono le gare, \u00e8 di IV grado (su una scala da I a V). Ha gi\u00e0 ospitato gare valevoli per la Coppa Italia e per il Campionato Italiano assoluto della disciplina; l'evento ha preso il nome di Vanoi Extreme Rapid Race.\nAffluenti.\nI principali affluenti del Vanoi sono:\nAffluenti di sinistra\nAffluenti di destra\nFauna.\nLungo il torrente Vanoi trovano riparo diverse specie di pesci, rettili, anfibi e uccelli acquatici. Alcuni passeriformi trovano nelle rive ghiaiose e sassose del torrente fonti di nutrimento, come la ballerina bianca, la ballerina gialla e il merlo acquaiolo. Solo recentemente \u00e8 sosta abituale per piccole popolazioni di aironi cenerini e di germani reali, uccelli dal volo resistente capaci di risalire diversi metri di altitudine in cerca di specchi d'acqua. Nei tratti di acqua calma spesso vi depone le uova la salamandra pezzata. Tra i rettili va menzionata la natrice dal collare barrata, una biscia nuotatrice capace di risalire i corsi d'acqua. Diversi mammiferi, come volpi e caprioli, sfruttano le acque pulite del torrente per abbeverarsi."}
{"id": "1081759", "revid": "78273", "url": "https://it.wikipedia.org/wiki?curid=1081759", "title": "A. R. Vieira Falc\u00e3o", "text": ""}
{"id": "1081774", "revid": "174925", "url": "https://it.wikipedia.org/wiki?curid=1081774", "title": "Agdisti", "text": ""}
{"id": "1081782", "revid": "287204", "url": "https://it.wikipedia.org/wiki?curid=1081782", "title": "Toyota Auris", "text": "La Toyota Auris \u00e8 un modello di automobile costruito dalla casa automobilistica giapponese Toyota, appartenente al segmento delle compatte a due volumi tre o cinque porte e sostituisce nella gamma la Toyota Corolla da febbraio 2007 alla fine del 2018. Il 28 agosto 2018 per\u00f2, dopo aver presentato gli esterni della terza serie della vettura al Salone dell'automobile di Ginevra dello stesso anno, con un contrordine la casa decide di voler abbandonare definitivamente il nome \"Auris\" usato nel Vecchio Continente per passare al nome \"Corolla\" gi\u00e0 usato nel resto del mondo e anche in Europa sino al 2007.\nPrima generazione (E150, 2007-2012).\nProfilo e contesto.\nA met\u00e0 anni 2000, in Europa, le vendite della Toyota Corolla E120, dopo un primo periodo abbastanza buono, iniziarono vertiginosamente a crollare. Per questo motivo, la filiale europea del marchio giapponese, decise, intorno al 2005, di studiare la progettazione di un modello completamente rinnovato e pi\u00f9 efficiente rispetto al suo predecessore, che a causa dell'agguerrita concorrenza di modelli pi\u00f9 avanzati come la Ford Focus, la Volkswagen Golf, la Renault M\u00e9gane e la Citro\u00ebn C4, era considerato ormai troppo vecchio e obsoleto. Fu scelto cos\u00ec il nome \"Auris\", un termine che deriva dalla parola latina \"aurum\", che significa \"oro\", segno della maggiore innovazione che avrebbe dovuto fornire al suo interno. Infatti, il modello, presentato al Motor Show di Parigi nel settembre 2006, venne lanciato per la prima volta ad inizio 2007, inizi\u00f2 a riscuotere grande successo di vendite, tanto che la Toyota decise di commercializzarlo anche in alcuni mercati mondiali, come in Giappone, dove fu venduto insieme alla \"Toyota Blade\", senza creare concorrenza alla nuova serie della Corolla, lanciata sempre nello stesso periodo. In gran parte di questi mercati fu usato il nome originale della vettura, tranne che nei principali mercati dell'Oceania dove fu prodotta con la vecchia denominazione di \"Corolla\".\nLa piattaforma \u00e8 completamente nuova rispetto alla Corolla e adotta sospensioni anteriori MacPherson e al retrotreno il classico schema a ruote interconnesse per le motorizzazioni meno potenti mentre per i 2,2 litri Diesel sono disponibili i bracci multipli (schema Multilink). In Giappone \u00e8 disponibile anche la versione a quattro ruote motrici e le varianti sportive equipaggiate con un motore 2.4 16V da 170 cavalli e un 3.5 V6 da 275 cavalli a trazione integrale e cambio automatico a 6 rapporti.\nRestyling 2010.\nNei primi mesi del 2010 \u00e8 commercializzato il nuovo modello della Auris, rivisto in alcuni dettagli del frontale, reso pi\u00f9 sportivo dai fari fum\u00e9, da una nuova mascherina e da un paraurti dal nuovo design, e dalla coda, dotata di nuovi fanali e paraurti. Da segnalare l'ingresso nella gamma Auris della versione ibrida \"HSD\".\nAllestimenti.\nNel mercato italiano i livelli di allestimento sono due (\"Base\" e \"Sol\") per tutte le motorizzazioni, escluso il 2.2 \"D-Cat\" che ne ha solo una. Il 1.6, il 1.4 D-4D e il 2.0 D-4D hanno due versioni \"Sol\" con cambio automatico; una a tre porte e l'altra a cinque. In totale ci sono 20 modelli.\nSicurezza.\nLa Auris ha preso 35 punti su 37 nei crash test dell'Euro NCAP grazie alla completa dotazione di serie, comprendente: 9 airbag (ma considerando, come quasi tutte le altre case automobilistiche fanno, che gli airbag a tendina sono 2 in totale gli airbag sono 7), struttura dell'abitacolo indeformabile, pretensionatori delle cinture di sicurezza su tutti i sedili, e sedili \"Whiplash Injury Lessening\" (\"WIL\"), ovvero disegnati in modo che in caso di tamponamento riducano le lesioni al collo e il colpo di frusta con poggiatesta attivi.\nHa conseguito ottimi risultati anche nel crash test frontale del \"NasvaNCAP\" (6 stelle su 6 sia per il guidatore sia per il passeggero).\nPer la sicurezza attiva in tutte le versioni sono presenti: ABS con EBD e BAS, ESP (controllo elettronico della stabilit\u00e0) e TSC (controllo elettronico della trazione). La carreggiata anteriore \u00e8 ampia per il segmento: 1525\u00a0mm. Anche la carreggiata posteriore \u00e8 di 1525\u00a0mm.\nMotorizzazioni.\nNB: tutti i motori della Auris sono dotati di distribuzione a catena, che riduce i costi di manutenzione per i tagliandi rispetto a una distribuzione a cinghia.\nSeconda generazione (E180, 2012-2018).\nLa seconda serie della Auris \u00e8 stata lanciata al Salone dell'automobile di Parigi del 2012 ed \u00e8 completamente diversa dalla vecchia serie.\nCausa insuccesso commerciale, la variante 3 porte non \u00e8 stata riproposta, ma dal 2013 la Toyota ritorna nel segmento delle station wagon medie lanciando la Auris Touring Sports, variante SW della Auris E180.\nDiversamente, la variante ibrida \u00e8 rimasta in commercio ed \u00e8 disponibile in tutte e 2 le carrozzerie: dalla fine del 2012 \u00e8 disponibile in versione 5 porte, mentre dalla fine del 2013 la Auris Hybrid \u00e8 disponibile anche come station wagon.\nA differenza della precedente generazione, la Auris E180, dal 2014 viene venduta anche in Nord America, prima come Scion iM fino al 2016, poi come Toyota Corolla iM dal 2016 al 2018.\nNel 2015 arriva un restyling estetico che cambia la mascherina e i paraurti, dando maggiore personalit\u00e0 e fluidit\u00e0 alla vettura, e vengono inoltre modificati anche gli interni con plastiche migliorate e nuovi dettagli (nuovo sistema multimediale, nuovi tessuti e ambienti interni). Arrivano delle novit\u00e0 anche per quanto riguarda le motorizzazioni: c'\u00e8 un nuovo motore turbocompresso a iniezione diretta di benzina, un 1200 cm\u00b3 da 116 CV chiamato internamente 8NR-FTS e un inedito 1.6 D-4D a gasolio da 112 CV, motore di derivazione BMW che aveva esordito poco prima dalla Toyota Verso. Quest'ultimo motore sostituisce il 2.0 D-4D usato in precedenza mentre il 1.2 turbobenzina sostituisce sia il 1.3 da 99 CV sia il 1.6 da 132 CV disponibili in precedenza, il tutto nell'ottica del downsizing.\nDal mese di gennaio del 2018 sul mercato italiano viene commercializzata, per entrambe le carrozzerie, la sola versione ibrida (la pi\u00f9 venduta della gamma) in seguito alla volont\u00e0 del costruttore di eliminare le motorizzazioni a gasolio dal mercato italiano.\nLa seconda serie \u00e8 stata sottoposta ai crash test dell'Euro NCAP nel 2013 con il risultato di 5 stelle."}
{"id": "1081792", "revid": "767487", "url": "https://it.wikipedia.org/wiki?curid=1081792", "title": "Epitalamio", "text": "L'epitalamio \u00e8 un canto nuziale, un sottogenere lirico greco imitato pi\u00f9 tardi dai Romani, destinato a celebrare in versi un matrimonio, presso la camera degli sposi.\nOriginariamente, nella Grecia arcaica, si bas\u00f2 sulla ripetizione di un'invocazione religiosa, \"Imen\" o \"Imeneo\", che poi infatti rimase nel ritornello delle varie strofe dei canti composti nelle epoche successive..\nNon sono sopravvissuti nel tempo esempi di epitalami n\u00e9 dell'et\u00e0 antica greca n\u00e9 di quella classica, ad eccezione di quello di Saffo (VII secolo a.C.) composto per \ncelebrare le nozze di Ettore e Andromaca, di argomento letterario e mitico.\nComposero celebri epitalami, oltre a Saffo, Callimaco e Teocrito, del quale ci \u00e8 pervenuto interamente quello dedicato alle nozze di Menelao ed Elena.\nPer quanto riguarda i costumi dell'antica Roma, abbiamo documenti degli epitalami di Gaio Valerio Catullo, tra i quali quello di tipo alessandrino per le nozze di Peleo e Teti. Oltre a questi epitalami, anche quelli di Claudiano e di Ausonio ispirarono i poeti delle epoche seguenti.\nDopo il Medioevo, questo genere fu ripreso come altri generi classici durante il Rinascimento.\nOltre al Tasso e al Marino, si ricordano epitalami famosi composti da Savioli e da Parini.\nL'epitalamio \u00e8 anche usato per celebrare lauree e persino compleanni.\nEtimologia.\n\"Epitalamio\" \u00e8 una parola composta, dal greco 'Epi', \"dinnanzi, presso\" e 'Thalamion', forma aggettivale di 'Thalamos', cio\u00e8 \"letto nuziale\"."}
{"id": "1081797", "revid": "124052688", "url": "https://it.wikipedia.org/wiki?curid=1081797", "title": "Abdul Alhazred", "text": "Abdul Alhazred (Yemen, VIII secolo \u2013 Damasco, VIII secolo) \u00e8 un personaggio fittizio nato dalla penna di Howard Phillips Lovecraft.\nAlhazred \u00e8 il mago autore del \"Necronomicon\", ed \u00e8 soprannominato da H. P. Lovecraft (vero autore del \"Necronomicon\") larabo pazzo. Viene nominato per la prima volta nel racconto \"La citt\u00e0 senza nome\" del 1921, dove tuttavia non viene ancora indicato come l'autore del \"Necronomicon\". Il legame fra l'Arabo Pazzo e il grimorio verr\u00e0 rivelato da Lovecraft solo nel racconto \"Il cane\" del 1922.\nLovecraft attribuisce ad Abdul Alhazred il famigerato \u00abdistico Inesplicabile\u00bb:\nPseudo-biografia.\nSecondo Lovecraft.\nSecondo le informazioni fornite da Lovecraft stesso nella sua \"Storia del Necronomicon\" (scritta nel 1927, pubblicata postuma nel 1938), Abdul Alhazred, demonologo e poeta pazzo, nasce a Sanaa, in Yemen al tempo dei califfi omayyadi, all'incirca nell'VIII secolo della nostra era. \nAlhazred non segue la religione islamica, ma in seguito agli anni passati nel deserto adorer\u00e0 strani d\u00e8i dai nomi inquietanti, come Yog-Sothoth e Cthulhu.\nEsplora le rovine di Babilonia e i cunicoli nascosti di Menfi. Vive per dieci anni isolato nel deserto di Rub' al-Khali (detto \"Lo Spazio Vuoto\" dagli antichi arabi), circondato da spiriti malvagi (\"jinn\"). Durante queste peregrinazioni Alhazred afferma d'aver visitato Irem (\"Iram dh\u0101t al-\u02bfIm\u0101d\", la citt\u00e0 \"dalle Mille Colonne\") e di aver scoperto fra le rovine di un villaggio innominabile le prove dell'esistenza di una razza pre-umana, di cui apprende i segreti, le cronache e il culto.\nIn vecchiaia si stabilisce a Damasco, dove compone l'Al Azif (che in arabo indica i suoni notturni causati dagli insetti ma attribuiti alle voci dei demoni, o secondo Sprague de Camp, \"L'Ululato dei Demoni\"), pi\u00f9 tardi noto come \"Necronomicon\". Coloro che maneggiano questo volume sembrano destinati a una tragica sorte, cui non sfugg\u00ec neanche l'autore, che \u00e8 divorato da una creatura invisibile alla piena luce del giorno nel 738, secondo il noto biografo del XII secolo, Ibn Khallikan, \"venne afferrato in pieno giorno da un mostro invisibile e divorato orribilmente davanti ad un gran numero di persone pietrificate dal terrore\".\nSecondo Derleth.\nAugust Derleth modific\u00f2 la biografia dell'arabo pazzo fissandone la morte al 731 e fornendolo anche di un sepolcro (visitabile). Secondo Derleth, Alhazred non sarebbe stato divorato, ma rapito e condotto alla Citt\u00e0 Senza Nome. In seguito, avendo rivelato alcuni dei segreti l\u00ec appresi, sarebbe stato accecato, la lingua gli sarebbe stata strappata e infine lo avrebbero ucciso e bruciato, come esempio per gli altri.\nNote sul nome.\nAbdul Alhazred era uno pseudonimo usato da Lovecraft all'et\u00e0 di cinque anni, quando da bambino era affascinato dalla lettura de \"Le mille e una notte\". All'epoca Lovecraft giocava a fare il collezionista di vasi arabi e si proclamava \u00abfedele maomettano\u00bb. In un'altra lettera Lovecraft ricorda che potrebbe essere stato un suo zio, Albert A. Baker, a suggerirgli il nome o a consigliarlo sulla scelta.\nSecondo alcuni esegeti di Lovecraft, Alhazred potrebbe alludere alla parola \"hazard\", cognome di una famiglia di Providence imparentata coi Lovecraft, oppure essere un gioco di parole derivato dall'inglese \"all-has-read\", ossia \"ha letto tutto\", riferimento autobiografico ad una giovent\u00f9 di accanite letture.\n\u00c8 stato notato che Abdul Alhazred somiglia soltanto ad un nome arabo, poich\u00e9, tra l'altro, contiene due volte l'articolo determinativo (Abd\"ul\" \"Al\"hazred), il che \u00e8 senza senso nella grammatica araba. La forma corretta sarebbe invece \u02bfAbd al-Hazred, poich\u00e9 Abdul non \u00e8 un nome arabo, ma una storpiatura occidentale. In ogni caso, Alhazred in arabo non ha significato.\nIl soprannome di \u00abarabo pazzo\u00bb viene usato a tutti gli effetti sia da Lovecraft che dai suoi eredi letterari come pseudonimo di Alhazred.\nParodie e altre apparizioni.\nNel romanzo di Terry Pratchett \"Stelle cadenti\" \u00e8 presente, sotto forma di citazione, una parodia di Alhazred: si tratta di Achmed il Pazzo, detto Achmed Ho Un Gran Mal Di Testa, autore del \"Necrotelicomnicon\", \"l'elenco telefonico dei morti\", a sua volta parodia del \"Necronomicon\".\nUna biografia (coerente con quella creata da Lovecraft) e l'orrenda fine di Abdul Alhazred sono state rappresentate su \"Martin Myst\u00e8re\" n.103, ottobre 1990, intitolato \"Necronomicon\", testi di Alfredo Castelli, disegni di Franco Devescovi.\nLa canzone della band heavy metal Mercyful Fate intitolata \"The Mad Arab\" (dall'album \"Time\", del 1993) \u00e8 incentrata sulla figura di Abdul Alhazred.\nNel 1983 il gruppo elettropop messicano Syntoma ha dedicato ad Abdul Alhazred il brano omonimo, inciso sull'EP \"No me puedo controlar\".\nNel gioco di carte \"Force of Will\" uno dei sovrani (la carta su cui si basa il mazzo) dell'espansione \"Il castello volante e le due torri\" \u00e8 ispirato alla figura di Abdul Alhazred. Nella stessa espansione compare anche il \"Necronomicon\".\nCompare come autore de \"I Diari di M.O.S.K. (Medio-Oriental Satanic Kiss)\", un eBook di poesie pubblicato nel novembre 2016, in cui il culto dei \"Grandi Antichi\" si confonde con il terrorismo internazionale. Abdul Alhazred evoca \"Dagon\" come divinit\u00e0 assoluta del mare e il \"Necronomicon\" come libro di alta magia.\nNel librogame \" Il vecchio della Montagna\", di Dominique Monrocq e Doug Headline, \u00e8 possibile incontrare al paragrafo 302 Abdul, nella fortezza di Hasan ibn as-Sabbah, intento a trascrivere il Necronomicon. \u00c8 anche possibile leggere il libro, conducendo la storia a un finale in cui, per il personaggio, \"L'universo intero vacilla, travolto da un torrente di follia\". Al lettore viene poi detto che il personaggio finir\u00e0 i suoi giorni da pazzo, \"un povero essere abbandonato che balbetta parole senza senso\"; un simpatico riferimento a \"Call of Cthulhu\".\nNel libro \"Un mondo nuovo. A twisted tale\", \"what if\" del classico Disney \"Aladdin\" scritto Liz Braswell, viene accennato come l'autore del libro Al Azif, e si parla di lui come un uomo pazzo che racconta il suo viaggio attraverso mondi oscuri e proibiti, convinto di aver scoperto come rievocare le forze dell'universo, che aveva trasferito il suo potere nelle pagine del libro."}
{"id": "1081800", "revid": "8862", "url": "https://it.wikipedia.org/wiki?curid=1081800", "title": "Lotto ottimo", "text": ""}
{"id": "1081801", "revid": "4175", "url": "https://it.wikipedia.org/wiki?curid=1081801", "title": "Nazionale di rugby a 15 di Andorra", "text": "La nazionale di rugby andorrana \u00e8 stata fondata nel 1985; i suoi giocatori sono soprannominati \"Els Isards\", dal nome locale del camoscio dei Pirenei.\nStoria.\nLa Federazione andorrana di rugby (FAR), che \u00e8 stata la prima federazione andorrana di uno sport di squadra, \u00e8 stata fondata nel 1985 ed \u00e8 divenuta membro dell'IRB nel 1991.\nLa nazionale disput\u00f2 il suo primo incontro internazionale l'8 novembre 1987 contro il Lussemburgo, vincendo 22-3.\n\u00c8 stata promossa nel Gruppo B della FIRA nel 1990 dopo la sua vittoria per 9-3 contro la Jugoslavia a Spalato.\nNel 1999 \u00e8 arrivata prima nel suo gruppo nell'ambito del primo turno di qualificazione della Coppa del Mondo, prima di incontrare il Portogallo, la Germania, la Repubblica Ceca e la Spagna, squadra che si \u00e8 poi qualificata.\nNelle qualificazioni alla Coppa del Mondo del 2007 la squadra \u00e8 riuscita a passare i due primi turni preliminari e si \u00e8 ritrovata nel gruppo A del 3\u00ba turno preliminare insieme a Spagna, Moldavia, Paesi Bassi e Polonia. Con quattro sconfitte \u00e8 stata per\u00f2 eliminata. Ha comunque conquistato la promozione alla Divisione 2 del Campionato Europeo 2006-08.\nAttualmente \u00e8 inserita nella Conference 2 del Campionato Rugby Europe.\nIl movimento rugbystico andorrano conta 3 club e circa 150 iscritti."}
{"id": "1081802", "revid": "8862", "url": "https://it.wikipedia.org/wiki?curid=1081802", "title": "Economic order quantity", "text": ""}
{"id": "1081806", "revid": "60848", "url": "https://it.wikipedia.org/wiki?curid=1081806", "title": "Angelo, tyran de Padoue", "text": ""}
{"id": "1081810", "revid": "1305772", "url": "https://it.wikipedia.org/wiki?curid=1081810", "title": "EOQ", "text": ""}
{"id": "1081811", "revid": "709565", "url": "https://it.wikipedia.org/wiki?curid=1081811", "title": "Episodi de Il giudice e il commissario", "text": ""}
{"id": "1081812", "revid": "254401", "url": "https://it.wikipedia.org/wiki?curid=1081812", "title": "Albergo dei Poveri (Genova)", "text": "LAlbergo dei Poveri \u00e8 un edificio situato in piazza Emanuele Brignole, nel quartiere di Castelletto, a Genova.\nStoria.\nLa sua prima edificazione si ebbe nel 1652 per volere di Emanuele Brignole che, assieme a Oberto Della Torre, fu scelto dalla Repubblica di Genova per seguire la costruzione di un nuovo ricovero o rifugio ove ospitare i poveri della citt\u00e0. A quattro anni dall'apertura del cantiere, nel 1656, i lavori furono sospesi a causa di una violenta epidemia di peste che decim\u00f2 la popolazione genovese e i borghi vicini.\nA causa della strage compiuta dalla malattia i lavori si avviarono ad una sospensione ormai certa e solo la spontanea donazione dello stesso Brignole - che secondo alcune fonti ammont\u00f2 intorno alle 100.000 lire dell'epoca - fecero s\u00ec che l'opera di edificazione potesse riprendere.\nI lavori si conclusero in pratica quasi duecento anni dopo poich\u00e9 l'edificio fu pi\u00f9 volte ampliato nei secoli successivi, in particolare negli anni 1667, 1689, 1702 e solo nel 1835 l'edificio assunse l'attuale aspetto.\nSoprattutto nei primi anni della costruzione, l'Albergo fu utilizzato per altri scopi specie dopo il bombardamento navale della flotta francese nel 1684. Qui si rifugiarono i rappresentanti della repubblica genovese trasferendo provvisoriamente all'interno dell'edificio gli antichi e pregiati beni pubblici genovesi quali il tesoro di San Lorenzo e le ceneri di san Giovanni Battista.\nNell'ultimo decennio del XX secolo all'edificio \u00e8 stata data una destinazione pi\u00f9 moderna, grazie alla nascita di un nuovo tipo di assistenza agli anziani bisognosi, e da qualche anno \u00e8 presente nell'ala orientale dell'edificio la facolt\u00e0 di Scienze politiche dell'Universit\u00e0 degli studi di Genova.\nStruttura.\nIl complesso.\nSecondo alcune fonti il progetto originale dell'edificio, quello del 1652, \u00e8 opera dell'architetto Stefano Scaniglia di Sampierdarena che, assieme a Giovanni Battista Ghiso e altri tecnici, adatt\u00f2 il palazzo alle caratteristiche morfologiche del terreno di costruzione; l'Albergo \u00e8 infatti situato fra le pendici del monte Galletto e la collina di Carbonara. Nel corso del XIX secolo verranno costruite le strade d'accesso attraverso l'esteso giardino del palazzo.\nIl complesso - a pianta quadrilatera - si presenta con un lungo prospetto, formato da due corpi laterali avanzati e uno centrale mosso, concluso da un imponente frontone. Al centro del primo piano \u00e8 presente la chiesa con intorno i quattro grandi cortili interni.\nLa chiesa.\nL'Albergo \u00e8 ricco di pregiate opere artistiche pittoriche e scultoree. All'interno della chiesa, intitolata all'Immacolata Concezione e a unica navata, si pu\u00f2 ammirare un dipinto raffigurante l\"Ascensione\" del pittore Domenico Piola oltre che ad alcuni altari marmorei; sull'altare maggiore, scolpito da Francesco Schiaffino, \u00e8 presente una statua dell\"Assunta\" dello scultore Pierre Puget di Marsiglia. A sinistra dell'altare maggiore, nei pressi dell'ingresso che immette in quello che anticamente era la \"Chiesa degli Uomini\", sotto una lapide senza nome \u00e8 sepolto, per sua volont\u00e0, il fondatore Emanuele Brignole.\nLa quadreria.\nAll'interno della quadreria sono presenti diversi dipinti quali un polittico del pavese Pier Francesco Sacchi (attualmente presso il museo diocesano); il \"Ritratto di Emanuele Brignole\" di Giovanni Bernardo Carbone. Sono inoltre conservati dipinti di Giovanni Battista Paggi, Giovanni Andrea De Ferrari, Orazio De Ferrari - autore di un \"Presepe mistico con san Francesco -\" e di vari pittori della scuola fiamminga del Seicento\".\""}
{"id": "1081814", "revid": "118889254", "url": "https://it.wikipedia.org/wiki?curid=1081814", "title": "Passo Gobbera", "text": "Il passo Gobbera \u00e8 un valico alpino situato nel Trentino orientale. Collega il comune di Canal San Bovo, di cui fa parte, a Im\u00e8r. Si pone, quindi, tra la valle del Vanoi e il Primiero. Prima della costruzione della galleria del monte Totoga era l'unico collegamento tra le due valli, ora \u00e8 diventato un luogo tranquillo e poco trafficato.\nIl passo si trova a 989\u00a0m s.l.m. Salendo da Canal San Bovo, il paesaggio offre una vista di ampie superfici di pascoli interrotte da piccoli gruppi di case. Sul Passo sorge una piccola frazione abitata, da notare la chiesa Seicentesca dedicata a san Gottardo, ristrutturata nel 2010.\nDa passo Gobbera parte un comodo sentiero che in circa 30 minuti porta all'antica chiesetta di San Silvestro. Un altro sentiero porta invece al monte Totoga (1705\u00a0m s.l.m.), importante per la grande variet\u00e0 di flora presente e per i cunicoli dai grandi finestroni (stoli) risalenti alla prima guerra mondiale dove erano installati 4 pezzi d'artigliera italiana 75A posizionati in modo da controllare il monte Cauri\u00f2l.\nInteressante inoltre \u00e8 la cosiddetta \"calch\u00e8ra\" situata nelle vicinanze del passo, una fornace anticamente utilizzata per la produzione della calce, recentemente restaurata."}
{"id": "1081816", "revid": "12582", "url": "https://it.wikipedia.org/wiki?curid=1081816", "title": "Sassaresu", "text": ""}
{"id": "1081817", "revid": "33689", "url": "https://it.wikipedia.org/wiki?curid=1081817", "title": "Lucio Postumio Megello", "text": "Biografia.\nFu eletto console nel 305 a.C., con il collega Tiberio Minucio Augurino. Entrambi i consoli si diressero nel Sannio, dirigendosi per\u00f2 in zone diverse, Postumio a Tiferno e Minucio a Boviano. Postumio, che comandava la colonna orientale, super\u00f2 e batt\u00e9 una forte resistenza sannita a Tiferno, prima di rincongiungersi con le truppe guidate da Minucio. I due eserciti romani, cos\u00ec riuniti, si scontrarono contro i Sanniti nella battaglia di Boviano, che risult\u00f2 decisiva per l'esito finale della seconda guerra sannitica.\nFu eletto console nel 294 a.C., con il collega Marco Atilio Regolo. Entrambi i consoli vennero comandati di guidare l'esercito romano nel Sannio, perch\u00e9 si riteneva che i Sanniti stessero armando tre eserciti: uno da inviare in Etruria, un secondo in Campania ed il terzo per la difesa del loro territorio. Postumio, prima si diresse a Sora, e da l\u00ec nella Marsica e nel Sannio, dove prima prese Milionia (la contemporanea Ortona dei Marsi) con la forza, e poi Feritro, abbandonata dagli abitanti ai romani.\nQuindi Postumio guid\u00f2 l'esercito in Etruria, dove sconfisse gli etruschi in campo aperto davanti alla citt\u00e0 dei Volsinii e conquist\u00f2 la citt\u00e0 di Roselle. Dopo queste azioni, le citt\u00e0 di Volsinii, Perugia e Arezzo, chiesero la pace a Roma, ottenendo una tregua trentennale.\nMegello fu ancora console nel 291 a.C., quando combatt\u00e9 contro gli Irpini conquistando Venusia, una localit\u00e0 particolarmente importante sotto l'aspetto strategico. Livio racconta che, come caso particolare, essendo egli interr\u00e9 (\"interrex\"), fu eletto console insieme a Gaio Giunio Bubulco negli stessi comizi centuriati, che egli aveva presieduti.\nCostru\u00ec il tempio della Vittoria sul Palatino."}
{"id": "1081818", "revid": "984922", "url": "https://it.wikipedia.org/wiki?curid=1081818", "title": "Nina Repeta", "text": "Ha frequentato la East Carolina University Theatre and Dance Department insieme a Sandra Bullock e Kevin Williamson.\nOltre ad essere un'attrice, \u00e8 una cantautrice e musicista.\nHa interpretato il ruolo di Bessie Potter in \"Dawson's Creek\", dove lavorava come secondo assistente cameraman il marito, Mike Repeta."}
{"id": "1081820", "revid": "146136", "url": "https://it.wikipedia.org/wiki?curid=1081820", "title": "Camaleonte mediterraneo", "text": ""}
{"id": "1081823", "revid": "112233948", "url": "https://it.wikipedia.org/wiki?curid=1081823", "title": "Buriano (Quarrata)", "text": "Buriano \u00e8 una frazione del comune di Quarrata, posta sulle pendici del Montalbano a circa 500 metri di altezza.\nIl paese, diviso a sua volta in piccole borgate (Cerretino, il Pollaiolo, Baugiano, il Maestrino, Tacinaia e le Mulina), \u00e8 interamente abbracciato da ulivete e boschi.\nLa pi\u00f9 importante di queste borgate \u00e8 quella del Pollaiolo, perch\u00e9 qui \u00e8 ancora oggi presente la casa del padre dei noti pittori fiorentini del XV secolo, Piero e Antonio Benci, detti del \"Pollaiolo\" perch\u00e9 il loro padre era un commerciante di polli e a Buriano aveva questa piccola \"azienda allevatrice\".\nDi origine molto antica, sicuramente esistente in epoca longobarda, Buriano ebbe nel corso della storia molta importanza tanto che nel Medioevo vi era una delle quattro sedi comunali del territorio quarratino; le altre erano: Tizzana, Montemagno e Vignole, mentre Quarrata era unita a Buriano ed insieme contavano ben 208 fochi, circa 1160 abitanti.\nOggi nel borgo gli abitanti sono rimasti in pochi, le case che vi sono vengono utilizzate soprattutto nel periodo estivo o durante il fine settimana.\nChiesa di Buriano.\nLa chiesa, nata come cappella di campagna, fu costruita sopra un guardingo longobardo, che il parroco Don Henny Pietro Innocenti (Vinci, 25 marzo 1912) fece riapparire e restaurare, mostrando nuovamente lo splendore delle mura.\nDurante il Settecento la curia di Pistoia concesse l'ampliamento della cappella che venne trasformata nell'attuale struttura; successivamente nel 1853, Nicomede Agati vi costru\u00ec un organo a canne, posto sopra la porta d'ingresso (anch'esso fatto restaurare nel 1996 dal suddetto parroco). La ristrutturazione operata a cura del parroco, ha visto la costruzione del piazzale davanti alla chiesa, i restauri alle strutture interne ed esterne ed anche l'introduzione di opere d'arte di pittori e di scultori locali ed internazionali, come Quinto Martini.\nDi notevole rilievo a tale riguardo \u00e8 la via crucis posta lungo la strada che circonda il complesso, la quale \u00e8 costituita da ben 14 quadri di pittori diversi ed ogni stazione \u00e8 dotata anche di una croce di legno d'ulivo, proveniente da Gerusalemme.\nUltima per data \u00e8 l'immissione della statua in bronzo del \"Buon Pastore\" inaugurata per San Michele Arcangelo nel settembre del 2005.\nOggigiorno il luogo in cui si trova la chiesa ha preso il nome di \"Complesso Monumentale di Buriano\", con la prospettiva di trasformazione in un museo pubblico."}
{"id": "1081827", "revid": "110157", "url": "https://it.wikipedia.org/wiki?curid=1081827", "title": "L\u00e4gerdorf", "text": "L\u00e4gerdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 2700 abitanti."}
{"id": "1081829", "revid": "486946", "url": "https://it.wikipedia.org/wiki?curid=1081829", "title": "PARADOX (team)", "text": ""}
{"id": "1081831", "revid": "52076", "url": "https://it.wikipedia.org/wiki?curid=1081831", "title": "Scrittura lineare B", "text": ""}
{"id": "1081832", "revid": "1898155", "url": "https://it.wikipedia.org/wiki?curid=1081832", "title": "Serie A 1948-1949 (pallacanestro maschile)", "text": "La Serie A 1948-1949 \u00e8 stata la ventisettesima edizione del massimo campionato italiano di pallacanestro.\nLa Federazione Italiana Pallacanestro decise di unire i due gironi da otto squadre in un unico girone all'italiana di dodici squadre, cos\u00ec come si giocava prima della seconda guerra mondiale. Vennero ammesse le prime cinque dei due gironi, una squadra promossa dalla Serie B (Gira Bologna) e il San Giusto Trieste, ripescato. La vittoria valeva due punti ed era previsto il pareggio, che valeva un punto.\nLa Virtus Bologna vinse il suo quarto scudetto consecutivo, concludendo il campionato davanti alla Pallacanestro Varese e alla Borletti Milano."}
{"id": "1081835", "revid": "1983214", "url": "https://it.wikipedia.org/wiki?curid=1081835", "title": "Paradox", "text": ""}
{"id": "1081837", "revid": "767487", "url": "https://it.wikipedia.org/wiki?curid=1081837", "title": "Mauro Betta", "text": "Biografia.\nNel 1978 \u00e8 stato eletto consigliere provinciale per la Democrazia Cristiana e dal 1981 al 1984 \u00e8 stato assessore.\nNel 1998 insieme a Lorenzo Dellai \u00e8 stato uno degli inventori della Margherita, di cui nel 2000 e diventato coordinatore per la Provincia di Trento.\nEletto senatore nel 2001, \u00e8 stato vicepresidente della VII Commissione permanente (Istruzione pubblica, beni culturali) dal 26 giugno 2001 al 27 aprile 2006. \u00c8 stato deputato dal 2006 al 2008. Fa parte della segreteria dell'Unione per il Trentino.\n\u00c8 sposato e ha due figli."}
{"id": "1081838", "revid": "76963", "url": "https://it.wikipedia.org/wiki?curid=1081838", "title": "Mark Valley", "text": "Biografia.\nSi \u00e8 diplomato all'Accademia Militare degli Stati Uniti di West Point nel 1987.\nHa partecipato all'operazione Desert Storm. Ha una figlia, Sherri, nata da una precedente relazione. Nel dicembre 2008 ha sposato Anna Torv, sua collega in \"Fringe\", e i due si sono separati dopo un anno di matrimonio.\nCarriera.\nNel 2003 ha ricevuto una nomination ai Teen Choice Award come miglior personaggio televisivo.\nNel 2006 ha ottenuto una nomination ai Screen Actors Guild Awards per la migliore performance di gruppo in una comedy series, \"Boston Legal\"."}
{"id": "1081839", "revid": "767487", "url": "https://it.wikipedia.org/wiki?curid=1081839", "title": "Landrecht", "text": "Landrecht \u00e8 un comune tedesco del circondario di Steinburg, nella regione dello Schleswig-Holstein. Ha circa 140 abitanti."}
{"id": "1081845", "revid": "69794", "url": "https://it.wikipedia.org/wiki?curid=1081845", "title": "Villa comunale Umberto I", "text": "Villa comunale Umberto I \u00e8 un gruppo di giardini pubblici della citt\u00e0 di Reggio Calabria.\nI giardini pubblici.\nLa \"Villa\" \u00e8 uno spazio comunale che si estende in un'area di circa un ettaro nel centro storico, compresa tra l'estremit\u00e0 meridionale del \"corso Garibaldi\" e il Lungomare Falcomat\u00e0. Situata nei pressi della questura, la Villa presenta diverse entrate, ma la principale \u00e8 quella sul \"corso Garibaldi\".\nL'area rappresenta uno dei polmoni verdi della citt\u00e0, ma possiede al suo interno anche importanti elementi artistici, come i busti in bronzo e marmo dei patrioti e, soprattutto, il monumentale neoclassico Portale di Casa Vitrioli del XVI secolo, realizzato in calcare tenero e pietra di Lazz\u00e0ro, che apparteneva al palazzo (gravemente danneggiato dal terremoto e poi abbattuto) di propriet\u00e0 dell'insigne latinista reggino.\nAll'interno dei giardini si trovano i busti:\nGli spazi verdi, caratterizzati da vicoli nascosti, conferiscono alla Villa un'atmosfera particolare che la rende uno dei luoghi pi\u00f9 apprezzati di Reggio. Il \"Viale delle Colonne\" \u00e8 cos\u00ec detto per la presenza dei resti di colonne romane (delle quali una alta 6\u00a0m), e attraversa il giardino partendo dal \"portale di Casa Vitrioli\" fino al \"Laghetto dei Cigni\".\nMa il richiamo principale della \"Villa Comunale\" \u00e8 costituito dalle essenze che formano un orto botanico di valore storico, oltre che scientifico. Nel giardino della Villa crescono specie vegetali per lo pi\u00f9 rare ed esotiche; non a caso infatti nei pressi \u00e8 situata la Stazione sperimentale per le industrie delle essenze e dei derivati dagli agrumi.\nDurante l'anno, alcune delle manifestazioni culturali della citt\u00e0 (rassegne teatrali, festival cinematografici e concerti) si svolgono nella \"Villa Umberto I\".\nL'orto botanico.\nla \"Villa\" possiede molte piante rare, per cui \u00e8 considerata dagli esperti un vero e proprio orto botanico con pregevoli esempi di flora tropicale ed equatoriale.\nTra le molte specie di piante rare infatti sono presenti:\nStoria della Villa.\nNata nel 1854 su iniziativa del governo borbonico per ospitare un orto botanico, fu acquisita dal demanio nel 1896.\nL'inaugurazione del \"giardino botanico\" risale al 1907, quando Vittorio Emanuele III, per l'occasione, scopr\u00ec il busto del padre Umberto."}
{"id": "1081850", "revid": "767487", "url": "https://it.wikipedia.org/wiki?curid=1081850", "title": "Sosibio da Taranto", "text": "Biografia.\nOriginario di Taranto, fu il capitano delle guardie del corpo di Tolomeo Filadelfo, dal 283 al 246 a.C. re d'Egitto. Di lui parla Flavio Giuseppe nella sua opera \"Antichit\u00e0 giudaiche\".\nNon \u00e8 improbabile che fosse il nonno di Sosibio, ministro di Tolomeo IV."}
{"id": "1081853", "revid": "647919", "url": "https://it.wikipedia.org/wiki?curid=1081853", "title": "Villa Comunale di Reggio Calabria", "text": ""}
{"id": "1081854", "revid": "647919", "url": "https://it.wikipedia.org/wiki?curid=1081854", "title": "Villa Comunale (Reggio Calabria)", "text": ""}
{"id": "1081855", "revid": "647919", "url": "https://it.wikipedia.org/wiki?curid=1081855", "title": "Villa comunale (Reggio Calabria)", "text": ""}
{"id": "1081856", "revid": "647919", "url": "https://it.wikipedia.org/wiki?curid=1081856", "title": "Villa comunale di Reggio Calabria", "text": ""}
{"id": "1081857", "revid": "287204", "url": "https://it.wikipedia.org/wiki?curid=1081857", "title": "Serie A 1948-1949 (pallacanestro femminile)", "text": "Il campionato di pallacanestro femminile 1948-1949 \u00e8 stato il diciottesimo organizzato in Italia. La Federazione Italiana Pallacanestro decise di unificare i due gruppi del campionato precedente, creando un girone all'italiana di nove squadre. Era previsto il pareggio.\n\u00c8 stato vinto per la prima volta dall'Indomita Roma, che ha preceduto in classifica i campioni uscenti del Bernocchi Legnano e l'Ambrosiana Milano.\nNote.\nA.P. Udinese ritirata il 14 marzo 1949 dopo 5 rinunce."}
{"id": "1081858", "revid": "3115", "url": "https://it.wikipedia.org/wiki?curid=1081858", "title": "Ideali", "text": ""}
{"id": "1081859", "revid": "110157", "url": "https://it.wikipedia.org/wiki?curid=1081859", "title": "Landscheide", "text": "Landscheide \u00e8 un comune tedesco del circondario di Steinburg, nella regione dello Schleswig-Holstein. Ha circa 250 abitanti."}
{"id": "1081861", "revid": "155634", "url": "https://it.wikipedia.org/wiki?curid=1081861", "title": "Portuense (suburbio di Roma)", "text": "Portuense \u00e8 il settimo suburbio di Roma, indicato con S. VII.\nIl nome \u00e8 associato all'omonimo quartiere ed \u00e8 preso, come per il quartiere, dalla via Portuense, che conduceva a Porto.\nGeografia fisica.\nTerritorio.\nSi trova nell'area sud-ovest della citt\u00e0, fra la via Portuense a nord e il fiume Tevere a sud.\nIl suburbio confina:\nStoria.\nIl suburbio viene definito con deliberazione del Governatore n. 1222 del 27 febbraio 1932 con numerazione S. VIII, quindi assunse l'attuale numerazione e codice in concomitanza con la soppressione del suburbio S. VII Ostiense, avvenuta con variazione del dizionario toponomastico del 1\u00ba marzo 1954.\nGeografia antropica.\nUrbanistica.\nNel territorio del suburbio Portuense si estende la zona urbanistica 15D Trullo.\nSuddivisioni storiche.\nDel territorio del suburbio Portuense fa parte l'area de La Parrocchietta."}
{"id": "1081863", "revid": "1564499", "url": "https://it.wikipedia.org/wiki?curid=1081863", "title": "Villa comunale", "text": "Villa comunale \u00e8 il nome di diversi giardini pubblici (di propriet\u00e0 del comune) in numerosi comuni italiani:"}
{"id": "1081866", "revid": "767487", "url": "https://it.wikipedia.org/wiki?curid=1081866", "title": "Ye Si Ca", "text": "Ye Si Ca \u00e8 un album discografico del gruppo musicale svedese Secret Service, pubblicato nel 1981 dalla Sonet.\nIl disco.\nAnticipato dall'uscita dei singoli \"L.A. Goodbye\" (disco di platino con oltre centomila vendite in Germania) e \"Ye Si Ca\" (che conferm\u00f2 il successo del gruppo anche in Sudamerica, risultando al primo posto nella classifica colombiana) il disco, caratterizzato da sonorit\u00e0 simili ma leggermente differenti dal precedente, si rivel\u00f2 fortunato in termini di vendite vincendo un disco d'oro grazie alle oltre 250.000 copie vendute nella sola Scandinavia.\nL'album fu pubblicato nei soli formati di LP (con una copertina unica per tutti i Paesi, eccetto per l'Argentina) e musicassetta, non esistendo nessuna ristampa in CD."}
{"id": "1081873", "revid": "110157", "url": "https://it.wikipedia.org/wiki?curid=1081873", "title": "Lockstedt", "text": "Lockstedt \u00e8 un comune tedesco del circondario di Steinburg, nella regione dello Schleswig-Holstein. Ha circa 180 abitanti."}
{"id": "1081881", "revid": "1762097", "url": "https://it.wikipedia.org/wiki?curid=1081881", "title": "Chris Evans", "text": "\u00c8 particolarmente noto grazie all'interpretazione di Capitan America nei film del Marvel Cinematic Universe. \nBiografia.\nNato nel Massachusetts, figlio del dentista Bob Evans e della ballerina italoamericana Lisa Capuano, met\u00e0 italiana e met\u00e0 irlandese. Ha due sorelle, Carly e Shanna, ed un fratello Scott. I suoi genitori hanno divorziato nel 1999.\nHa trascorso la sua infanzia a Boston, dove si \u00e8 diplomato presso la Lincoln-Sudbury Regional High School, scoprendo la sua passione per la recitazione. Terminati gli studi si \u00e8 trasferito a New York, dove ha frequentato la Lee Strasberg Theatre and Film Institute. Per mantenersi trov\u00f2 un lavoro in una agenzia di casting, dove era in contatto con vari agenti di attori.\nCarriera.\nDopo alcune apparizioni televisive in alcune serie tv, debutta in un piccolo ruolo nel film del 2000 \"The Newcomers\", successivamente si fa notare nella commedia \"Non \u00e8 un'altra stupida commedia americana\". Seguono nel 2004 film come \"Perfect Score\" con Scarlett Johansson e \"Cellular\" con Kim Basinger. La vera notoriet\u00e0 gli arriva grazie al ruolo della Torcia Umana ne \"I Fantastici 4\" di Tim Story, ruolo che interpreta anche nel sequel \"I Fantastici 4 e Silver Surfer\".\nNel 2007, recita al fianco di Cillian Murphy in \"Sunshine\" di Danny Boyle, in seguito recita nel thriller poliziesco \"La notte non aspetta\", con Keanu Reeves, e nel thriller soprannaturale \"Push\", con Dakota Fanning e Camilla Belle. Nel 2010 torna ad interpretare un personaggio tratto dai fumetti in \"The Losers\", adattamento cinematografico dell'omonima graphic novel. \nSempre nel 2010 viene scritturato per interpretare Capitan America nel film a lui dedicato, intitolato \"Captain America - Il primo Vendicatore\", uscito il 22 luglio 2011. Il contratto di Evans prevede anche la partecipazione al film corale \"The Avengers\", uscito nel 2012. Il film ricevette recensioni positive e fu un enorme successo ai botteghini di tutto il mondo, diventando uno dei film di maggior incasso di tutti i tempi, superando il miliardo e mezzo di dollari di incasso.\nNel 2012 \u00e8 protagonista, assieme a Evan Rachel Wood, di una campagna pubblicitaria per Gucci, firmata da Frank Miller, per la fragranza \"Gucci Guilty\". Sempre nel 2012 interpreta il ruolo di Robert Pronge in \"The Iceman\". Per questo ruolo fu scritturato James Franco, ma venne poi sostituito dallo stesso Evans. \u00c8 affiancato da Michael Shannon e Winona Ryder.\nNel 2013 interpreta Curtis, il protagonista del film diretto da Bong Joon-ho \"Snowpiercer\", basato sulla serie a fumetti francese. Debutto cinematografico in lingua inglese per il regista sudcoreano, il film viene classificato tra i migliori dieci film indipendenti dal National Board of Review of Motion Pictures. Il film negli USA usc\u00ec nel 2013, mentre in Italia solo nel 2014. Nello stesso anno interpreta per alcuni secondi, durante una sequenza del film ', il ruolo di Loki tramutato in Capitan America. Nel 2014, torna nei panni del super soldato nel film ' al fianco di Scarlett Johansson, Anthony Mackie e Sebastian Stan.\nNel settembre 2014 presenta al Toronto International Film Festival il suo primo film da regista \"Before We Go\", di cui \u00e8 anche interprete e produttore. Nel 2015 e nel 2016 riprende il ruolo di Capitan America nei film ' e '. Nel 2017 \u00e8 al fianco di Mckenna Grace, Lindsay Duncan, Jenny Slate ed Octavia Spencer in \"Gifted - Il dono del talento\". \nEvans fa il suo debutto a Broadway con \"Lobby Hero\", sceneggiato da Kenneth Lonergan e diretto da Trip Cullman, che \u00e8 andato in scena dal marzo 2018 all'Helen Hayes Theater. Per la sua interpretazione ha ricevuto una candidatura come miglior performance al Drama League Award.\nNel 2018 riprende nuovamente i panni di Capitan America in ', che registra un incasso di oltre 2 miliardi di dollari ed nel 2019 ', che ha superato gli incassi del suo predecessore diventando anche il film di maggior incasso di tutti i tempi. Nel 2019 interpreta inoltre Ari Levinson, un agente del Mossad, nel film \"Red Sea Diving\", basato sull'Operazione Mos\u00e8 e l'Operazione Giosu\u00e8 dei servizi segreti israeliani durante il 1984-85 con l'obiettivo di portare 8000 ebrei etiopi in Israele. Nello stesso anno esce \"Cena con delitto - Knives Out\" in cui Evans recita nel ruolo di Hugh Ransom Drysdale e, per cui, assieme al resto del cast si \u00e8 aggiudicato il premio National Board of Reviev al miglior cast. Stephanie Zacharek, scrivendo per il \"Time\", l'ha inserito tra i 10 migliori film dell'anno.\nNel 2020 Evans \u00e8 protagonista della miniserie tv \"In difesa di Jacob\", uscita sulla piattaforma Apple TV+ e tratta dall'omonimo romanzo di William Landay. Sempre nel 2020 viene rivelato che l'attore \u00e8 al lavoro in due nuovi film di Netflix: \"The Gray Man\", diretto da Anthony e Joe Russo, accanto a Ryan Gosling, e \"Don't Look Up,\" diretto da Adam McKay, con un cast che include Leonardo DiCaprio, Jennifer Lawrence, Meryl Streep, Cate Blanchett, Jonah Hill, Timoth\u00e9e Chalamet, Kid Cudi, Matthew Perry ed Ariana Grande. Inoltre \u00e8 stato annunciato che prester\u00e0 la voce come doppiatore al personaggio Buzz Lightyear nel film \"Lightyear - La vera storia di Buzz\", diretto da Angus MacLane, in uscita a giugno 2022.\nImmagine.\nNonostante non sia pi\u00f9 cattolico, Evans ha espresso opinioni panteistiche e ha un grande interesse per le filosofie del buddhismo.\nSostenitore dei diritti gay, Evans \u00e8 diventato un'icona per la comunit\u00e0 gay, \nDoppiatori italiani.\nNelle versioni in italiano dei suoi film, Chris Evans \u00e8 stato doppiato da:\nCome doppiatore, viene sostituito da:"}
{"id": "1081886", "revid": "1983214", "url": "https://it.wikipedia.org/wiki?curid=1081886", "title": "Lohbarbek", "text": "Lohbarbek \u00e8 un comune tedesco del circondario di Steinburg, nella regione dello Schleswig-Holstein. Ha circa 750 abitanti."}
{"id": "1081891", "revid": "122905183", "url": "https://it.wikipedia.org/wiki?curid=1081891", "title": "Giorno di gelo", "text": "In meteorologia, un giorno di gelo \u00e8 un giorno nel quale la temperatura raggiunge o scende sotto 0\u00a0\u00b0C. Questo avviene soprattutto la notte, o verso l'alba, quando \u00e8 minimo l'irraggiamento solare e massima la perdita di calore da parte delle superfici, ma pu\u00f2 accadere, nel caso di avvezioni fredde, in particolare con venti forti e copertura nuvolosa, che la temperatura minima si registri anche durante il d\u00ec.\nSe la temperatura durante tutto il giorno rimane sotto 0\u00a0\u00b0C, si parla correttamente di giorno di ghiaccio.\nIn Italia.\nAd eccezione delle zone costiere, in particolare quelle centromeridionali, tutta l'Italia nella stagione invernale \u00e8 soggetta a giorni di gelo. Raramente per\u00f2 il periodo di gelo dura molte ore: anche nelle zone di pianura, dove si registrano le minime pi\u00f9 basse (come Bolzano, Pianura padana e Valdarno), il gelo dura di solito solo poche ore: fanno eccezione le zone padane soggette a nebbia, dove risulta bassa l'escursione termica.\nIn montagna, i giorni di gelo sono naturalmente molto pi\u00f9 comuni, anche se la perdita di calore durante la notte \u00e8 relativamente minore rispetto alle pianure, almeno lungo i pendii; sono comuni anche in primavera e autunno e sulle montagne pi\u00f9 alte, anche d'estate.\nIn Europa.\nTutta l'Europa, per lo meno nella stagione invernale, \u00e8 soggetta a giorni di gelo. Le uniche zone che non conoscono periodi di gelo (se non nel caso di ondate di freddo intenso) sono quelle costiere oceaniche (come le isole Scilly) e quelle dell'Europa meridionale dal clima subtropicale (come Gibilterra, Lampedusa e Creta)"}
{"id": "1081896", "revid": "155634", "url": "https://it.wikipedia.org/wiki?curid=1081896", "title": "Tor di Quinto (suburbio di Roma)", "text": "Tor di Quinto \u00e8 il primo suburbio di Roma, indicato con S. I.\nIl nome \u00e8 associato all'omonimo quartiere e deriva da una torre posta al V miglio dalla Porta Ratumena.\nGeografia fisica.\nTerritorio.\nSi trova nell'area nord della citt\u00e0.\nIl suburbio confina:\nStoria.\nIl suburbio viene definito ufficialmente, insieme al quartiere omonimo, il 1\u00ba marzo 1954, mediante variazione del dizionario toponomastico, dalla suddivisione del precedente suburbio S. I Parioli in due comprensori: quartiere Q. XVIII Tor di Quinto e suburbio S. I Tor di Quinto.\nGeografia antropica.\nUrbanistica.\nNel territorio del suburbio Tor di Quinto si estende gran parte della zona urbanistica 20E Grotta Rossa Ovest."}
{"id": "1081900", "revid": "8286813", "url": "https://it.wikipedia.org/wiki?curid=1081900", "title": "Confessio belgica", "text": ""}
{"id": "1081903", "revid": "438678", "url": "https://it.wikipedia.org/wiki?curid=1081903", "title": "Selvaggina", "text": "La selvaggina (o cacciagione) \u00e8 costituita da ogni genere di fauna selvatica che \u00e8 obiettivo dei cacciatori ovvero animali commestibili che possono essere volatili o terrestri: fra i volatili pi\u00f9 ambiti dai cacciatori si ricordano fagiano, beccaccia e quaglia ed altri ancora; fra gli animali terrestri si annoverano lepre, coniglio selvatico e fra quelli di taglia maggiore cinghiale, capriolo e daino. Talune specie di selvaggina sono anche oggetto di allevamento: fagiano, starna, pernice rossa, struzzo, lepre, cinghiale, ecc."}
{"id": "1081904", "revid": "287204", "url": "https://it.wikipedia.org/wiki?curid=1081904", "title": "Apsaras", "text": "Un'Apsaras (sanscrito: \u0905\u092a\u094d\u0938\u0930\u093e: \"apsar\u0101\u1e25, plurale \u0905\u092a\u094d\u0938\u0930\u0938: \"apsarasa\u1e25, tema apsaras-, femminile in consonante) o Acchar\u0101 (in p\u0101li), \u00e8 uno spirito femmina delle nubi e delle acque nelle mitologie ind\u00f9 e buddista, come attesta l'etimologia del nome \"ap\" (\"acqua\") e \"sar\" (\"muoversi\").\nLa \"-s\" finale del nome appartiene al tema, ma molti la scambiano per la terminazione di nominativo plurale e da ci\u00f2 consegue una diffusa tendenza a trascrivere il nome come Apsara.\nLe Apsaras nell'induismo.\nNel Rig Veda (il pi\u00f9 antico dei Veda, risalente al 1200 a.C.), si incontra una sola Apsaras, moglie di Gandharva, che \u00e8 la personificazione della luce del sole ed \u00e8 addetto alla preparazione del soma, la bevanda degli dei; negli scritti pi\u00f9 tardi invece vi sono numerose \"apsaras\", create dal Signore Brahm\u0101, che fungono da ancelle di Indra o da damigelle celesti della sua corte, che danzano al cospetto del suo trono.\nPossono assumere qualunque forma umana, animale o vegetale e spesso appaiono con le sembianze di un cigno. Nel \"Brahamana\" le Apsaras risiedono all'interno di alberi sacri, radicandosi sempre pi\u00f9 nella natura.\nPer quanto riguarda la loro origine esistono versioni molto differenti: secondo un mito sarebbero apparse nel corso della \"zangolatura dell'Oceano\" primordiale, mentre in base ad altri racconti sarebbero state procreate direttamente da Brahm\u0101.\nIl \"Natya Shastra\" elenca le seguenti Apsaras: Manjukesi, Sukesi, Misrakesi, Sulochana, Saudamini, Devadatta, Devasena, Manorama, Sudati, Sundari, Vigagdha, Vividha, Budha, Sumala, Santati, Sunanda, Sumukhi, Magadhi, Arjuni, Sarala, Kerala, Dhrti, Nanda, Supuskala, Supuspamala e Kalabha.\nDelle Apsaras viene detto che sono capaci di cambiare a piacimento il proprio aspetto e che in particolare hanno il potere sulla fortuna al gioco e nelle scommesse. Le pi\u00f9 famose tra le Apsaras sono Urvasi, Menaka, Rambha e Tilottama, che sono molto versate nelle arti della musica e della danza, i loro strumenti preferiti sono il e il flauto. In pi\u00f9 di un'occasione esse vennero mandate da Indra sulla terra allo scopo di sedurre e distogliere dalla retta via quei saggi che, per la loro continenza e costanza nella ricerca della perfezione, rischiavano di diventare una minaccia per la supremazia dello stesso Indra o di altre divinit\u00e0. Per esempio, nel R\u0101m\u0101ya\u1e47a si narra di come Indra abbia inviato l'Apsaras Menaka dal brahmano Vishvamitra per distrarlo dalle sue meditazioni, compito questo che essa esegu\u00ec con successo.\nIl numero totale di Apsaras alla corte di Indra \u00e8 di 26, ciascuna delle quali rappresenta un aspetto particolare delle arti dello spettacolo. In un certo senso le si pu\u00f2 paragonare alle Muse dell'antica Grecia.\nPer il loro legame con la Natura si possono tuttavia paragonare anche alle ninfe, Driadi, Naiadi, ecc.\nApsaras sono le mogli dei Gandharva, anch'essi moltiplicatisi rispetto all'unico Gandharva del Rig Veda e rappresentati come servitori della corte di Indra. Esse danzavano alla musica eseguita dai loro mariti, perlopi\u00f9 nei palazzi delle varie divinit\u00e0.\nUno dei loro doveri \u00e8 quello di guidare in paradiso gli eroi caduti in battaglia (paragonabili quindi anche alle Valchirie della mitologia norrena), di cui quindi divengono le consorti. Si distinguono in \"daivika\" (\"divine\") o \"laukika\" (\"terrene\").\nL'Apsaras veniva associata ai riti di fertilit\u00e0. Nell'induismo, le Apsaras di rango inferiore (dette anche V\u1e5bk\u1e63akas, Driadi o Fate dei boschi) vengono a volte considerate spiriti della natura, che in certe occasioni ammaliavano gli uomini causandone la morte; per qualcosa di analogo, si vedano le Rusalki slave.\nMolti nomi di Apsaras, tramandati nei vari testi epici indiani, in particolare il \"Mah\u0101bh\u0101rata\" e il \"R\u0101m\u0101ya\u1e47a\", sono oggi diventati diffusi nomi di donna in India, ad esempio: Urvashi (la pi\u00f9 bella delle Apsaras), Menaka, Rambha, Parnika, Parnita, Subhuja, Vishala, Vasumati (Apsaras \"di splendore incomparabile\") e Surotama.\nLe Apsaras vengono spesso raffigurate anche nell'arte buddista, fino in Cambogia e in Cina, anche se il loro uso come decorazione comune \u00e8 un'innovazione khmer. Sono un motivo decorativo frequente nei templi di Angkor.\nLe Apsaras ad Angkor.\nLe Apsaras ebbero un particolare rilievo nella mitologia khmer all'epoca dell'Impero Khmer di Kambuja, la cui capitale \u00e8 oggi nota col nome di Angkor (IX - XV secolo, Cambogia). La leggenda vuole che il re Jayavarman II, considerato il fondatore del regno di Kambuja, abbia ricevuto il regno da Indra, il re degli dei, e che nella medesima circostanza le Apsaras avrebbero insegnato al popolo di Kambuja l'arte della danza.\nRaffigurazioni delle celesti semidee danzanti vennero incise nella pietra su molte pareti dei templi di Angkor. Solo in quello di Angkor Wat si contano in totale circa 1850 immagini, di cui nessuna \u00e8 uguale all'altra.\nLa tradizione della danza di corte cambogiana, a volte denominata \"danza Apsara\", risale alla corte imperiale di Angkor. Questa danza, artisticamente molto elaborata, ha poi avuto anche un grande influsso sullo sviluppo della danza tailandese, che \u00e8 oggi pi\u00f9 nota in occidente.\nLe Apsaras nel Buddhismo.\nIn generale, nel buddhismo le divinit\u00e0 e le creature celesti occupano un ruolo secondario e poco significativo. Vengono considerate esseri che si trovano su di un piano di esistenza diverso dagli uomini, ma anch'esse, come gli abitanti della terra, debbono soggiacere al ciclo di vita, morte e reincarnazione (\"Sa\u1e43s\u0101ra\"). Secondo la dottrina buddhista il godimento delle Apsaras costituisce il premio dei beati nei paradisi inferiori (\"devaloka\"),\nLe Apsaras si trovano, tra l'altro, in un racconto dei J\u0101taka (\"Storie della nascita\") in cui vengono narrate vicende del Buddha nelle sue vite precedenti. Il \"Catudvara-Jataka\" racconta di \"Mittavinda\" avido e dedito ai piaceri mondani, che nel corso dei suoi viaggi incontra, tra gli altri, anche alcune Apsaras. Alla fine viene poi istruito dal Buddha - in qualit\u00e0 di Bodhisattva in una delle sue precedenti reincarnazioni - sul fatto che tutti i piaceri mondani sono transeunti.\n\u00c8 soprattutto in Estremo Oriente e in Indocina che le Apsaras, all'interno di un processo di sincretismo vengono inserite anch'esse nell'iconografia buddhista. Loro rappresentazioni si trovano cos\u00ec anche all'interno di edifici di culto buddhisti, tra l'altro in Cina, Cambogia, Thailandia e Indonesia."}
{"id": "1081906", "revid": "34928", "url": "https://it.wikipedia.org/wiki?curid=1081906", "title": "Apsara", "text": ""}
{"id": "1081908", "revid": "1543377", "url": "https://it.wikipedia.org/wiki?curid=1081908", "title": "V2V", "text": "V2V, abbreviazione di Vehicle To Vehicle, \u00e8 una tecnologia sviluppata dalla General Motors per le automobili che permette di scambiare informazioni tra veicoli diversi.\nStruttura e funzionamento.\nIl sistema si avvale di un microprocessore, ricevitore GPS e un modulo Wireless LAN; in modo rapido e gratuito nel raggio di un centinaio di metri le automobili sono in grado di stabilire potenziali pericoli di scontro con altri veicoli.\nIl guidatore \u00e8 avvisato con appositi allarmi sia acustici che visivi e se necessario si avvia automaticamente una frenata di emergenza. Vengono utilizzati componenti a basso costo e ben collaudati per rendere il sistema stabile e alla portata di tutti ma soprattutto per permettere a veicoli non nativi di tale tecnologia di installarla successivamente.\nL'opinione del produttore.\nSecondo dichiarazioni di General Motors, il V2V sarebbe tanto pi\u00f9 efficace quanti pi\u00f9 veicoli lo utilizzassero, mentre il futuro della sicurezza stradale risiederebbe in questa tecnologia e in uno sviluppo di serie che la portasse ad una diffusione come quella di altri sistemi di sicurezza per gli autoveicoli, dall'ABS all'ESP."}
{"id": "1081912", "revid": "3082", "url": "https://it.wikipedia.org/wiki?curid=1081912", "title": "Tiberio Sempronio Gracco (figlio di Tiberio)", "text": ""}
{"id": "1081913", "revid": "767487", "url": "https://it.wikipedia.org/wiki?curid=1081913", "title": "Cellular", "text": "Cellular \u00e8 un film del 2004 diretto da David R. Ellis, con Kim Basinger, Chris Evans e Jason Statham.\nTrama.\nJessica Martin \u00e8 un'insegnante di biologia che vive con il marito Craig e il loro figlio Ricky. Un giorno, dopo aver portato Ricky alla fermata dello scuolabus, viene rapita da un gruppo di cinque persone che irrompono in casa sua, uccidono la governante e la confinano nella soffitta del loro nascondiglio. Fracassano poi il telefono fisso che si trova in soffitta per impedirle di contattare qualcuno. Jessica, tuttavia, riesce a utilizzare i fili del telefono rotto per contattare un numero casuale.\nNel frattempo, un giovane spensierato di nome Ryan si trova al molo di Santa Monica con il suo amico Chad, quando incontra la sua ex fidanzata Chloe. Sperando di riconquistare Chloe, Ryan si offre di distribuire volantini per il concerto del molo e di ritirare quattro scatole di magliette da Office Depot. Mentre va a ritirare le magliette, Ryan riceve una chiamata sul suo cellulare (un Nokia 6600) da Jessica, che lo informa della sua situazione.\nRyan \u00e8 scettico, ma Jessica lo convince ad andare alla stazione di polizia, dove riferisce l\u2019accaduto al sergente Bob Mooney. Scoppia per\u00f2 una rissa e Mooney \u00e8 costretto a intervenire, dicendo a Ryan di denunciare il rapimento alla divisione omicidio per rapina. Nel frattempo Ethan, capo della banda dei rapitori, chiede a Jessica dove si trova suo marito. Jessica rifiuta di dirglielo e Ethan decide allora di rapire anche Ricky. Sentendoli, Ryan capisce che il rapimento \u00e8 reale e si precipita alla scuola di Ricky, che viene per\u00f2 rapito ugualmente. Prende allora la macchina di un agente di sicurezza e insegue i rapitori. La batteria del telefono sta per esaurirsi, Ryan entra quindi in un negozio per acquistare un caricabatterie ed \u00e8 costretto ad usare una pistola trovata in macchina per saltare la fila.\nDecidendo di controllare la denuncia di rapimento di Ryan, Mooney visita la casa di Jessica. Qui incontra Dana Bayback, l'unica donna dei rapitori, che si finge Jessica e lo induce a credere che si tratti di un falso allarme. Ethan ritorna con Ricky e chiede di nuovo a Jessica dov\u2019\u00e8 \u201cThe Left Field\u201d, il luogo dove si trova il marito Craig. Jessica \u00e8 costretta a rivelare che si tratta di un bar all'aeroporto internazionale di Los Angeles.\nUna connessione incrociata tra le linee telefoniche costringe Ryan a rubare il cellulare e l'auto di un avvocato per mantenere la linea. All'aeroporto, Ryan mette la pistola tra le cose dei rapitori, innescando l'allarme. Quando interviene la sicurezza, si scopre che i rapitori sono ufficiali di polizia e procedono alla cattura di Craig. Mentre si trova nel centro benessere che intende aprire con la moglie, Mooney vede un servizio su Ryan mentre si trova nel negozio con la pistola per farsi consegnare il caricabatterie e mentre ruba l\u2019auto dell\u2019avvocato. Chiama allora a casa di Jessica e si accorge che la voce della segreteria telefonica \u00e8 diversa da quella della donna che ha incontrato.\nI rapitori accompagnano Craig nella sua cassetta di sicurezza in una banca per recuperare una borsa, ma Ryan interviene e fugge con la borsa. Mentre viene inseguito dai rapitori per\u00f2, gli cade il cellulare dell\u2019avvocato. Quando Ryan apre la borsa, trova una videocamera con cui Craig ha filmato involontariamente i detective LAPD Ethan, Mad Dog, Dimitri, Bayback, Deason e il collega di Mooney Jack Tanner, mentre derubano e uccidono brutalmente due spacciatori: si tratta di poliziotti corrotti.\nRyan ruba la macchina dell'avvocato dal deposito e recupera il suo cellulare. Mooney torna alla casa dei Martin, dove Bayback lo ferisce e, per salvarsi, \u00e8 costretto a ucciderla. Mad Dog scopre che Jessica ha cercato di chiamare aiuto e tenta di ucciderla, ma Jessica riesce a ferirlo mortalmente. Prima che Jessica e Ricky possano fuggire vengono catturati dal resto della banda, ma Ryan contatta Ethan e fa un accordo: la videocassetta in cambio della famiglia Martin al molo di Santa Monica.\nAl molo, Ryan si maschera e rifiuta di consegnare la videocamera finch\u00e9 i Martins non vengono liberati, ma viene trovato da Mooney e Tanner quando Chloe lo espone involontariamente. Tanner allontana Mooney con la scusa di farsi curare le ferite, rapisce Ryan e lo porta da Ethan. Ethan distrugge la videocassetta e chiama via radio Deason, ordinandogli di uccidere i Martins. Deason decide di aspettare ad ucciderli finch\u00e9 non saranno tornati al loro nascondiglio, in modo da non destare sospetti; Mooney ascolta per\u00f2 nel frattempo la trasmissione, sopraff\u00e0 Dimitri e lo ammanetta prima di tornare al molo. Ryan fugge in una darsena, a seguito di una distrazione di Chad, dove Tanner ed Ethan lo inseguono. Ryan mette fuori combattimento Tanner, ma viene sopraffatto da Ethan prima che Mooney si presenti. Dopo un breve inseguimento nella penombra, Ryan chiama Ethan sul cellulare. La suoneria rivela la sua posizione a Mooney, che gli spara, uccidendolo.\nJessica, nel furgone dei rapitori, stordisce Deason con la catena delle manette e libera marito e figlio. Deason si riprende e tenta di ucciderli, ma arriva Ryan che lo stordisce di nuovo, contro la portiera della macchina. Mentre Ryan e Mooney sono curati dai medici, anche Tanner viene arrestato, perch\u00e9 Ryan aveva copiato la registrazione della videocamera sul suo cellulare. Jessica finalmente incontra Ryan, l'uomo che ha rischiato la vita per salvare la sua famiglia e Ryan le chiede ironicamente di non chiamarlo mai pi\u00f9.\nProduzione.\nProdotto nel 2004 dalla New Line Cinema.\nSceneggiatura.\nLa sceneggiatura \u00e8 stata scritta da Chris Morgan in collaborazione con Larry Cohen che inizialmente ha avuto l'idea base.\nCast.\nIl cast \u00e8 composto da Kim Basinger (Jessica), Chris Evans (Ryan), Jason Statham (Ethan), Eric Christian Olsen (Chad), William H. Macy (Mooney), Noah Emmerich e Richard Burgi.\nChris Evans e Eric Christian Olsen avevano gi\u00e0 lavorato fianco a fianco qualche anno prima nel film \"Non \u00e8 un'altra stupida commedia americana\".\nDistribuzione.\nDistribuito dalla Eagle Pictures nel 2005.\nCuriosit\u00e0.\nIn questo film i cellulari utilizzati sono dei Nokia 6600."}
{"id": "1081914", "revid": "287204", "url": "https://it.wikipedia.org/wiki?curid=1081914", "title": "Sully Erna", "text": "\u00c8 il cantante, frontman e principale autore dei testi del gruppo post-grunge e Alternative metal dei Godsmack.\nHa una figlia che si chiama Skylar Brooke Erna e una sorella maggiore di nome Maria.\n\u00c8 stato votato come #47 nella top 100 dei migliori cantanti heavy metal nell'Hit Parader Magazine 2006.\nAveva precedentemente firmato nel 1993 la sua prima collaborazione discografica in una band chiamata Strip Mind il cui album \"What's in Your Mouth\" vendette meno di 50000 copie. A seguito dello scioglimento della band collabor\u00f2 anche con i Meliah Rage e The Fighting Cocks, rivelandosi valente percussionista e batterista oltre che armonicista.\nNel gruppo dei Godsmack trov\u00f2 infine la sua sede pi\u00f9 appropriata, come appare descritto nell'autobiografia da lui pubblicata nel 2007 \"The Paths We Choose\" (\"I sentieri che scegliamo\"). Il suo stemma \u00e8 molto simile a quello del cantante degli Alice in Chains.\nAltre attivit\u00e0.\nSully Erna \u00e8 inoltre un impegnato giocatore professionista di Poker, che nel campionato mondiale 2006 fece una breve apparizione finendo 713\u00ba su 8.773 partecipanti."}
{"id": "1081915", "revid": "59975", "url": "https://it.wikipedia.org/wiki?curid=1081915", "title": "Vicious White Kids", "text": ""}
{"id": "1081921", "revid": "81646", "url": "https://it.wikipedia.org/wiki?curid=1081921", "title": "Sistema cardiocircolatorio", "text": ""}
{"id": "1081926", "revid": "83531", "url": "https://it.wikipedia.org/wiki?curid=1081926", "title": "William Bradley Pitt", "text": ""}
{"id": "1081931", "revid": "1833487", "url": "https://it.wikipedia.org/wiki?curid=1081931", "title": "Lavandaia", "text": "Il torrente Lavandaia \u00e8 un piccolo corso d'acqua che si snoda nel territorio del Parco regionale di Montevecchia e della Valle di Curone per una lunghezza complessiva di 9 chilometri. Le sue sorgenti sono site nel comune di Sirtori (LC), mentre il torrente sfocia da destra nella Molgorella, nel comune di Lomagna, sempre in provincia di Lecco. I comuni attraversati sono Sirtori, Vigan\u00f2, Missaglia, Casatenovo e Lomagna."}
{"id": "1081936", "revid": "767487", "url": "https://it.wikipedia.org/wiki?curid=1081936", "title": "Tonny Lindberg", "text": "Biografia.\nNativo del quartiere di Bromma, inizi\u00f2 la propria carriera nel 1962 entrando nei The Violents, gruppo beat con il quale parteciper\u00e0 a due film e alla realizzazione di un album. Dopo lo scioglimento del gruppo, nel 1967, entr\u00f2 nel progetto solista di Ola H\u00e5kansson (ex cantante degli Ola &amp; The Janglers) Ola, Frukt &amp; Flingor con il quale incise quattro album tra il 1972 e il 1976.\nNel 1979 fu nuovamente contattato da H\u00e5kansson per entrare nei Secret Service, gruppo in cui vi milit\u00f2 fino al 1985."}
{"id": "1081940", "revid": "154893", "url": "https://it.wikipedia.org/wiki?curid=1081940", "title": "Cerca", "text": "In mitologia e in letteratura una cerca \u00e8 un viaggio verso un obiettivo che serve come strumento della trama e spesso come simbolo. Le cerche compaiono nel folclore di ogni popolo e compaiono anche preminentemente in culture non nazionali. Nella letteratura l'obiettivo della cerca richiede un grande sforzo da parte dell'eroe per essere ottenuto, compreso il superamento di molti ostacoli, tipicamente lunghi viaggi. L'aspetto del viaggio permette al narratore di mostrare luoghi e culture esotiche (un obiettivo del narratore, non del personaggio). Nei giochi di ruolo viene chiamata Quest.\nObiettivi della cerca.\nNormalmente lo scopo della cerca \u00e8 per l'eroe l'ottenimento di qualcosa o qualcuno e con questo oggetto tornare a casa. L'oggetto pu\u00f2 essere qualcosa di nuovo, che soddisfa una mancanza nella sua vita o qualcosa che \u00e8 stata rubata a lui o a qualcuno con l'autorit\u00e0 di inviarlo in missione.\nA volte l'eroe non desidera ritornare. L'obiettivo della cerca di Sir Galahad per il Graal \u00e8 di trovarlo, non di tornare con esso. Un ritorno pu\u00f2 a volte essere impossibile: Enea cerca una nuova terra in cui insediarsi, dopo aver perso Troia all'inizio dell\"Eneide\" di Virgilio e alla fine si insedia in Italia per diventare un antenato dei Romani.\nSe l'eroe ritorna dopo il culmine della ricerca pu\u00f2 dover affrontare un falso eroe che tenta di farsi passare per lui o la sua risposta iniziale pu\u00f2 essere un rifiuto del suo ritorno, come descritto da Joseph Campbell nella sua analisi critica della cerca in \"L'eroe dai mille volti\" (\"The Hero With a Thousand Faces\").\nSe qualcuno invia l'eroe a una cerca, la ragione evidente pu\u00f2 essere falsa, e il vero scopo pu\u00f2 essere la speranza che l'eroe muoia nel tentativo o che si allontani per un certo periodo tempo, ma solitamente l'impostore viene alla fine smascherato e punito. Le storie di cerche con falsi obiettivi includono le leggende di Giasone e Perseo, e la storia di Beren e L\u00fathien narrata nel \"Il Silmarillion\" di J. R. R. Tolkien.\nIn effetti l'obiettivo della cerca pu\u00f2 essere in realt\u00e0 solo una conveniente ragione per giustificare il viaggio dell'eroe, in sostanza un MacGuffin.\nLa cerca nella forma del viaggio dell'eroe gioca un ruolo centrale nel monomito descritto da Joseph Campbell: l'eroe lascia il mondo comune e si imbarca in un viaggio in una terra di avventure, prove e ricompense magiche.\nEsempi storici.\nUno dei primi esempi di cerche \u00e8 l\"Epopea di Gilgame\u0161\" alla ricerca del segreto della vita eterna dopo la morte di Enkidu.\nUn'altra antica cerca \u00e8 l\"Odissea\" di Omero, che racconta la storia di Ulisse, maledetto dagli dei a vagare e soffrire per molti anni fino a che Atena non riesce a persuadere gli Olimpi a permettergli di tornare a casa. Recuperare il vello d'oro \u00e8 l'obiettivo del viaggio di Giasone e degli Argonauti nelle Argonautiche di Apollonio Rodio. Psiche dopo aver perso Eros lo cerca per il mondo e viene sottoposta da Afrodite a numerose prove, compreso un viaggio negli inferi.\nIn molte fiabe l'eroe intraprende una cerca come in \"A oriente del sole e a occidente della luna\" di Peter Christen Asbj\u00f8rnsen e J\u00f8rgen Moe in cui l'eroina cerca il marito perso, o i racconti dei fratelli Grimm come \"I sette corvi\" in cui l'eroina cerca i fratelli trasformati, \"Storia di uno che se ne and\u00f2 in cerca della paura\" o \"L'uccello d'oro\" in cui il principe cerca l'uccello d'oro per il proprio padre.\nAltri personaggi possono intraprendere ricerche con obbiettivi non meglio definiti che \"cercare la propria fortuna\" o anche essere scacciati o andarsene volontariamente, ma imparare qualcosa che potrebbe aiutarli lungo il percorso e cos\u00ec trasformare il viaggio da un vagare senza scopo in una cerca. Altri personaggi possono intraprendere una cerca \u2014 un esempio tipico \u00e8 il fratello maggiore dell'eroe \u2014 ma l'eroe si distingue per il suo successo.\nIn molti romanzi della letteratura cavalleresca il cavaliere intraprende una cerca, da cui il termine \"cavaliere errante\". Sir Thomas Malory ne incluse molti in \"La morte di Art\u00f9\". La cerca probabilmente pi\u00f9 famosa nella letteratura occidentale \u00e8 incentrata sulla ricerca del Graal nelle leggende arturiane. Questo ciclo di storie racconta di pi\u00f9 cerche in diverse varianti, sia di eroi che ottengono il successo come Parsifal (nel \"Parzifal\" di Wolfram von Eschenbach) o Sir Galahad (nel \"Lancillotto in prosa\"), sia di quelli che falliscono come Sir Lancillotto. Questi spesso devono affrontare una disorientante foresta magica, che pone i cavalieri di fronte a deviazioni e incroci che si intersecano con una complessit\u00e0 labirintica. Il significato di questi incontri \u00e8 spesso spiegato ai cavalieri \u2014 particolarmente di quelli alla ricerca del Graal \u2014 da un eremita che ricopre il ruolo del vecchio saggio. Comunque nonostante i loro pericoli e la possibilit\u00e0 di errori queste foreste sono il luogo dove il cavaliere pu\u00f2 raggiungere lo scopo della sua cerca e dove pu\u00f2 dimostrare il proprio valore. In un racconto una damigella spinge Sir Lancillotto alla cerca del sacro Graal \"animato di vita e di verde come la foresta\".\nIl tema della cerca dei cavalieri si ripete cos\u00ec spesso che Miguel de Cervantes invia il suo Don Chisciotte in una parodia della cerche cavalleresche.\nLetteratura moderna.\nLe cerche continuano a esistere nella letteratura moderna. L'analisi pu\u00f2 interpretare molte storie come una cerca in cui il personaggio principale \u00e8 alla ricerca di qualcosa che desidera, ma la struttura letterale stessa del viaggio alla ricerca di qualcosa \u00e8 comunque ancora comune. Le cerche appaiono spesso nella letteratura fantasy, come nella \"Storia di Rasselas, principe di Abissinia\" di Samuel Johnson o \"Il meraviglioso mago di Oz\", in cui Dorothy, lo Spaventapasseri, l'uomo di latta e il leone codardo intraprendono una cerca per rispettivamente tornare nel Kansas, ottenere un cervello, il cuore e il coraggio.\nUna familiare cerca letteraria moderna \u00e8 quella di Frodo Baggins per distruggere l'Unico Anello ne \"Il Signore degli Anelli\". L'unico Anello, il suo malefico potere, il modo difficile di distruggerlo e la pressione spirituale e psicologica a cui \u00e8 sottoposto il suo portatore vengono usati da Tolkien per raccontare una storia di amicizia e della lotta interna contro le tentazioni, sullo sfondo di una storia epica e di guerra sovrannaturale.\n\"Il giovane Holden\" di J.D. Salinger pu\u00f2 essere pensato come una cerca, che dettaglia la ricerca di Holden, non per un oggetto tangibile, ma per uno scopo o ragione.\nAlcuni scrittori a volte costruiscono cerche arbitrarie per oggetti che non hanno alcuna importanza, al di l\u00e0 di essere lo scopo della ricerca. Questi vengono indicati con il termine MacGuffin, coniato dal regista Alfred Hitchcock. Esempi classici sono la busta con i 40.000 dollari in \"Psyco\" o la valigetta in \"Pulp Fiction\". Gli scrittori possono anche motivare i personaggi alla ricerca di questi oggetti per mezzo di una profezia che lo decreta."}
{"id": "1081942", "revid": "110157", "url": "https://it.wikipedia.org/wiki?curid=1081942", "title": "Molgoretta", "text": "Il Molgoretta o Molgorella (\"M\u00f9lgureta\" in dialetto brianzolo) \u00e8 un corso d'acqua a carattere torrentizio che scorre per 10 chilometri a cavallo tra la provincia di Lecco e la provincia di Monza e Brianza. La sorgente di questo ruscello \u00e8 localizzata nella Valle Santa Croce, compresa nel Parco regionale di Montevecchia e della Valle di Curone, e precisamente nel territorio del comune di Missaglia (LC). Il Molgorella riceve poi le acque del Curone a Osnago e quelle del Lavandaia a Lomagna, per poi gettarsi da destra nel Molgora a Usmate Velate (MB)."}
{"id": "1081946", "revid": "71155", "url": "https://it.wikipedia.org/wiki?curid=1081946", "title": "SPQRisiKo!", "text": ""}
{"id": "1081948", "revid": "88740", "url": "https://it.wikipedia.org/wiki?curid=1081948", "title": "Coregonus migratorius", "text": "Coregonus migratorius, conosciuto comunemente come omul, \u00e8 un pesce d'acqua dolce appartenente alla famiglia Salmonidae.\nDistribuzione e habitat.\n\u00c8 diffuso nel lago Bajkal e nei fiumi immissari, in Siberia.\nDescrizione.\nL'omul presenta un corpo allungato, compresso ai fianchi, con profilo dorsale orizzontale e ventre poco pronunciato. Gli occhi sono grandi, le pinne alte, la coda forcuta. \nLa livrea \u00e8 molto semplice: tutto il corpo \u00e8 grigio-argenteo, la testa pi\u00f9 scura, il ventre bianco. Le pinne sono grigio-scure.\nAlimentazione.\nL'omul si ciba principalmente di plancton e di altri piccoli animali.\nPesca.\n\u00c8 un'importante fonte di sostentamento per la popolazione del Bajkal, che lo pescano per la vendita in tutti i mercati siberiani e russi. Il suo caviale \u00e8 considerato una raffinatezza gastronomica.\nCuriosit\u00e0.\nL'omul \u00e8 uno degli alimenti pi\u00f9 facilmente acquistabili e serviti ai viaggiatori della ferrovia transiberiana."}
{"id": "1081950", "revid": "287204", "url": "https://it.wikipedia.org/wiki?curid=1081950", "title": "Club Sportivo Maritimo", "text": ""}
{"id": "1081952", "revid": "1155", "url": "https://it.wikipedia.org/wiki?curid=1081952", "title": "Omul", "text": ""}
{"id": "1081954", "revid": "339392", "url": "https://it.wikipedia.org/wiki?curid=1081954", "title": "CS Mar\u00edtimo", "text": ""}
{"id": "1081955", "revid": "287204", "url": "https://it.wikipedia.org/wiki?curid=1081955", "title": "Alcidamante", "text": "Biografia.\n\u00c8 un sofista minore che rientra nella cosiddetta \u201cseconda generazione sofistica\u201d. Allievo di Gorgia, oper\u00f2 intorno alla met\u00e0 del IV secolo a.C.; fu contemporaneo di Licofrone, col quale condivise certe posizioni ideologiche, e Isocrate, di cui fu avversario.\nPensiero politico.\nEgli rappresentava l'ala ultra-aristocratica di Atene; sulla scia di Antifonte, approfondisce il tema egualitario, riconoscendo che la distinzione tra uomo libero e schiavo sia solo una convenzione, in quanto ogni uomo \u00e8 uguale in natura (all'epoca si discuteva se dovesse esistere o meno una coincidenza tra legge umana e legge naturale).\nCol suo contributo intellettuale apr\u00ec la strada, assieme ad altri, all'abolizione della schiavit\u00f9, base della futura \"Dichiarazione universale dei diritti dell'uomo\" e della filosofia giuridica occidentale.\nOpere.\nSotto il nome di Alcidamante sono tramandate due orazioni: la prima, \"Sui sofisti\", \u00e8 diretta contro Isocrate e sottolinea la superiorit\u00e0, nell'arte oratoria, dell'improvvisazione rispetto alla preparazione di testi scritti; la seconda, \"Odisseo\", vede Odisseo accusare Palamede di tradimento. Quest'ultima opera \u00e8 generalmente considerata spuria.\nDi altre sue opere restano solo frammenti e titoli:\nSembra inoltre che il suo \"Mo\u00faseion\" contenesse la struttura originaria dell\"Agone di Omero ed Esiodo\". Tale ipotesi, suggerita inizialmente da Nietzsche, pare essere confermata dalla scoperta di due papiri, risalenti uno al III secolo a.C. e l'altro al II o al III secolo d.C.\nNella \"Retorica\", Aristotele critica lo stile di Alcidamante, giudicandolo troppo pomposo e eccessivamente infarcito di termini poetici e metafore inverosimili."}
{"id": "1081957", "revid": "287204", "url": "https://it.wikipedia.org/wiki?curid=1081957", "title": "Nicolae Vacaroiu", "text": ""}
{"id": "1081968", "revid": "52076", "url": "https://it.wikipedia.org/wiki?curid=1081968", "title": "Ierone di Siracusa", "text": ""}
{"id": "1081970", "revid": "767487", "url": "https://it.wikipedia.org/wiki?curid=1081970", "title": "Velluto nero", "text": "Velluto nero \u00e8 un film del 1976, diretto da Brunello Rondi. \u00c8 l'incontro tra Laura Gemser, protagonista della serie di Emanuelle nera, e Annie Belle, reduce dal successo di \"Laure\".\nNell'edizione italiana, il personaggio interpretato dalla Gemser viene chiamato Emanuelle, nome scelto per cavalcare il successo di \"Emanuelle nera\", uscito l'anno prima. Nei fatti, non c'\u00e8 alcun legame tra i due film (Emanuelle nera \u00e8 una fotoreporter, la protagonista di questo film \u00e8 una fotomodella) e nella versione internazionale della pellicola il suo personaggio si chiama Laura.\n\"Emanuelle nera - Orient Reportage\", secondo capitolo della saga girato da Joe D'Amato nello stesso periodo, avrebbe dovuto intitolarsi \"Velluto nero\".\nTrama.\nCrystal \u00e8 una donna divorziata che vive con la figlia Magda in una grande villa. L\u00ec giungono la fotomodella Emanuelle con il marito, nonch\u00e9 fotografo, Carlo e Laure, l'altra giovane figlia di Crystal. Al gruppo si aggiunge anche Antonio, un hippie amante di Crystal mantenuto da questa.\nL'arrivo di Laure porta una ventata di novit\u00e0 con i suoi comportamenti provocatori e anticonformisti, e sconvolge la vita di Crystal: dapprima la ragazza libera Emanuelle dalle pressanti attenzioni di Carlo, che la trattava come una schiava, e di Antonio, che l'aveva ipnotizzata, quindi entra in competizione con la madre fino a convincerla delle menzogne di Antonio, dopo la minaccia di un suicidio che si riveler\u00e0 una messinscena."}
{"id": "1081977", "revid": "36557", "url": "https://it.wikipedia.org/wiki?curid=1081977", "title": "Cospirazione di Quer\u00e9taro", "text": "Si chiama Cospirazione di Quer\u00e9taro un movimento clandestino nato nella citt\u00e0 di Quer\u00e9taro nel 1808. Si ritiene che sia l'immediato predecessore della Guerra d'Indipendenza del Messico, dato che fu quel gruppo che inizi\u00f2 la lotta armata per l'emancipazione della Nuova Spagna dalla Corona spagnola.\nLa figura centrale, che fu anche il principale ideatore dell'Indipendenza del Messico fu Miguel Hidalgo y Costilla, il parroco di un piccolo villaggio chiamato Dolores. Appena ordinato sacerdote Hidalgo inizi\u00f2 subito a promuovere il sollevamento popolare degli indios e dei meticci contro i ricchi spagnoli.\nPresto cap\u00ec la necessit\u00e0 di diversificare le attivit\u00e0 industriali a Guanajuato, la cui economia era tradizionalmente incentrata sulle miniere. Allo stesso tempo, durante i suoi sette anni a Dolores promosse gruppi di discussione erano eventi al quale lo stesso Hidalgo partecipava introducendo opinioni sociali ed economiche.\nIl movimento indipendentista venne alla luce tra queste discussioni informali e fu diretto contro la dominazione politica ed economica spagnola.\nIl gruppo di cospiratori aveva nei suoi piani quello di alzare le armi l'8 dicembre 1810, ma furono scoperti nel settembre dello stesso anno. Inoltre, volevano convocare una giunta composta da reggenti, avvocati, ecclesiastici e altre classi con qualche spagnolo. Si cercava di formare un movimento rappresentativo della classe media formatasi nella Nuova Spagna soprattutto a partire dalle riforme introdotte dai sovrani Borboni nei domini spagnoli.\nI cospiratori si riunivano nell'Accademia Letteraria di Quer\u00e9taro, a carico del presbitero Jos\u00e9 Maria Sanchez. Tra i membri di questo gruppo c'erano:"}
{"id": "1081984", "revid": "767487", "url": "https://it.wikipedia.org/wiki?curid=1081984", "title": "Emmanuelle bianca e nera", "text": "Emmanuelle bianca e nera \u00e8 un film del 1976, diretto da Mario Pinzauti.\nSi tratta di un tentativo di cavalcare il successo della serie di Emanuelle nera, ma le somiglianze si fermano al titolo (non compare neanche Laura Gemser).\nTrama.\nIn Louisiana Emmanuelle e Lawrence, figli di due famiglie che posseggono delle piantagioni, si incontrano e si innamorano. Dopo un iniziale idillio, Emmanuelle inizia a trattare sempre pi\u00f9 male gli schiavi, mentre Lawrence si innamora della cameriera di Emmanuelle, una ragazza di colore di nome Judith Emanuelle.\nQuando Emanuelle scopre la relazione tra Judith e Lawrence, mette in atto una vendetta cercando di far uccidere il giovane. Lawrence, per difendersi, uccide due dipendenti della piantagione.\nAlla fine Emmanuelle viene uccisa da coloro che davano la caccia alla coppia Judith-Lawrence.\nTitoli per l'estero.\nIl film usc\u00ec in Spagna come \"Emmanuelle blanca y negra\", negli Stati Uniti come \"Black Emmanuelle, White Emmanuelle\" e in Germania Ovest come \"Emmanuelle - Die Sch\u00f6ne der Nacht\"."}
{"id": "1081987", "revid": "131358", "url": "https://it.wikipedia.org/wiki?curid=1081987", "title": "TJ Gottwaldov", "text": ""}
{"id": "1081988", "revid": "131358", "url": "https://it.wikipedia.org/wiki?curid=1081988", "title": "FC Zlin", "text": ""}
{"id": "1081996", "revid": "339392", "url": "https://it.wikipedia.org/wiki?curid=1081996", "title": "AT-2", "text": ""}
{"id": "1081998", "revid": "4711", "url": "https://it.wikipedia.org/wiki?curid=1081998", "title": "Bassopiano pannonico", "text": ""}
{"id": "1082005", "revid": "95153638", "url": "https://it.wikipedia.org/wiki?curid=1082005", "title": "Fiera di Osnago", "text": "La Fiera di Osnago, con i suoi 11000 m\u00b2 di spazio espositivo, \u00e8 il polo fieristico principale della provincia di Lecco. Nasce a Osnago nel 1980 come organizzazione non profit, con lo scopo di coordinare le industrie e le associazioni della zona. Il gruppo di volontari che gestisce l'associazione \u00e8 attivo anche nel campo delle missioni, specialmente in Kenya col \"Villaggio San Francesco\".\nDai primi anni 90 (nella sua struttura stabile) \u00e8 conosciuta in tutta la regione per la fiera campionaria \"San Giuseppe Artigiano\" e per eventi legati alle tradizioni locali, con l'obiettivo di far apprezzare i prodotti della tradizione meratese e brianzola.\nOspita annualmente la festa provinciale de l'Unit\u00e0 a settembre, e la festa interprovinciale di Liberazione a luglio.\nDa qualche anno la Fiera organizza, in stretta collaborazione con la Provincia di Lecco, manifestazioni legate al territorio, come il Mercato dei prodotti agricoli brianzoli, ogni fine settimana, Manifesta, tra aprile e maggio, e altri eventi culturali."}
{"id": "1082006", "revid": "8911", "url": "https://it.wikipedia.org/wiki?curid=1082006", "title": "Quis fuit primus horrendos qui protulit enses", "text": ""}
{"id": "1082008", "revid": "4711", "url": "https://it.wikipedia.org/wiki?curid=1082008", "title": "Guerra di Continuazione", "text": ""}
{"id": "1082009", "revid": "287204", "url": "https://it.wikipedia.org/wiki?curid=1082009", "title": "Natalizumab", "text": "Natalizumab (commercializzato in Italia dalla Biogen Idec Italia S.r.l. con il nome di \"Tysabri\") \u00e8 un anticorpo monoclonale umanizzato utilizzato nella terapia di disordini infiammatori immunitari come la sclerosi multipla e la malattia di Crohn. Il suo utilizzo in clinica per il trattamento della sclerosi multipla \u00e8 stato approvato in Italia nel dicembre 2006.\nMeccanismo di azione.\nNatalizumab \u00e8 un anticorpo monoclonale diretto contro l'integrina \u03b14\u03b21 (detta anche VLA-4) e agisce impedendo l'adesione e la migrazione linfocitaria dal letto vascolare alla sede di infiammazione. Le integrine sono una classe di proteine coinvolte nell'interazione cellula-cellula e cellula-matrice extracellulare. In particolare, nell'iniziazione del processo immunitario, esse regolano l'adesione dei linfociti T alle cellule endoteliali e il loro passaggio attraverso queste, nella matrice extracellulare. Una volta nella matrice, regolano l'interazione fra i linfociti T e le APC (Antigen Presenting Cells, cellule che presentano l'antigene, in genere cellule dendritiche). L'inibizione del l'integrina impedisce al \nlinfocita T attivato l'incontro con l'APC e la risposta immunitaria non viene attivata. In questo modo, i linfociti T attivati vanno incontro ad apoptosi.\nEsistono diverse evidenze che dimostrano che il blocco di questo tipo di integrina sia importante per il blocco della progressione dei modelli sperimentali di encefalite autoimmune murina. Inoltre, il numero di integrine VLA-4 espresse sulle membrane cellulari dei linfociti si correla con la severit\u00e0 della malattia.\nInfine, il natalizumab avrebbe un'azione inibente l'osteopontina, una proteina a funzione proinfiammatoria e antiapoptotica.\nEvidenze cliniche.\nI primi trial clinici condotti su questo farmaco hanno dimostrato una sua azione di prevenzione delle ricadute in pazienti affetti da sclerosi multipla recidivante-remittente (SM-RR) del 68% rispetto al placebo.\nNella malattia di Crohn in stadio avanzato il natalizumab ha indotto una remissione clinica in pazienti non responsivi ai farmaci immunosoppressivi.\nDurante alcuni studi, si registrarono tre casi di leucoencefalopatia multifocale progressiva, una patologia potenzialmente letale che si manifesta quasi esclusivamente in pazienti immunodepressi (ad esempio pazienti affetti da AIDS o in terapia con farmaci immunosoppressori) ed \u00e8 dovuta al virus JCV. Per questo motivo il natalizumab fu spontaneamente e temporaneamente ritirato dal mercato per una rivalutazione del profilo benefici/rischi. A seguito di uno studio successivo, condotto su pazienti che avevano ricevuto questo farmaco per la terapia della sclerosi multipla, malattia di Crohn e artrite reumatoide, la FDA (agenzia di controllo e di farmacovigilanza Statunitense) ha riapprovato il natalizumab per la commercializzazione.\nAl momento il natalizumab (secondo le direttive dell'AIFA per l'Italia) \u00e8 indicato in monoterapia per i pazienti affetti da sclerosi multipla recidivante-remittente che non abbiano risposto ad almeno un anno di trattamento con altri farmaci immunomodulatori o con malattia in fase rapidamente ingravescente anche se non precedentemente trattati con immunomodulanti."}
{"id": "1082011", "revid": "1826532", "url": "https://it.wikipedia.org/wiki?curid=1082011", "title": "Carlo Croccolo", "text": "Biografia.\nInizi\u00f2 la carriera artistica nel 1950, interpretando alla radio \"Don Ciccillo si gode il sole\", in teatro \"L'Anfiparnaso\", diretto da Mario Soldati, e al cinema il film \"I cadetti di Guascogna\".\nIl cinema.\nNegli anni cinquanta e sessanta interpret\u00f2 molti film con alcuni dei pi\u00f9 grandi comici italiani, tra cui \"47 morto che parla\", \"Miseria e nobilt\u00e0\", \"Tot\u00f2 lascia o raddoppia?\" e \"Signori si nasce\" con Tot\u00f2, \"Ragazze da marito\" con Eduardo De Filippo, \"Non \u00e8 vero... ma ci credo\" con Peppino De Filippo.\nIn totale apparve in 118 film, tra cui vanno ricordati \"Ieri, oggi, domani\" di Vittorio De Sica, \"Una Rolls-Royce gialla\" con Ingrid Bergman, \"Casotto\" di Sergio Citti, \"'O re\" di Luigi Magni (David di Donatello e Ciak d'oro come migliore attore non protagonista nel 1988), \"Camerieri\" di Leone Pompucci, \"Tre uomini e una gamba\" con il trio Aldo, Giovanni e Giacomo e \"Li chiamarono... briganti!\" di Pasquale Squitieri, film incentrato sul brigante Carmine Crocco.\nNel 1971 scrisse e diresse i film western \"Una pistola per cento croci\" e \"Black Killer\", firmandoli con lo pseudonimo Lucky Moore.\nVinse il David di Donatello nel 1989 per la sua interpretazione nel film \"'O re\".\nIl doppiaggio.\nCarlo Croccolo lavor\u00f2 moltissimo anche come doppiatore, prestando, tra gli altri, la sua voce ad Oliver Hardy (succedendo in questo ruolo ad Alberto Sordi), prima negli anni cinquanta con Fiorenzo Fiorentini e poi negli anni sessanta con Franco Latini. In alcuni casi doppi\u00f2 perfino entrambi i personaggi di Stanlio &amp; Ollio, come ad esempio ne \"L'eredit\u00e0\" o \"Tempo di pic-nic\".\nA partire dal 1957 inoltre doppi\u00f2 Tot\u00f2 in alcune scene realizzate in esterno, a causa dei problemi alla vista del principe De Curtis. Croccolo fu l'unico doppiatore di Tot\u00f2 autorizzato dall'attore stesso. Nel 1964 i due scrissero insieme la sceneggiatura per un film, \"Fidanzamento all'italiana\", che non fu mai realizzato. Tra i doppiaggi di Croccolo nei film con Tot\u00f2 si ricordano la voce della baronessa in \"Tot\u00f2 diabolicus\" e quello nel film \"I due marescialli\": nella scena finale, girata in una stazione, presta la voce anche a Vittorio De Sica.\nCroccolo fu a sua volta doppiato da Carlo Romano in \"Fr\u00e0 Manisco cerca guai\" e da Giacomo Furia in \"Colpo grosso alla napoletana\".\nLa televisione.\nLa sua prima apparizione televisiva risale al 1956 nello sceneggiato \"L'Alfiere\", in un ruolo secondario, seguita da una partecipazione a \"Il Musichiere\", nel 1960 (entrambe sull'allora Programma Nazionale), e a \"Za-bum n.2\", nel 1965 su Rai 2. Nel 1977, sempre su Rai 2, condusse la trasmissione televisiva \"Il Borsacchiotto\". Tra il 1996 e il 1999 gir\u00f2 le serie televisive \"Dio vede e provvede\", \"L'ispettore Giusti\" e il film tv \"Come quando fuori piove\", andati in onda su Canale 5. Nel 2006, 2008 e 2010 partecip\u00f2 alla fiction televisiva \"Capri\", andata in onda su Rai 1, nella parte del pescatore Totonno.\nIl teatro.\nMolto intensa fu anche la sua attivit\u00e0 teatrale, per la quale si segnalano le interpretazioni ne \"La grande magia\" di Eduardo De Filippo diretto da Giorgio Strehler e nelle commedie di Garinei e Giovannini \"Rinaldo in campo\" e \"Aggiungi un posto a tavola.\"\nLa morte.\nMor\u00ec il 12 ottobre 2019 nella sua casa di Castel Volturno all\u2019et\u00e0 di 92 anni. La camera ardente fu allestita il giorno seguente nel municipio della citt\u00e0 mentre i funerali religiosi vennero celebrati a Napoli nella Chiesa di San Ferdinando. Dopo la cremazione, le ceneri furono tumulate nel Cimitero comunale di Castel Volturno.\nRiconoscimenti.\nDavid di Donatello\nCiak d'oro"}
{"id": "1082017", "revid": "125078257", "url": "https://it.wikipedia.org/wiki?curid=1082017", "title": "Never Say Die (video Black Sabbath)", "text": "Never Say Die \u00e8 un video live del gruppo heavy metal Black Sabbath, comprendente una raccolta di pezzi dal vivo registrati durante il tour del disco da cui prende il nome il titolo del prodotto. Esso comprende la formazione originaria della band. Nel 2003, \u00e8 stata stampata la versione in DVD di questo lavoro."}
{"id": "1082021", "revid": "1610933", "url": "https://it.wikipedia.org/wiki?curid=1082021", "title": "Coniglio del deserto", "text": ""}
{"id": "1082025", "revid": "118031060", "url": "https://it.wikipedia.org/wiki?curid=1082025", "title": "Allegoria della Prudenza", "text": "Allegoria della Prudenza \u00e8 il titolo dato ad un quadro di Tiziano raffigurante tre teste umane, un vecchio, un uomo maturo ed un giovane, che sovrastano tre teste animali, rispettivamente un lupo, un leone ed un cane. \nEseguito a olio su tela tra il 1565 e il 1570, il quadro misura 76.2x68.6\u00a0cm. \u00c8 conservato nella National Gallery di Londra.\nUna lettura del quadro.\nNelle tre teste maschili riconosciamo facilmente l'allegoria delle \"Tre et\u00e0 dell'uomo\" (giovinezza, maturit\u00e0, vecchiaia) espressa in forma di triplice ritratto. \nPresente nel celebre enigma posto ad Edipo dalla Sfinge, la scomposizione dell'arco della vita umana in tre fasi era stata adottata da Aristotele. Il tema delle tre et\u00e0 dell'uomo fu molto popolare nella pittura del XVI secolo, espresso con una grande variet\u00e0 di invenzioni iconografiche. Lo stesso Tiziano lo aveva trattato attraverso ben diversi richiami simbolici all'interno di una scena erotica di corteggiamento nella tela della National Gallery of Scotland. \nLa luce del quadro serve a dar forza alla allegoria, in un attenuarsi di gradazioni che va da destra verso sinistra: colpisce in pieno il volto imberbe del giovane, poi inizia a sfumare su una parte del volto dell'uomo adulto che esibisce con una calma fierezza la sua ben curata barba scura, fino a lasciar il posto all'ombra in cui si scorge un volto di vecchio dallo sguardo arcigno, con una berretta rossa in capo e con una lunga barba canuta.\nSopra il triplice ritratto Tiziano ha inserito un motto (o \"titulus\") diviso in tre parti che spiega il senso dell'allegoria: EX PRAETERITO / PRAESENS PRVDENTER AGIT / NI FVTVRA(M) ACTIONE(M) DETVRPET (Sulla base del passato / il presente prudentemente agisce / per non guastare l'azione futura).\nIl passato, il presente ed il futuro sono dunque da porsi in relazione ai tre volti raffigurati e compongono un ammonimento che invita alla \"Prudenza\", intesa come saggio agire.\nSecondo la tradizione classica, ripresa poi dalla Scolastica, la Prudenza \u00e8 intesa come capacit\u00e0 di memoria, intelligenza e previsione. Dante afferma nel \"Convivio\" (IV, 27)\nLe tre facolt\u00e0 intellettuali necessarie alla Prudenza sono messe in correlazione con la vecchiaia, la maturit\u00e0 e la giovinezza.\nPi\u00f9 difficile intendere perch\u00e9 sotto le teste di uomo siano poste le teste di tre animali: un lupo con la testa volta indietro, un leone ripreso di fronte ed un cane che guarda in avanti.\nUna accurata analisi iconografica di questo \"emblema\" tricefalo \u00e8 stata svolta da Erwin Panofsky in un saggio del 1926.\nSecondo la testimonianza derivante dai \"Saturnalia\" di Macrobio le tre teste animali cinte da un serpente, simbolo del tempo ciclico, formavano una figura \"mostruosa\" raffigurata accanto Serapide, divinit\u00e0 dell'Egitto ellenistico, nel santuario di Alessandria..\nIl fascino provato per il misterioso linguaggio iconografico proveniente dall'oriente ellenistico \u00e8 uno dei tratti culturali che accompagna la nascita e lo sviluppo dell'Umanesimo. Si spiega allora come, negli esametri della sua \"Africa\", Petrarca descriva dettagliatamente le tre teste animali avvinte dal serpente facendone un simbolo di Apollo, posto in relazione con lo scorrere del tempo.\nLa popolarit\u00e0 di tale enigmatica raffigurazione si diffonde con la scoperta (1419) degli \"Hieroglyphica\" di Horapollo. Da allora le citazioni della misteriosa figura egizia descritta da Macrobio si moltiplicano: se ne parla nella \"Hypnerotomachia Poliphili\" di Francesco Colonna (1499), negli \"Emblemata\" di Andrea Alciati (1531) ed altre opere ancora. Se ne diffondono altres\u00ec le raffigurazioni grafiche: citiamo solo la \"Allegoria del Tempo\", incisione di Hans Holbein il Giovane realizzata (1521) per il frontespizio di un libro.\nNegli \"Hieroglyphica\" di Pierio Valeriano (1556)\u00a0\u2013 opera di vasta erudizione che riprende ed amplia il testo di Horapollo\u00a0\u2013 la figura tricipite, non pi\u00f9 legata a quella del serpente, viene esplicitamente ricondotta al tema della Prudenza. Il lupo si nutre dei ricordi del passato; il leone \u00e8 la forza con la quale occorre condurre le attivit\u00e0 presenti; mentre il cane, capace di adulare, sembra guardare con spensieratezza al futuro.\nIn questa connessione con la Prudenza, il segno tricipite lupo-leone-cane sar\u00e0 accolto anche nella celebre \"Iconologia\" di Cesare Ripa (1643), ove una delle immagini del \"Buon Consiglio\" \u00e8 rappresentata con la figura tricipite nel palmo della mano sinistra.\nTiziano si dimostra profondo conoscitore degli studi iconografici del tempo. Nella suggestione cromatica del \"non finito\" che domina la sua ultima produzione pittorica, egli lega tra loro le due diverse triadi, quella umana e quella animale, derivate dalla iconografia antica per farle diventare un \"emblema\" originale, che induce a meditare sulla parabola temporale umana e sulle virt\u00f9 necessarie per affrontarne le sorti.\nMa chi sono i personaggi che rappresentano nel quadro le tre et\u00e0 dell'uomo?\nUn raffronto con l\"'Autoritratto\" del Prado, porta subito a scorgere nella figura del vecchio le fattezze di Tiziano stesso. \nPer capire chi siano le altre due persone conviene ancora rifarsi ad Erwin Panofsky che ha, in modo convincente, ipotizzato che debba trattarsi del figlio Orazio (divenuto valido aiuto di Tiziano nell'amministrazione degli affari di famiglia) e di un lontano parente, Marco Vecelli, che il vecchio maestro aveva accolto nella sua casa avviandolo all'arte della pittura.\nLa funzione del quadro, destinato a stare nella casa dell'ormai anziano pittore, era dunque quella di rappresentare un emblema della sua famiglia e della saggia prudenza con la quale egli aveva provveduto al suo futuro."}
{"id": "1082027", "revid": "123028319", "url": "https://it.wikipedia.org/wiki?curid=1082027", "title": "El Pipila", "text": "Biografia.\nNacque il 3 gennaio 1782 nella casa numero 90 della strada del Terraplen di San Miguel de Allende, figlio di Pedro Marinez e Maria Rufina Amaro. Studi\u00f2 nella sua citt\u00e0 natale, per\u00f2 in giovent\u00f9 lavor\u00f2 nelle miniere di Guanajuato. Fu amico del sovrintendente Riano, e quando arriv\u00f2 l'insurrezione indipendentista, con alcuni minatori si arruol\u00f2 nelle file dei rivoluzionari, abbandonando il suo lavoro e le sue comodit\u00e0.\nI minatori l'avevano soprannominato, sin da ragazzo, \"il \"pipila\"\", nome che si d\u00e0 al tacchino domestico, forse per le lentiggini che aveva sulla faccia.\nAccompagn\u00f2 l'esercito di Miguel Hidalgo y Costilla, da San Miguel, sua citt\u00e0 natale, fino a Guanajuato, dove Riano difendeva la Alhondiga, dopo che la citt\u00e0 era caduta nelle mani dei rivoluzionari. Hidalgo arriv\u00f2 a Guanajuato il 28 settembre 1810, richiedendo a Riano di liberare la piazza. Questi non accett\u00f2, e si asserragli\u00f2 nella sua fortezza.\nTutti gli attacchi dei rivoluzionari contro la fortezza risultarono inutili, fino a che Hidalgo e i capi rivoluzionari capirono che l'unico modo per prendere la Alhondiga era bruciare il portone principale, attraverso il quale sarebbero riusciti a entrare nella fortezza.\nIl pipila spronava alcuni soldati quando Hidalgo lo chiam\u00f2 e gli disse del progetto di bruciare il portone; si propose subito, prese una torcia accesa, di quelle che usava nella miniera, e si diresse verso la porta, tra una pioggia di pallottole, e appicc\u00f2 il fuoco. Si pot\u00e9 cos\u00ec prendere la fortezza.\nEl Pipila prese parte a molte azioni militari e in seguito ritorn\u00f2 alle sue miniere, vivendo ancora per lunghi anni; mor\u00ec il 25 luglio del 1863, a San Miguel de Allende.\nAlcuni libri di storia messicani oggi mettono in dubbio che un uomo solo abbia potuto portare con s\u00e9 abbastanza combustibile per far bruciare la porta tanto velocemente, cos\u00ec si \u00e8 propensi all'idea che pi\u00f9 persone parteciparono all'azione."}
{"id": "1082028", "revid": "1543377", "url": "https://it.wikipedia.org/wiki?curid=1082028", "title": "Deathlok", "text": "Deathlok, chiamato anche Deathlok il demolitore (\"Deathlok the Demolisher\"), \u00e8 un personaggio dei fumetti, creato da Rich Buckler (testi) e Doug Moench (disegni), pubblicato dalla Marvel Comics. La sua prima apparizione avviene in \"Astonishing Tales\" (vol. 1) n. 25 (agosto 1974).\nDeathlok \u00e8 un cyborg antieroe di cui, nel corso degli anni, diversi personaggi hanno assunto l'identit\u00e0; mentre in numerose altre occasioni vari antagonisti hanno fatto utilizzo della \"Tecnologia Deathlok\" per costruire un esercito di cadaveri-cyborg.\nStoria editoriale.\nSebbene inizialmente fosse stato annunciato come nuova testata della collana \"Marvel's Worlds Unknown\" sotto il titolo \"Cyborg\" la prima serie di Deathlok esord\u00ec su \"Astonishing Tales\" numero 25-36 (dall'agosto 1974 al luglio 1976, ad eccezione del fill-in del n\u00b0 29 che conteneva una ristampa dei Guardiani della Galassia). Questa versione iniziale del personaggio, Luther Manning\"', \u00e8 successivamente comparsa assieme all'Uomo Ragno su \"Marvel Team-Up\" numero 46 (giugno 1976) e la sua serie su \"Astonishing Tales\" si \u00e8 conclusa su \"Marvel Spotlight\" numero 33 (aprile 1977).\nUn prototipo completamente robot di Deathlok, costruito da Stryker, \u00e8 comparso in \"Marvel Two-in-One\" numero 26, 27, 28, 34 e 54, dove \u00e8 stato distrutto dalla Cosa. Il Deathlok Luther Manning \u00e8 invece ricomparso in \"Captain America\" numero 286-288 (ottobre-dicembre 1983).\nUn nuovo Deathlok, Mike Collins, debutta in un'omonima miniserie di quattro numeri durata dal luglio all'ottobre del 1990 e successivamente seguita da una serie di 34 albi datati da luglio 1991 ad aprile 1994, pi\u00f9 due speciali (nel 1992 e nel 1993).\nIl terzo Deathlok \u00e8 stato l'agente dello S.H.I.E.L.D. Jack Truman, che ha esordito in una serie a tiratura limitata dal settembre 1999 al giugno 2000. In seguito un Deathlok non meglio identificato \u00e8 comparso nella miniserie \"Beyond!\" e Collins, in forma umana, \u00e8 apparso nei numeri 544 e 545 di \"Fantastic Four\" (maggio-giugno 2007). Numerosi altri Deathlok sono inoltre apparsi nei primi sei numeri del quarto volume di \"Black Panther\", sebbene questi non fossero nient'altro che semplici zombie.\nTra dicembre 2014 e settembre 2015 \u00e8 stata pubblicata una miniserie di dieci volumi dedicata al quarto Deathlok, Henry Hayes.\nBiografia dei personaggi.\nLuther Manning.\nIl primo Deathlok \u00e8 il colonnello Luther Manning, nato a Detroit nel Michigan. Dopo aver subito ferite mortali, viene ricostruito come prototipo di cyborg conosciuto col nome di Deathlok, met\u00e0 uomo met\u00e0 macchina; in alcune circostanze un lato prevale sull'altro. Quando prevale il cyborg sull'uomo, si trasforma in una potente macchina per uccidere, in cerca di giustizia su coloro che fanno del male. Quando prevale il lato umano cerca di liberarsi del suo corpo artificiale, senza successo. Sul suo cammino ha incontrato spesso l'Uomo Ragno e Capitan America.\nIn Italia, negli anni ottanta, tale versione \u00e8 stata presentata col nome Cybernus.\nJohn Kelly.\nIl colonnello John Kelly, veterano del Vietnam, diviene il nuovo modello di cyborg creato per la U.S. Army dal co-comandante del programma Deathlok della CIA, Harlan Ryker, che ha studiato il corpo di Luther Manning. Originariamente Kelly mantiene il controllo ma, in seguito, i sistemi determinarono che le sue funzioni cerebrali sono dannose per il completamento del programma \"Corsa di prova\". Una volta che l'unit\u00e0 Deathlok completa la sua missione il cervello di Kelly viene rimosso dal cyborg per essere smaltito venendo per\u00f2 recuperato da uno degli assistenti di Ryker e utilizzato nell'unit\u00e0 SIEGE.\nMichael Collins.\nIl secondo Deathlok \u00e8 Michael \"Mike\" Collins, un pacifista di colore con famiglia e un lavoro alla Roxxon Oil Cybernetics Corporation. Contro il suo volere, diventa cavia per un esperimento e il suo cervello viene asportato e inserito all'interno di un cyborg. Diventa il nuovo Deathlok, anche lui una grandissima macchina per uccidere che, per\u00f2, rimpiange la sua vecchia vita e per tanto \u00e8 in continua ricerca del suo vecchio corpo, che non \u00e8 chiaro se esista ancora.\nJack Truman/Larry Young.\nJack Truman \u00e8 il terzo Deathlok. Agente dello S.H.I.E.L.D. ha trasferito la sua mente all'interno del cyborg per combattere il Teschio Rosso. Successivamente egli decide di trasferire la sua mente all'interno del corpo di un altro agente dello S.H.I.E.L.D., Lawrence \"Larry\" Young. Ora, probabilmente, Truman vive la sua vita nel corpo di Young e quest'ultimo in quello del cyborg.\nProgetto: Deathlok.\nDurante il Regno Oscuro di Osborn, l'H.A.M.M.E.R. istituisce un esercito di cadaveri rianimati attraverso innesti cibernetici. Tali creature, prive di libero arbitrio e operanti come tradizionali zombie falliscono per\u00f2 la loro missione e, di conseguenza Norman Osborn chiude il progetto.\nDeathlok Prime.\nUn Deathlok proveniente dal futuro e liberatosi dal controllo del suo cervello umano omicida, sviluppando una sorta di \"coscienza\" bionica, si \u00e8 unito a Wolverine e X-Force per combattere degli invasori provenienti da una realt\u00e0 alternativa dove tutti i supereroi erano stati trasformati in Deathlok e posti sotto il controllo di varie autorit\u00e0 mondiali xenofobe. Questa stessa versione \u00e8 in seguito apparsa come oratore alla Jean Grey School for Higher Learning per mettere in guardia gli studenti dal possibile futuro spronandoli a costruirselo con le proprie forze.\nDeath Locket.\nRebecca Ryker, figlia adolescente di Harlan Ryker (responsabile della creazione del primo Deathlok), a seguito delle ferite riportate per via dell'esplosione di una bomba viene salvata da morte certa grazie alla trasformazione in cyborg. Arcade in seguito rapisce sia lei che gli studenti dell'Accademia dei Vendicatori e di quella di Braddock al fine di farli combattere e ricostruire \"Mondo Assassino\".\nHenry Hayes.\nIl quarto Deathlok \u00e8 Henry Hayes, un chirurgo afroamericano affiliato a Medici Senza Frontiere che, rimasto mutilato nell'esplosione di una bomba, viene preso sotto le cure della Biotek e trasformato in un cyborg assassino attraverso un lavaggio del cervello con cui, al solo vedere la parola \"Whiskey David\", diviene una macchina priva di volont\u00e0 per poi dimenticarsi dell'incarico svolto e tornare alla sua vita civile completamente ignaro. Una volta liberatosi dei suoi aguzzini si unisce allo S.H.I.E.L.D..\nPoteri e abilit\u00e0.\nOgni versione di Deathlok possiede, grazie ai suoi impianti cibernetici, forza, agilit\u00e0 e riflessi potenziati nonch\u00e9 una notevole resistenza fisica. Grazie agli impianti bionici nei canali uditivi e visivi inoltre, il cyborg possiede una vista a raggi x, notturna e ultravioletta ed un udito ipersviluppato; caratteristiche che gli consentono di localizzare il suo bersaglio anche a distanza di varie miglia e cacciarlo per qualunque distanza. La sua natura di macchina gli consente inoltre di interagire e connettersi con qualsiasi tipo di computer in maniera ben pi\u00f9 efficiente di qualsiasi hacker.\nSebbene anche Manning fosse in grado di auto-ripararsi, \u00e8 in seguito alla versione di Collins che Deathlok sviluppa una sofisticata tecnologia di nanorobot capace di riparare (e occasionalmente alterare) sia le sue parti meccaniche che quelle organiche, di modo da apparire umanoide o completamente umano a seconda della necessit\u00e0.\nAltra caratteristica comune in tutte le versioni dell'androide \u00e8 il suo cervello computerizzato che lo rende capace di usufruire di una quantit\u00e0 pressoch\u00e9 infinita di informazioni di qualsivoglia tipologia connettendosi a una sorta di database. Oltretutto, Deathlok \u00e8 accessoriato con un'armatura che ne aumenta ulteriormente la resistenza ed il suo arsenale comprende una pistola ed un fucile al plasma, un coltello d'acciaio e numerose granate.\nAltre versioni.\nMutant X.\nNell'universo alternativo di \"Mutant X\" Deathlok \u00e8 un membro dei Vendicatori.\nUltimate.\nNell'universo Ultimate, Manning non viene mai dichiaratamente chiamato Deathlok, ma il suo \"look\" e il suo modo di agire confermano il fatto che sia proprio il cyborg; inoltre Spider-Man lo descrive come \u00abmet\u00e0 robot, met\u00e0 zombie\u00bb. Viene neutralizzato da Spider-Man e lasciato in custodia agli Ultimates.\nMarvel Knights.\nIn una miniserie del 2011 di \"Marvel Knights\" ambientata in un futuro alternativo, Luther Manning e Mike Travers sono due atleti sponsorizzati dalla Roxxon che, a seguito di un incidente, vengono resuscitati in un unico corpo meccanico."}
{"id": "1082033", "revid": "466539", "url": "https://it.wikipedia.org/wiki?curid=1082033", "title": "David Tomlinson", "text": "\u00c8 ricordato principalmente per i ruoli di George Banks, il padre autoritario in \"Mary Poppins\" (1964), del professor Emelius Browne, mago fraudolento in \"Pomi d'ottone e manici di scopa\" (1971) e di Peter Thorndyke, antagonista sfortunato in \"Un maggiolino tutto matto\" (1968).\nBiografia.\nFiglio di un procuratore legale, dopo aver terminato gli studi alla Tonbridge School, serv\u00ec per un anno la corona britannica come granatiere. La sua prima esperienza lavorativa fu come impiegato alla London's Shell House, dove cap\u00ec ben presto di non essere affatto portato per quel mestiere, e inizi\u00f2 quindi a recitare come attore dilettante nei teatri londinesi. Il primo film che interpret\u00f2 fu \"Garrison Follies\" (1941) di Maclean Rogers, cui segu\u00ec \"Quiet Wedding\" (1941) di Anthony Asquith. La sua bravura lo port\u00f2 a recitare anche a teatro insieme a Robert Morley e Roger Moore ne \"La capannina\" (\"The Little Hut\").\nLo scoppio della Seconda guerra mondiale lo costrinse a interrompere la carriera cinematografica e a entrare nell'aviazione di Sua Maest\u00e0 con il grado di tenente. Il volo divenne una sua grande passione, interrotta da un incidente che lo stesso attore caus\u00f2 nel 1957, precipitando con il proprio aereo sulla casa dei suoi vicini; l'azione gli valse una denuncia e Tomlinson rischi\u00f2 la prigione. Suo padre, abile avvocato, lo difese dalle accuse, vincendo la causa.\n, nel 1943 spos\u00f2 Mary Lindsay Hiddingh, vedova di A. G. Hiddingh, morto in guerra due anni prima lasciandola con due figli. La donna non super\u00f2 mai il lutto cadendo in depressione e, tre mesi dopo il matrimonio con David, si suicid\u00f2 gettandosi da una finestra con i figli, Michael (8 anni) e John (6 anni) morendo con loro. Nel 1954 Tomlinson si rispos\u00f2 con l'attrice Audrey Freeman, che gli diede quattro figli (David, William, Henry e James). Torn\u00f2 poi a recitare per Anthony Asquith nel 1945 in \"The Way to the Stars\" e per Peter Ustinov in \"School for Secrets\" (1946). Strinse un'amicizia e un sodalizio professionale con il regista Ken Annakin, che lo diresse in \"Atterraggio forzato\" (1948), \"Miranda\" (1948), \"Hotel Sahara\" (1951) e \"Tre uomini in barca\" (1956). \nDopo essere stato diretto da Tony Richardson in \"Tom Jones\" (1963) e da Richard Thorpe in \"Crociera imprevista\" (1964), sostitu\u00ec Alec Guinness nel ruolo del signor Banks nella pellicola per la Disney \"Mary Poppins\" (1964). Nonostante fosse il sostituto di un altro attore, la parte del padre assente, borghese e materialista gli calz\u00f2 a pennello, . Il regista infatti lo inser\u00ec anche in \"Un maggiolino tutto matto\" (1969) e \"Pomi d'ottone e manici di scopa\" (1971). \nRitiratosi nei primi anni ottanta, subito dopo aver interpretato il ruolo di Sir Roger Avery ne \"Il diabolico complotto del dottor Fu Manchu\" (1980), mor\u00ec nel sonno il 24 giugno 2000, a 83 anni, a causa di un'ischemia cerebrale. \u00c8 sepolto nella tomba di famiglia presso il suo domicilio a Mursley, nel Buckinghamshire."}
{"id": "1082034", "revid": "1784938", "url": "https://it.wikipedia.org/wiki?curid=1082034", "title": "Ceto (divinit\u00e0)", "text": "Ceto () o Cetos \u00e8 un personaggio della mitologia greca figlia di Ponto e di Gea ed avente sembianze di mostro marino.\nRappresenta la personificazione dei pericoli del mare e, in senso pi\u00f9 lato, delle paure nascoste e delle creature estranee.\nAspetto.\nCome indica lo stesso nome (si pensi alla parola \"cetaceo\"), Ceto era raffigurata spesso come un mostro marino dalla foggia di grande pesce o balena.\nNell'arte greca Ceto era rappresentata come un incrocio tra un pesce (o, talvolta, come un'altra creatura marina) e un serpente.\nMitologia.\nSecondo Esiodo \u00e8 sorella di Nereo, di Taumante, di Forco ed Euribia.\nSpos\u00f2 il proprio fratello Forco e gli dette numerosi figli: Echidna, Scilla, le Graie, le Gorgoni la ninfa marina Toosa, il drago Ladone che custodiva i pomi delle Esperidi e le stesse Esperidi.\nQuando l'arrogante Cassiopea si vant\u00f2 spudoratamente della sua bellezza, Poseidone, per volere della moglie Anfitrite, invi\u00f2 Ceto a razziare le terre di Cefeo; per porre fine a tutto questo, il sovrano dovette offrire sua figlia Andromeda in sacrificio al mostro per ordine dell'Oracolo di Ammone.\nFortunatamente, l'eroe Perseo accorse in aiuto della principessa e la salv\u00f2, uccidendo Ceto dopo un arduo combattimento."}
{"id": "1082036", "revid": "1318658", "url": "https://it.wikipedia.org/wiki?curid=1082036", "title": "America's Cup 2007", "text": "LAmerica's Cup 2007 \u00e8 stata la trentaduesima edizione dell'America's Cup. Si \u00e8 svolta dal 23 giugno al 3 luglio nel mare di Valencia, Spagna.\nIl sindacato svizzero di \"Alinghi\", in qualit\u00e0 di \"defender\", \u00e8 stato sfidato dal team neozelandese \"Emirates Team New Zealand\", in qualit\u00e0 di vincitore della Louis Vuitton Cup 2007, e ha vinto la sua seconda America's Cup consecutiva per 5 a 2, con la regata conclusiva vinta dall'imbarcazione di Ernesto Bertarelli sul filo di lana.\nLa competizione.\nIl luogo in cui si \u00e8 svolta la competizione, Valencia, era stato annunciato il 27 novembre 2003: si \u00e8 trattato della prima volta dall'istituzione del trofeo (risalente a oltre centocinquant'anni fa) che le regate si sono svolte in Europa.\nIl 29 aprile 2005 - alla scadenza del termine entro cui era possibile presentarsi in qualit\u00e0 di \"challenger\" - undici squadre, in rappresentanza di nove diverse nazioni, avevano annunciato formalmente la loro sfida al \"defender\".\nNormalmente le acque nelle quali si svolge la sfida per l'assegnazione del trofeo sono quelle della nazione ospitante ovvero della squadra che ha vinto il trofeo nell'edizione precedente; dal momento per\u00f2 che il \"defender\" Alinghi rappresenta la Svizzera e che quest'ultima non ha sbocchi sul mare, \u00e8 stata indetta un'asta (cui ha partecipato anche l'Italia con la candidatura di Napoli) al termine della quale \u00e8 stata scelta la citt\u00e0 di Valencia: ci\u00f2 nonostante, le regate valide per l'assegnazione dei punti bonus per la Louis Vuitton Cup si sono svolte alternativamente a Malm\u00f6, in Svezia, a Marsiglia e a Trapani, oltre che presso la citt\u00e0 spagnola.\nIl 6 giugno 2007 il sindacato Emirates Team New Zealand, superando Luna Rossa Challenge nella finale della Louis Vuitton Cup, si era guadagnata il diritto di sfidare il \"defender\" per la trentaduesima America's Cup.\nLouis Vuitton Acts.\nAl fine di stabilire quale tra gli undici \"challenger\" sfider\u00e0 Alinghi per la conquista del trofeo, sono state indette dapprima delle regate preliminari, dette \"Louis Vuitton Acts\" (\"Atti\"), a seguito delle quali si sarebbe svolta la Louis Vuitton Cup: il vincitore di quest'ultima sarebbe stato decretato lo sfidante. In tutto gli atti sono stati tredici, dei quali i primi tre non assegnavano punti (non a caso il termine delle iscrizioni \u00e8 seguito prima dell'inizio del quarto \"act\"). I \"Louis Vuitton Acts\" si sono protratti dal 2004 fino a marzo 2007, definendo cos\u00ec una classifica generale utile per l'assegnazione dei punti bonus validi per la Louis Vuitton Cup 2007, che ha avuto luogo dal 16 aprile al 23 aprile 2007.\nAgli \"acts\" ha partecipato anche Alinghi, cui ovviamente non spettava alcun punto bonus, il quale ha tuttavia avuto modo di dimostrare la sua superiorit\u00e0, vincendone pi\u00f9 di uno (tra cui il tredicesimo). La classifica generale, detta \"Louis Vuitton Ranking\", ha visto prevalere Team New Zealand, che ha guadagnato cos\u00ec quattro punti bonus validi per la Louis Vuitton Cup.\nLouis Vuitton Cup.\nLa Louis Vuitton Cup prevede una formula di due \"match race\" (Round Robin 1 e Round Robin 2) tra ogni coppia di team sfidanti, a seguito dei quali i primi 4 classificati accedono alle semifinali e a seguire la finale, da cui chi uscir\u00e0 vincitore avr\u00e0 diritto di sfidare il \"defender\" per la Coppa America. Per ogni regata dei due Round Robin il vincitore si aggiudica 2 punti, da sommare a quelli bonus gi\u00e0 accumulati negli atti che hanno preceduto la Louis Vuitton Cup.\nRound Robin.\nRound Robin 1.\nLe regate previste per i giorni 16, 17, 18, 19, 21 e 23 di aprile sono state posticipate per insufficienza di vento. Per lo stesso motivo il 27 aprile sono state disputate unicamente le gare previste per il campo nord (campo Romeo). Al termine del Round Robin 1 la classifica \u00e8 guidata dal team statunitense BMW Oracle Racing, imbattuto fino alla penultima regata, seguito da Luna Rossa Challenge, che ha registrato due sconfitte, e da Emirates Team New Zealand, un punto avanti a Desaf\u00edo Espa\u00f1ol pur avendo entrambe incassato tre sole sconfitte (\"Team New Zealand\" gode infatti di un punto bonus in pi\u00f9 in virt\u00f9 dei \"Louis Vuitton Acts\").\nRound Robin 2.\nA causa dei ritardi causati dall'assenza di vento le settimane precedenti, l'inizio del Round Robin 2, che era previsto per il 23 aprile, \u00e8 stato slittato al 29 aprile, senza quindi concedere giorni di pausa ai team regatanti. Al termine la classifica ha subito notevoli cambiamenti, con il primo posto di Team New Zealand e il quarto di Desafio Espanol e lo slittamento di Mascalzone Latino al sesto.\nSemifinali.\nI migliori quattro challenger alla fine dei due Round Robin avanzano alle semifinali. Il primo in classifica sceglie contro chi degli altri tre disputare le semifinali; Emirates Team New Zealand giunto primo ha scelto gli spagnoli di Desaf\u00eco e quindi Luna Rossa garegger\u00e0 in semifinale contro BMW Oracle Racing. Le semifinali della Luis Vuitton Cup 2007 si sono disputate dal 14 al 25 maggio sempre nel mare di Valencia.\nLe sfide sono state fra Emirates Team New Zealend contro Desaf\u00edo Espa\u00f1ol 2007 e Luna Rossa Challenge contro gli statunitensi di BMW Oracle Racing. Al meglio delle nove regate, il primo challenger a guadagnare cinque punti avanza alla finale della Louis Vuitton Cup; ad ogni vittoria viene assegnato un punto. Hanno prevalso, rispettivamente, neozelandesi e italiani, che si incontreranno dunque in finale.\nFinali.\nLe finali della Luis Vuitton Cup 2007 si sono disputate dal 1 al 12 giugno nel mare di Valencia.\nLa sfida tra Luna Rossa Challenge e Emirates Team New Zealand, che era al meglio delle nove regate, \u00e8 stata vinta dai neozelandesi per 5-0. Team New Zealand, avendo vinto la Louis Vuitton Cup 2007, accede alla XXXII America's Cup, in cui sfider\u00e0 Alinghi.\nXXXII America's Cup.\nLa trentaduesima edizione della Coppa America si \u00e8 svolta a partire dal 23 giugno e ha visto scontrarsi il \"defender\" Alinghi e il \"challenger\", uscito vincitore dalla Louis Vuitton Cup 2007, Team Emirates New Zealand. La vittoria della \"Coppa delle 100 ghinee\" spetta nuovamente all'imbarcazione svizzera, che si \u00e8 imposta per 5 regate a 2. L'ultimo incontro si \u00e8 deciso il 3 luglio 2007, con Alinghi che taglia il traguardo con appena 1\" su New Zealand (che ha dovuto anche scontare una penalit\u00e0).\nLe regate.\nLa prima regata \u00e8 partita regolarmente alle 15:00:00, con un vento stabile a 12 nodi e un mare agitato. Alinghi, dopo essere partita in leggerissimo ritardo, \u00e8 rimasta in testa per tutta la gara, terminata alle 16:26:49. La prima regata ha permesso di farsi un'idea sulle prestazioni delle due barche, che sono molto simili.\nLa seconda regata \u00e8 partita regolarmente alle 15:00:00, con un vento di 10 nodi; dopo una partenza aggressiva di New Zealand, Alinghi ha preso la testa della regata, ma a poco pi\u00f9 di meta gara ha subito un \"sorpasso\" da parte di New Zealand a causa di un errore strategico. La gara \u00e8 terminata alle 16:31:44.\nLa terza regata \u00e8 partita dopo diversi rinvii, a causa del vento irregolare, 17:10:00. La gara \u00e8 stata caratterizzata da vento irregolare e mare mosso, ci\u00f2 ha portato New Zealand ad avere oltre 300 metri di vantaggio, recuperato da Alinghi tra la prima e la terza boa, dove Alinghi \u00e8 passata in leggero vantaggio, ma vi \u00e8 stato un ulteriore capovolgimento nell'ultima tratta. La gara \u00e8 terminata alle 18:53:32.\nLa quarta regata \u00e8 partita regolarmente alle 15:00:00, con mare mosso. Alinghi ha gestito in testa tutta la gara che si \u00e8 conclusa alle 16:38:52.\nA fine regata il comitato ha chiesto di far scendere la randa senza l'intervento di un uomo in testa all'albero. New Zealand ha effettuato direttamente la manovra mentre Alinghi ha fissato la vela per controllarne la discesa ed evitare eventuali danni alla stessa. Questa manovra ha dato la possibilit\u00e0 a New Zealand di effettuare una protesta. La giuria si \u00e8 riunita il 28 giugno (giornata di riposo) e ha respinto il reclamo, i dettagli della decisione sono stati resi noti il giorno seguente. Sempre il 29 giugno, prima della quinta regata, Alinghi ha effettuato la manovra \"incriminata\" per dimostrare il buon funzionamento del sistema di distacco rapido.\nLa quinta regata \u00e8 partita regolarmente alle 15:00:00, \u00e8 stata caratterizzata da un vento superiore ai 14 nodi. New Zealand ha effettuato un'ottima partenza e prima tratta di bolina. Probabilmente al momento di issare lo spinnaker su Team New Zealand, quest'ultimo si \u00e8 danneggiato. La manovra di sostituzione \u00e8 stata catastrofica: mentre il secondo spinnaker era in preparazione, il primo danneggiato \u00e8 \"esploso\" e il secondo si \u00e8 messo a sventolare in testa all'albero. New Zealand ha dovuto issare un terzo spinnaker, recuperare i pezzi del primo ed abbandonare il secondo in mare tagliando la drizza che lo tratteneva. Alinghi nel frattempo ne ha approfittato per passare in testa guadagnando 38 secondi in un solo lato di poppa. Nelle ultime due tratte Alinghi ha controllato efficientemente l'avversario. La gara \u00e8 terminata alle 16:22:26.\nLa sesta regata, partita regolarmente alle 15:00:00, \u00e8 stata caratterizzata da un vento piuttosto instabile in direzione e calante in forza. Alinghi ha gestito bene la fase di partenza mantenendo la destra. Durante la prima bolina il vento \u00e8 girato verso sinistra permettendo a New Zealand di passare in testa alla prima boa. Durante la prima poppa la situazione \u00e8 restata stabile, ma nella seconda bolina, sfruttando ottimamente il vento e con alcune virate, Alinghi ha passato Team New Zealand. Nell'ultima tratta, di poppa, New Zealand ha cercato di attaccare avvicinandosi pericolosamente ed il vento \u00e8 calato, ma Alinghi ha mantenuto la posizione vincendo cos\u00ec la sesta regata. La gara \u00e8 terminata alle 16:40:12.\nLa settima regata prevista per il 1\u00ba luglio \u00e8 stata annullata e rinviata a causa del vento debole ed instabile. La regata si \u00e8 quindi svolta il 3 luglio, \u00e8 partita regolarmente alle 15:00:00, con vento attorno ai 15 nodi. Dopo una partenza di leggermente migliore, nella prima tratta di bolina New Zealand ha guidato la regata, ma alla boa, grazie a un attacco molto deciso, Alinghi \u00e8 riuscita a passare in testa. Nella seconda tratta Alinghi ha condotto la regata. Alla porta New Zealand \u00e8 riuscita a superare Alinghi grazie a una miglior scelta di spinnaker. La seconda bolina \u00e8 stata molto simile alla prima con Alinghi costretta ad inseguire, alla terza boa un attacco di New Zealand e una contro difesa di Alinghi ha portato Alinghi in testa e provocato una penalit\u00e0 ai danni di New Zealand. Nell'ultima tratta poppa Alinghi ha condotto con un vantaggio di circa 100 metri, ma a pochi metri dall'arrivo vi \u00e8 stato un calo repentino del vento che ha causato un problema al tangone di Alinghi e ha costretto i due team ad ammainare lo spinnaker; New Zealand \u00e8 riuscita a recuperare e ad avvantaggiarsi leggermente, ma per scontare la penalit\u00e0 ha dovuto rallentare troppo e Alinghi grazie a una maggiore velocit\u00e0 \u00e8 riuscita a tagliare il traguardo con un solo secondo di vantaggio. La regata \u00e8 terminata alle 16:24:54."}
{"id": "1082038", "revid": "29990", "url": "https://it.wikipedia.org/wiki?curid=1082038", "title": "Camille Corot", "text": ""}
{"id": "1082041", "revid": "14214", "url": "https://it.wikipedia.org/wiki?curid=1082041", "title": "Team New Zealand", "text": ""}
{"id": "1082043", "revid": "1652635", "url": "https://it.wikipedia.org/wiki?curid=1082043", "title": "Beautiful Liar", "text": "Beautiful Liar \u00e8 un singolo della cantante statunitense Beyonc\u00e9, pubblicato il 5 marzo 2007 come primo estratto dalla riedizione del secondo album in studio \"B'Day\".\nRealizzato con la collaborazione della cantante colombiana Shakira e prodotto dagli Stargate, il singolo ha avuto particolare successo nel mondo, vincendo nel 2007 un MTV Video Music Award come \"Miglior Collaborazione\".\nDescrizione.\nIl duetto \u00e8 stato confermato da Beyonc\u00e9 in un'intervista concessa ad Univision nel dicembre 2006. In un'intervista ad MTV nel febbraio 2007 ha poi descritto come abbia incontrato Shakira molte volte in vari premi e spettacoli negli ultimi anni e di come entrambe desiderassero collaborare insieme. Quando Beyonc\u00e9 la invit\u00f2 a registrare una canzone per la ripubblicazione del suo secondo album, \"B'Day\", Shakira era impegnata in tour e aveva difficolt\u00e0 a rispettare le scadenze. Nonostante ci\u00f2, \u00abce l'abbiamo fatta, perch\u00e9 siamo l'una fan dell'altra e rispettiamo i rispettivi lavori\u00bb. Beyonc\u00e9 e Shakira registrarono le rispettive parti in studi separati con il vincitore di Grammy Gustavo Celis.\nIl testo \u00e8 stato scritto da Beyonc\u00e9 stessa in collaborazione con Amanda Ghost, Ian Dench e i membri degli Stargate, Mikkel S. Eriksen e Tor Erik Hermansen. Riguardo al suo significato, la cantante ha affermato che tratta dell'emancipazione femminile, in accordo con il tema dell'album. Le protagoniste cantano infatti di essere state affascinate dallo stesso uomo, ma invece di litigare per lui, hanno deciso di non cominciare un'inutile tragedia: \nPromozione.\nIl brano apparve su internet nel febbraio 2007 ma fu pubblicato ufficialmente il 28 aprile nel Regno Unito e il 15 maggio negli Stati Uniti d'America.\nLa canzone \u00e8 stata prodotta in diverse versioni. L'artista reggaeton portoricano Don Omar registr\u00f2 alcune strofe per un remix della canzone, che per\u00f2 non fu pubblicato. Nel Regno Unito la maggior parte delle stazioni radio, come BBC Radio 1, proposero una versione remixata dai Freemasons, caratterizzata da sonorit\u00e0 pi\u00f9 EDM. \u00c8 stata prodotta anche una versione spanglish del brano senza Shakira, intitolata \"Bello embustero\".\n\"Beautiful Liar\" fu candidata ai Grammy Award del 2008 nella categoria \"Miglior Collaborazione Pop\". La versione spagnola del brano fu nominata ai Latin Grammy Award come \"Canzone dell'anno\". In Europa il brano fu premiato come \"Best-Selling British Song\" agli Ivor Novello Awards del 2008. Nonostante fosse una canzone statunitense \"Beautiful Liar\" fu inclusa nelle candidature perch\u00e9 includeva gli autori britannici Amanda Ghost e Ian Dench.\nVideo musicale.\nIl videoclip fu diretto dal regista Jake Nava, che aveva gi\u00e0 collaborato con Beyonc\u00e9 per altri video. Fu girato spontaneamente, dopo aver provato per soli quaranta minuti. Beyonc\u00e9 impar\u00f2 le coreografie da Shakira, che ne cre\u00f2 la maggior parte e le insegn\u00f2 alcuni movimenti di danza del ventre. L'idea di sembrare delle sosia fu di Beyonc\u00e9, che una volta vide un ragazzo ballare e lei pens\u00f2 che fosse davanti a uno specchio, finch\u00e9 non cap\u00ec che stava ballando con un altro ragazzo.\nLa prima met\u00e0 del video mostra Beyonc\u00e9 e Shakira in luoghi separati. All'inizio del fumo maschera le facce delle donne. Al procedere del video vengono mostrate in ambienti tra loro contrapposti, tra cui: un'alba (Beyonc\u00e9) e il crepuscolo (Shakira); in mezzo alle foglie spazzate dal vento; canne di bamb\u00f9 ricoperte da orchidee gialle; una stanza con luci al neon e scritte in avestico sul muro; e infine nel mezzo di un temporale. Passi di danza lenta e del ventre sono mostrati per tutta la durata del video. Le donne portano un taglio di capelli simile e dei vestiti neri per tutta la durata del video suscitando molto successo.\n\"Beautiful Liar\" fu nominato come \"Video dell'anno\" agli BET Awards del 2007, premio per\u00f2 andato a un altro video di Beyonc\u00e9, \"Irreplaceable\". Agli MTV Video Music Award del 2007 vinse nella categoria \"Miglior collaborazione\", una nuova categoria inserita nello show di quell'anno. Per la premiazione, solo Beyonc\u00e9 ritir\u00f2 il premio perch\u00e9 Shakira era in Canada durante la cerimonia.\nSuccesso commerciale.\n\"Beautiful Liar\" ha debuttato alla posizione 94 della classifica Billboard Hot 100 solo con i download digitali. La settimana successiva sal\u00ec di 91 posizioni fino alla terza con vendite digitali di 150.000 copie, segnando un record per il maggior movimento nella storia della classifica, record poi battuto da Britney Spears con \"Womanizer\" e successivamente da Kelly Clarkson con \"My Life Would Suck Without You\". Nella classifica Billboard Pop 100, il singolo pass\u00f2 dalla posizione 77 alla 3. \"Beautiful Liar\" divenne anche uno dei pochi singoli a debuttare in prima posizioni in entrambe le classifiche Billboard Hot Digital Tracks e Hot Digital Songs charts. A met\u00e0 maggio, il singolo raggiunse la vetta della Billboard Hot 100, divenendo il quinto dall'album \"B'Day\" a raggiungere la prima posizione. Nel febbraio del 2009, \"Beautiful Liar\" fu certificato disco di platino dalla RIAA per aver venduto pi\u00f9 di un milione di copie.\nNei mercati internazionali il singolo \u00e8 andato meglio, raggiungendo le prime dieci posizioni nelle classifiche di 32 paesi. Divenne cos\u00ec un'altra hit mondiale per Shakira e Beyonc\u00e9, che entrambe avevano gi\u00e0 pubblicato internazionale una hit prima di \"Beautiful Liar\": Beyonc\u00e9 \"D\u00e9j\u00e0 vu\" e Shakira \"Hips Don't Lie\". Nel Regno Unito, il remix dei Freemasons fu ampiamente promossa dalle stazioni radio, inclusa la BBC Radio 1. Debutt\u00f2, due settimane prima della pubblicazione del singolo, nella Official Singles Chart alla decima posizione, divenendo cos\u00ec il miglior debutto per entrambe Beyonc\u00e9 e Shakira contando solo i download digitali. Nella prima settimana ha venduto 37.500 unit\u00e0. Con la pubblicazione del singolo fisico, il singolo arriv\u00f2 al primo posto, divenendo cos\u00ec la terza numero uno per Beyonc\u00e9 e la seconda per Shakira; ha mantenuto la posizione per tre settimane. Il 20 giugno 2007, il singolo fu certificato disco d'argento per aver venduto pi\u00f9 di 200.000 copie.\nIn Australia, il singolo arriv\u00f2 in quinta posizione, divenendo il cinquantunesimo singolo del 2008 in termini di vendite. L'Australian Recording Industry Association diede la certificazione di disco di platino per aver venduto pi\u00f9 di 70,000 unit\u00e0. In Nuova Zelanda il singolo debutt\u00f2 in prima posizione.\nIl duetto debutt\u00f2 in prima posizione della Top Singoli italiana. Si tratta del primo (e ad oggi unico) singolo numero 1 in Italia per Beyonc\u00e9 e il terzo per Shakira dopo \"Whenever Wherever\" e \"Hips Don't Lie\". \"Beautiful Liar\" \u00e8 uno dei singoli di maggior successo in Italia nel nuovo millennio."}
{"id": "1082044", "revid": "399", "url": "https://it.wikipedia.org/wiki?curid=1082044", "title": "Episodi de I Simpson (seconda stagione)", "text": "La seconda stagione de \"I Simpson\" (serie di produzione 7F) \u00e8 andata in onda negli Stati Uniti dall'11 ottobre 1990 all'11 luglio 1991.\nL'episodio \"Homer contro Lisa e l'ottavo comandamento\" ha vinto un Emmy per il miglior programma animato.\nIn Italia undici episodi sono stati trasmessi da Canale 5 tra il 3 dicembre 1991 e il 21 gennaio 1992 (parallelamente a quelli della prima stagione), mentre gli altri undici sono andati in onda tra il 20 dicembre 1992 e il 28 febbraio 1993.\nDall'8 luglio 2002 \u00e8 in vendita il cofanetto contenente la seconda stagione completa.\n\"Bart rischia grosso\".\nDopo l'ennesima insufficienza, la Caprapall avverte Bart che i suoi pessimi voti rischiano di comportare la bocciatura. Deciso a studiare per il successivo compito in classe \u2014 relativo al periodo coloniale \u2014 il ragazzo incontra varie distrazioni, finendo per fallire. Bart cerca quindi di carpire le risposte da Sherri e Terri, che gli suggeriscono per\u00f2 informazioni sbagliate: avvertito da Martin, Bart si finge malato poco prima della verifica e torna a casa chiedendo poi le soluzioni a Milhouse. L'amico ha tuttavia riportato una grave insufficienza, col compito di Bart che risulta addirittura peggiore. Il ragazzo, per trovare la motivazione allo studio, stringe amicizia con Martin, ma quest'ultimo finisce per trascurare la scuola divenendo a sua volta un teppista.\nDisperato per l'imminenza del test e la sua impreparazione, Bart rivolge una preghiera a Dio e una fitta nevicata imbianca Springfield la mattina seguente portando alla chiusura della scuola. Nonostante gli sforzi, Bart riceve una lieve insufficienza nel compito salvo poi citare un fatto storico provando all'insegnante di aver studiato. Il suo voto viene quindi portato ad una striminzita sufficienza, con Homer che appende orgogliosamente il foglio al frigorifero.\n\"Simpson e Dalila\".\nHomer scopre l'esistenza di un miracoloso prodotto per la ricrescita dei capelli, il Dimoxinil, e decide di comprarlo. Il suo sogno di avere capelli robusti e forti, per\u00f2, si infrange quando scopre che il prodotto costa . Lenny lo convince a truccare la sua assicurazione sanitaria, in modo che a pagare sia la centrale nucleare. Ottenuto il Dimoxinil, dopo una sola applicazione, Homer si ritrova con una fluente capigliatura. Marge trova affascinante Homer e Burns gli d\u00e0 una promozione. A questo punto, Homer assume Karl e con il suo aiuto riesce a impressionare cos\u00ec tanto Burns, da guadagnarsi le chiavi del bagno riservato. Fumante di rabbia e di gelosia, Smithers fruga negli schedari di Homer e scopre la truffa. Ma Karl se ne assume la responsabilit\u00e0, salva Homer e viene licenziato. Poco dopo, Bart rompe la bottiglia di Dimoxinil e Homer torna calvo e apatico. Karl lo convince che non era la sua capigliatura a renderlo migliore, ma la fiducia. Tuttavia, quando Homer tiene un discorso ai suoi colleghi, nessuno lo prende pi\u00f9 sul serio e, in men che non si dica, viene retrocesso al suo vecchio posto. Homer si aspetta di essere rifiutato anche a casa, ma Marge lo rassicura, dicendogli di amarlo per quello che \u00e8.\n\"La paura fa novanta\".\nNella casetta sull'albero, Bart e Lisa si raccontano storie da brivido, mentre da sotto Homer origlia di nascosto. \n\"Due macchine in ogni garage, tre occhi in ogni pesce\".\nBart e Lisa, pescando nel ruscello vicino alla centrale nucleare, trovano un pesce palla con tre occhi. La mutazione \u00e8 da attribuire ai rifiuti radioattivi scaricati dalla centrale. La cosa suscita scalpore tra i media e il governatore fa ispezionare la centrale di Burns, che tenta inutilmente di corrompere gli ispettori venuti per il controllo. Homer avvisa candidamente che se governasse potrebbe decidere quanto sia sicura la centrale. Burns decide allora di candidarsi alla carica, supportato da Homer e Bart, mentre Lisa e Marge non lo approvano. Gli addetti alla campagna elettorale di Burns gli consigliano di cenare con Homer per aumentare i consensi e la popolarit\u00e0. Burns sceglie di cenare a casa di Homer, ma Marge prepara, come portata principale, il pesce con tre occhi. Davanti alle telecamere, Burns assaggia il pesce, per poi sputarlo inorridito, perdendo le elezioni e giurando di distruggere la vita ad Homer.\n\"Homer il ballerino\".\nMentre beve una birra al bar di Boe, Homer racconta quel che gli \u00e8 successo nelle settimane precedenti. Tutto ha inizio quando Homer si reca con la famiglia allo stadio di baseball. Le speranze di Homer di rilassarsi allo stadio sembrano vanificate quando Burns e Smithers si siedono accanto a lui. Ma incredibilmente Burns gli offre vari giri di birra, per mostrare i buoni rapporti di lavoro. Con gli Isotopi di Springfield sotto di tre punti, completamente sbronzo, Homer si lancia in un ballo improvvisato esaltando la folla e portando la squadra alla vittoria. Il proprietario degli Isotopi gli offre un contratto come mascotte e la squadra comincia a vincere una partita dopo l'altra. Poco dopo, la squadra di Capital City offre a Homer il posto di mascotte e i Simpson, venduto tutto, si trasferiscono nella metropoli. Il crollo di Homer ha inizio quando deve sostituire la mascotte ufficiale, perch\u00e9 le trovate provinciali di Homer non funzionano con il pubblico di una grande citt\u00e0. Homer viene cos\u00ec licenziato e i Simpson tornano a Springfield. Ma a nessuno del bar importa del suo fallimento: l'importante \u00e8 aver vissuto un'avventura. E, per la prima volta in vita sua, Homer si scopre a raccontare cose che la gente vuole sentire.\n\"Mini Golf Kid\".\nHomer viene invitato per una birra a casa Flanders, dove nota che la stanza dei giochi di Ned ha la spina per la birra e dove vede quanto Todd sia affettuoso e quanto sia brillante a scuola. Pensando che Ned lo stia prendendo in giro per il suo tenore di vita, Homer esplode. Pi\u00f9 tardi Homer e Bart incontrano Ned e Todd al campo di minigolf, e Homer fa gareggiare il figlio in un torneo di minigolf contro Todd. Dopo che Lisa aiuta Bart a migliorare la tecnica, Homer e Ned fanno una scommessa: il padre del ragazzo che non vince dovr\u00e0 falciare il prato del vicino indossando il vestito migliore della propria moglie. Il giorno del torneo, Bart e Todd raggiungono l'ultima buca con lo stesso punteggio. Dopo che i due falliscono a mandare la palla in buca al primo colpo, decidono di ritirarsi dichiarando la partita patta. Dal momento che nessuno dei due ha perso, sia Homer che Ned perdono la scommessa e si mettono a tagliare l'erba con i vestiti migliori delle mogli.\n\"Bart sfida la festa del Ringraziamento\".\n\u00c8 il Giorno del Ringraziamento e, mentre Lisa termina il centrotavola fatto con le sue mani, l'intera famiglia si mette a tavola con Selma, Patty, Bouvier e Abraham. Quando Lisa scende con il centrotavola, lei e Bart cominciano a litigare su dove vada messo. Nella zuffa che segue, la decorazione viene distrutta. Lisa corre via piangendo e Bart viene spedito in camera sua. Bart si sente ingiustamente punito e scappa via di casa. In giro per la citt\u00e0 da solo, infreddolito e affamato, trova un rifugio per senzatetto, dove stanno distribuendo il pranzo del ringraziamento. Una troupe televisiva, che sta filmando la scena, intervista Bart e lo inserisce tra le notizie locali. Quando vedono Bart in TV, Homer e Marge avvertono la polizia. Bart intanto, sta tornando a casa. Per niente sicuro di voler abbandonare la nuova libert\u00e0, si arrampica sul tetto per riflettere e, da l\u00ec, sente Lisa piangere. Bart capisce di aver sbagliato e chiede scusa a Lisa. Nuovamente unita, la famiglia riprende il pranzo interrotto.\n\"Bart lo spericolato\".\nL'autocarrosauro, un immenso dinosauro sputafiamme fatto di camion, verr\u00e0 in citt\u00e0 per uno spettacolo e la famiglia Simpson decide di andare a vederlo. Allo show, Bart \u00e8 profondamente colpito dalle prodezze di Lance, una delle quali \u00e8 saltare con una moto dall'altra parte di una piscina infestata di squali e leoni. Il numero per\u00f2 fallisce e Lance viene ricoverato in ospedale. In seguito Bart d\u00e0 dimostrazione delle sue capacit\u00e0 acrobatiche di fronte ai bambini del quartiere, ma si fracassa per terra. Hibbert gli consiglia di darci un taglio, ma Lance lo spinge a vivere al limite. Con la benedizione di Lance, Bart decide di saltare con lo skateboard la gola di Springfield. Homer lo scopre e realizza che l'unico modo per fermare Bart \u00e8 quello di fare il salto lui stesso, cos\u00ec da mostrargli quanto sia pericoloso. Monta cos\u00ec sullo skateboard, ma Bart, sapendo che Homer finirebbe sicuramente per ammazzarsi, accetta di mettere fine alla sua breve carriera. Per sbaglio, per\u00f2, Homer inizia la corsa sulla rampa e decolla. Per un istante prova l'ebbrezza del volo, ma non coglie l'attimo e precipita nella gola.\n\"Grattachecca e Fichetto e Marge\".\nIn cantina, Maggie colpisce Homer con una mazza. Marge scopre poi che la bimba stava imitando \"Lo Show di Grattachecca &amp; Fichetto\", cos\u00ec vieta ai figli di guardare i cartoni animati. Successivamente Marge inizia a protestare con lo scopo di rimuovere la violenza dai cartoni animati e presto il boicottaggio esplode su scala nazionale. Dopo tante proteste, lo show diventa un'insulsaggine in cui il gatto e il topo si vogliono bene e si aiutano l'un l'altro, facendo crollare gli ascolti drasticamente. Intanto il \"David\" di Michelangelo sta per essere esposto in un museo a Springfield e alcune manifestanti chiedono a Marge di appoggiare la loro causa contro la nudit\u00e0 dell'opera d'arte, cosa che lei non approva. Quando il dottor Marvin Monroe le fa capire che \u00e8 sbagliato protestare contro una forma di linguaggio e difenderne nel frattempo un'altra, Marge decide di far tornare i cartoni animati violenti, purch\u00e9 la statua venga esposta nella sua completezza.\n\"Bart \u00e8 investito da un'auto\".\nMentre scorrazza sul suo skateboard, Bart viene investito dalla macchina di Burns. Dopo un'esperienza di morte apparente, Bart riprende conoscenza all'ospedale. Quando Burns offre per riparare all'incidente, Homer telefona a Hutz, che gli aveva raccomandato di chiamarlo se avesse voluto guadagnare un po' di soldi. Hutz assicura a Homer che pu\u00f2 chiedere un'indennit\u00e0 di milioni per quello che \u00e8 successo. Ma, prima di tutto, Bart deve mentire in tribunale sulle sue ferite. Hutz usa anche la testimonianza di Riviera. Quando Burns capisce che perder\u00e0 la causa, offre un risarcimento di . Marge vuole accettare, ma Homer si rifiuta. Gli avvocati di Burns chiamano a testimoniare Marge, che racconta alla giuria tutta la verit\u00e0, mentre Homer pensa a tutti i soldi che sta perdendo. Al bar, Homer si domanda se riuscir\u00e0 mai a perdonare Marge che gli \u00e8 costata tutti quei dollari, ma quando Marge entra per chiedergli scusa, Homer la guarda negli occhi e capisce di amarla pi\u00f9 che mai.\n\"Pesce palla... al piede\".\nHomer porta la famiglia al ristorante giapponese per mangiare del sushi. Dopo aver provato un po' di tutto, Homer sperimenta anche il pesce palla, la pericolosissima specialit\u00e0 nipponica che, se cucinata male, risulta mortale. Quando il capo cuoco si accorge che Homer ha mangiato il pesce palla preparato in modo sbagliato, lo manda all'ospedale. Qui, Hibbert comunica a Homer che gli restano ormai 24 ore di vita. Homer prepara una lista delle cose da fare prima di morire e cerca di portarle a termine: ha una discussione con Bart, ascolta Lisa suonare il sax, fa pace con Abraham, va da Boe per un'ultima birra con Barney, manda al diavolo Burns e fa un'ultima intimata con Marge. Mentre Marge dorme, Homer si alza, bacia i suoi bambini e si addormenta in poltrona ascoltando i brani registrati della Bibbia e aspettandosi di non svegliarsi pi\u00f9. La mattina dopo, per\u00f2, Homer scopre di non essere morto e decide di celebrare lo scampato pericolo: divano, TV e mangiando cotiche di maiale.\n\"Come eravamo\".\nLa televisione dei Simpson si rompe e Marge comincia a raccontare ai ragazzi come si siano conosciuti con Homer. L'anno \u00e8 il 1974, Homer fuma e salta le lezioni, mentre Marge segue il movimento femminista. Entrambi finiscono in punizione e, quando si incontrano, Homer si innamora di Marge immediatamente. Per conoscerla meglio, Homer si iscrive al gruppo forense e chiede a Marge di aiutarlo col francese. Dopo aver accettato il suo invito al ballo di fine anno, Marge scopre che Homer non \u00e8 interessato al francese, n\u00e9 ai dibattiti. Sentendosi tradita, dice di odiarlo e decide di andare al ballo con Ziff. Imperturbabile, Homer va al ballo da solo. Pi\u00f9 tardi, quando Ziff cerca di dare una svolta romantica alla serata sul sedile posteriore della sua macchina, Marge gli chiede di riportarla a casa. Mentre stanno guidando i due sorpassano Homer, che se ne va a casa a piedi. Marge torna indietro a prenderlo.\n\"Homer contro Lisa e l'ottavo comandamento\".\nHomer si collega illegalmente alla TV via cavo e invita tutti gli amici a casa sua per vedere un importante incontro di boxe. Lisa intanto impara al catechismo l'ottavo comandamento e teme che la sua famiglia possa finire all'inferno per aver rubato il via cavo. Lisa cerca aiuto da Lovejoy, che le consiglia di non guardare alcun programma TV per dare il buon esempio. Anche Marge teme che la TV via cavo abbia una cattiva influenza e chiede a Homer di liberarsene. Tuttavia, Homer \u00e8 ben deciso a tenersi il via cavo e a guardare l'incontro di pugilato con gli amici. La sera dell'incontro, Lisa protesta ancora e viene mandata da Homer fuori di casa, dove Marge si unisce a Lisa. Poco dopo, per\u00f2, la coscienza di Homer ha la meglio e raggiunge il resto della famiglia in giardino. Dopo l'incontro, Homer si arrampica sul palo davanti a casa per tranciare il cavo di connessione, ma sbaglia filo, facendo precipitare il quartiere nel buio.\n\"Preside Azzurro\".\nQuando Selma confida a Marge il suo desiderio di sposarsi, chiede a Homer di trovarle un uomo. Homer comincia a cercare, ma non trova nessuno abbastanza disponibile od abbastanza disperato da sposarla. Ma quando incontra Skinner per parlare del comportamento di Bart, Homer scopre che Skinner \u00e8 single e lo invita a cena per farlo incontrare con Selma.\nSkinner arriva a casa Simpson, ma qui si imbatte prima in Patty e se ne innamora all'istante. I due cominciano a frequentarsi e Selma \u00e8 sempre pi\u00f9 disperata. Barney viene a sapere del problema di Selma e si offre di uscire. Skinner intanto, chiede a Patty di sposarlo, mentre Selma ormai rassegnata accetta l'invito di Barney. Tuttavia, Patty realizza l'influenza negativa che la sua relazione con Skinner ha su Selma e rifiuta la proposta di Skinner, preferendo la felicit\u00e0 di Selma a quella personale.\n\"Oh fratello, dove sei?\".\nDopo aver avuto un leggero attacco di cuore, Abraham rivela a Homer un segreto: in passato ebbe una tresca dalla quale nacque Herb. Homer si mette subito alla sua ricerca. Scopre che vive a Detroit, dove l'intera famiglia si reca dopo essere riusciti a contattarlo. Arrivati a casa di Herb, i Simpson scoprono che possiede una casa automobilistica multimiliardaria. Herb, per salvare la sua societ\u00e0 dalla concorrenza con le ditte straniere, chiede a Homer di concepire una macchina fatta a misura di tutti gli americani. Gli ingegneri vogliono far notare le sciocchezze proposte da Homer, ma Herb gli d\u00e0 lo stesso fiducia. Nel frattempo, frequentando Marge, Bart e Lisa, scopre quel senso della famiglia che fino a quel momento non aveva mai conosciuto. Herb presiede alla cerimonia in cui viene presentata al mondo la nuova automobile, un prodotto invendibile che si rivela un fiasco completo. La ditta di Herb viene venduta alla Kumatsu Motors e, pieno di rancore nei confronti di Homer, se ne va su un autobus, mentre i Simpson tornano a Springfield.\n\"Il cane di Bart \u00e8 un disastro a scuola\".\nQuando il cane gli distrugge le scarpe nuove di zecca, Homer perde completamente la pazienza e dice a Bart che il cane dovr\u00e0 frequentare un corso di addestramento altrimenti se ne libereranno. Bart porta il cane alla scuola per cani, ma il cane non fa progressi e Homer vorrebbe sbarazzarsene subito. Bart supplica allora il padre di dare al cane un'ultima chance: se il cane passer\u00e0 l'esame finale, potr\u00e0 restare in famiglia. \nBart lavora senza sosta all'addestramento, ma senza grossi risultati. Al momento di arrendersi, per\u00f2, dice al cane che questi potr\u00e0 restare solo se imparer\u00e0 a obbedire. Immediatamente il cane si siede, rotola e abbaia a comando. Bart prova quindi con altri ordini e il cane li esegue. Il giorno dopo il cane supera l'esame finale, mentre i Simpson lo guardano orgogliosi.\n\"Caro vecchio denaro\".\nDopo essere stato portato in giro dalla famiglia Simpson per il loro incontro mensile, Abraham si rende conto che resta poco per cui valga la pena vivere. Al Castello di Riposo, per\u00f2, trova una nuova ragione di vita conoscendo Beatrice. Dopo pochi appuntamenti i due si innamorano. Sapendo che il sabato a venire \u00e8 il giorno del compleanno di Beatrice, Abraham decide di festeggiare, ma Homer, nonostante le pretese di Abraham, lo porta al safari dei leoni in offerta speciale. Al suo ritorno dalla gita Abraham viene a sapere che Beatrice \u00e8 morta, lasciandogli un'ingente somma. Poco dopo, Beatrice gli appare nelle vesti di un angelo e gli suggerisce di usare i soldi se ne ha davvero bisogno. Abraham incontra centinaia di persone pi\u00f9 o meno bisognose e capisce che, per poter aiutare tutti, servirebbero molti pi\u00f9 soldi di quelli ereditati. Decide, cos\u00ec, di andare al casin\u00f2 per aumentare il gruzzolo. Homer trova Abraham alla roulette e lo ferma prima che si faccia spillare tutti i soldi. Abraham realizza allora che l'ospizio \u00e8 molto malconcio e che ha bisogno di grossi lavori e decide di investire i soldi per farlo ristrutturare.\n\"Spennellando alla grande\".\nDopo essere rimasto incastrato in uno scivolo del parco acquatico di Monte Splashmore, Homer decide di mettersi a dieta. Frugando in soffitta alla ricerca dei propri attrezzi, trova un vecchio dipinto di Ringo Starr, fatto da Marge all'epoca del liceo. Dopo averlo visto, Lisa spinge Marge a tornare a scuola e a coltivare la sua vena artistica. Marge si iscrive a un corso all'Universit\u00e0 di Springfield e dipinge un ritratto di Homer in mutande addormentato sul divano. Lombardo si innamora del quadro e lo espone alla mostra d'arte di Springfield. Marge vince il primo premio e, per questo, Burns decide di commissionarle un proprio ritratto per l'inaugurazione di un'ala del museo dedicata e si trasferisce a casa Simpson per essere immortalato. Poich\u00e9 Burns continua a prendere in giro i tentativi di dieta di Homer, Marge crede di non avere abbastanza talento per scovare la bellezza interiore di Burns. Si ricrede, per\u00f2, dopo aver ricevuto da Starr un biglietto di ringraziamento per il ritratto che Marge gli aveva mandato in passato. Il giorno dopo all'inaugurazione il quadro di Marge rappresenta Burns nudo e avvizzito. Burns prima si offende, ma poi accetta con umilt\u00e0 la sua nuova gloria.\n\"Il supplente di Lisa\".\nHoover viene colpita dal morbo acarius e il suo posto viene preso da Bergstrom. Nel frattempo, la classe di Bart si prepara per l'elezione. Caprapall sceglie Martin, mentre Sherri e Terri candidano Bart, che si guadagna l'appoggio della classe raccontando barzellette durante un dibattito con l'avversario. Intanto, Lisa si prende una cotta per Bergstrom. Accorgendosi che Lisa sta perdendo fiducia in Homer, Bergstrom prende Homer da parte e gli consiglia di cercare di essere pi\u00f9 positivo. Tornata a scuola, Lisa apprende del ritorno di Hoover e della partenza di Bergstrom e ne esce distrutta. Nel frattempo, sicuri della schiacciante vittoria di Bart, nessuno dei suoi compagni vota, tranne Martin e Wendell. La Caprapall annuncia quindi la vittoria di Martin. A pezzi per la partenza di Bergstrom, Lisa sfoga la sua rabbia su Homer. Con Lisa disperata e Bart abbattuto per la sconfitta, Homer decide di agire. Dopo aver tirato su Lisa di morale, lei gli chiede scusa. Quindi Homer va da Bart per consolarlo, spiegandogli quanto lavoro in pi\u00f9 debba fare e convincendolo che \u00e8 una fortuna aver perso l'elezione. Pur essendo ancora presto, Homer chiede a Marge di andare a letto: a suo dire \u00e8 stato il giorno pi\u00f9 faticoso della sua vita.\n\"La guerra dei Simpson\".\nHomer e Marge danno una festa. Homer si ubriaca e d\u00e0 il peggio di s\u00e9 con Maude attaccando briga con sconosciuti e saltando sui mobili. Il giorno dopo, in chiesa, Marge si iscrive a un fine settimana di terapia matrimoniale tenuto da Lovejoy e da sua moglie affida i figli ad Abraham e parte con Homer. Homer scopre che il weekend si terr\u00e0 al lago Pescegatto e si porta dietro la canna da pesca. Nel viaggio, viene a sapere dell'esistenza di Sherman. A casa, nel frattempo, Bart e Lisa si approfittano della scarsa autorit\u00e0 di Abraham e decidono di organizzare una festa. La mattina del primo giorno di ritiro, Homer va a pescare di nascosto, ma Marge lo scopre e si infuria, perch\u00e9 preferisce la pesca al loro matrimonio. Homer allora va a fare una passeggiata intorno al lago. Qui trova una canna da pesca abbandonata e appena la prende in mano, viene trascinato in mezzo al lago su una barca. Dalla finestra della loro stanza, Marge assiste alla lotta di Homer con il pesce. A Springfield intanto la festa di Bart e Lisa \u00e8 finita nel caos generale e la casa \u00e8 ridotta a uno schifo. Temendo di far finire nei guai Abraham, i ragazzi mettono in ordine freneticamente. Marge si reca al ritiro da sola, mentre Homer cattura Sherman. Ma quando Homer ritorna dalla pesca, Marge gli dice che il loro matrimonio \u00e8 davvero nei guai, se Homer ritiene un pesce pi\u00f9 importante. Per dimostrarle che si sbaglia, Homer lascia andare il suo trofeo. Marge lo perdona e i due tornano felici a casa.\n\"Tre uomini e un fumetto\".\nBart va a una rassegna sui fumetti e trova il primo numero de l'Uomo radioattivo. Vorrebbe comprarlo, ma gli servono . Non avendo abbastanza denaro, si trova un lavoro per Glick, che per\u00f2 lo paga una miseria per tutto il suo duro lavoro. Con soli , Bart si reca comunque al negozio per cercare di comprare il fumetto. Qui incontra Milhouse e Martin, che si trovano nelle sue stesse condizioni. I tre si accordano per comprare il fumetto in societ\u00e0. Ma, visto che nessuno di loro vuole perdere di vista il prezioso giornalino, i ragazzi decidono di passare la notte insieme nella casa sull'albero di Bart. Quando, durante la notte, Martin si stiracchia nel sogno, Bart crede che stia cercando di rubare il fumetto e lo lega. Intanto, si avvicina un temporale. Milhouse cerca di avvertire Marge che Bart \u00e8 impazzito, ma questi teme che stia solo tentando di fregarsi il fumetto e cos\u00ec lo placca duro. Milhouse rotola fuori dalla casetta, con Bart che lo tiene precariamente per una manica. Quando un colpo di vento fa volare il fumetto verso la porta, Bart deve decidere se tenere Milhouse o salvare il giornale. Sceglie Milhouse. Il fumetto viene lanciato in cielo dal vento e carbonizzato da un fulmine. Bart capisce cos\u00ec che sono rimasti tutti a mani vuote perch\u00e9 non hanno saputo condividere le cose.\n\"Sangue galeotto\".\nA Burns viene diagnosticata l'ipoemia, una malattia che lascia le persone senza il sangue necessario a vivere. \nDisperato, Smithers cerca tra i dipendenti della centrale un donatore che possegga il gruppo sanguigno doppio 0-negativo. Nessuno si fa avanti, tranne Homer, che spera in una lauta ricompensa. A ogni modo, Homer non ha il tipo di sangue giusto, ma Bart s\u00ec e Homer lo convince a donarlo. Dopo la trasfusione, Burns \u00e8 pi\u00f9 vivo che mai e manda a Bart un biglietto di ringraziamento. Oltraggiato dalla risposta inadeguata del suo capo, Homer gli scrive immediatamente una lettera piena di insulti, ma Marge lo convince a non mandargliela. Il mattino dopo, Homer decide di buttar via la lettera, ma scopre che Bart l'ha gi\u00e0 spedita. Quando riceve la lettera, Burns decide di rendere la vita di Homer un inferno e ordina a Smithers di farlo pestare. Smithers, per\u00f2, gli dice di non poter far del male a chi ha salvato la vita al suo capo. A questo punto, Burns si rende conto della bont\u00e0 dell'azione compiuta dai Simpson e regala loro una rara statua a forma di testa di un indiano Olmec. Bart pensa che il regalo sia fico, mentre Homer lo considera una misera ricompensa per aver salvato la vita di un uomo."}
{"id": "1082046", "revid": "228587", "url": "https://it.wikipedia.org/wiki?curid=1082046", "title": "Coppa America 2007", "text": ""}
{"id": "1082048", "revid": "547034", "url": "https://it.wikipedia.org/wiki?curid=1082048", "title": "The Black Sabbath Story Vol.1 - 70/78", "text": "The Black Sabbath Story Vol.1 - 70/78 \u00e8 un video documentario sulla biografia del gruppo heavy metal Black Sabbath, che ripercorre la loro storia dai tempi degli \"Earth\" (uno dei loro primi nomi) sino alla separazione con Ozzy. \u00c8 possibile osservare ed udire vari brani del quartetto suonati dal vivo e un'apparizione al Top of the Pops del 1978, con il brano \"Never Say Die\". Nel 2002, usc\u00ec la versione ristampata in DVD, con ben 35 min. di footage inedito in pi\u00f9, che inoltre include un altro brano, \"A Hard Road\", non contenuti nella precedente versione in VHS.\nTracce.\n 11. \"A Hard Road\""}
{"id": "1082056", "revid": "14214", "url": "https://it.wikipedia.org/wiki?curid=1082056", "title": "39 Challenge", "text": ""}
{"id": "1082063", "revid": "933835", "url": "https://it.wikipedia.org/wiki?curid=1082063", "title": "Pierre de la Baume", "text": "Biografia.\nFu il secondo figlio di Guy de la Baume, signore di la Roche-du-Vanel, di Mont-Saint-Sorlin, e di Attalens, in Svizzera.\nSi addottor\u00f2 in teologia all'Universit\u00e0 di Dole nel 1502. Fu abate commendatario dell'abazia di Saint-Claude (in Franca Contea) dal 1510 e dell'abbazia di Santa Maria Assunta in Abbadia Alpina dal 1522.\nSeguendo il costume del tempo, alle cariche ecclesiastiche un\u00ec molte cariche \"temporali\". Fu Principe del Sacro Romano impero e Consigliere del duca di Savoia Carlo III che rappresent\u00f2 al Quinto Concilio Lateranense (1512-1517). Fu anche consigliere ascoltato di Carlo V.\nEletto vescovo di Ginevra il 10 ottobre 1522, trov\u00f2 l'opposizione dagli eretici protestanti che occuparono la Cattedrale e il palazzo vescovile e lo costrinsero a partire definitivamente dalla citt\u00e0 nel 1533. Per questo trasfer\u00ec la sua residenza ad Annecy, in territorio soggetto al Duca di Savoia, insieme ai Canonici della Cattedrale.\nCerc\u00f2 pi\u00f9 volte di ottenere il trasferimento di diocesi ma fu debolmente aiutato dai suoi protettori duchi di Savoia, troppo occupati nella guerra contro la Francia. Riusc\u00ec a diventare coadiutore con diritto di successione della sede arcivescovile metropolitana di Besan\u00e7on, il 13 luglio 1530, ma ottenne la successione solo il 29 dicembre 1541, per poi cedere il 27 giugno 1543 l'arcidiocesi al nipote Claude de la Baume (anch'esso futuro cardinale) che aveva solo 19 anni, evidenziando il nepotismo che allora affliggeva la Chiesa.\nSecondo gli storici risulta anche essere il committente di una celebre \"pala della Madonna della Misericordia dei Duchi\" attribuita a Giuseppe Giovenone e a Gaudenzio Ferrari e del polittico che da lui ha preso il nome, conservato nella cattedrale di Saint-Claude.\nIn et\u00e0 avanzata fu nominato cardinale da papa Paolo III nel concistoro del 19 dicembre 1539 e ottenne nel 1541 il titolo di Santi Giovanni e Paolo.\nLa sua tomba si trova nella chiesa di Saint-Just, ad Arbois, insieme a quella del nipote cardinale Claude.\nAltri incarichi.\nOltre che vescovo, i Savoia lo nominarono abate dell'abbazia di Santa Maria di Abbadia Alpina, ove govern\u00f2 senza infamia n\u00e9 lode, trovandosi spesso in missione lontano dal monastero, come del resto era allora la regola per gli abati commendatari.\nGenealogia episcopale.\nLa genealogia episcopale \u00e8:"}
{"id": "1082066", "revid": "33689", "url": "https://it.wikipedia.org/wiki?curid=1082066", "title": "Agga", "text": "Agga era il figlio di Enmebaragesi, cui succedette. Fu l'ultimo re della dinastia di Etana, in quanto venne sconfitto da Gilgamesh, quinto re della citt\u00e0 di Uruk, dopo 625 anni di regno.\nIl racconto sumero intitolato \"Gilgamesh e Agga\" afferma che Agga volle sottomettere la citt\u00e0 di Uruk. Malgrado la forza dell'esercito di Kish, Gilgamesh lo costrinse alla ritirata semplicemente mostrandosi dalla sommit\u00e0 delle mura. Il racconto \u00e8 probabilmente una memoria degli scontri tra Uruk e Kish."}
{"id": "1082068", "revid": "767487", "url": "https://it.wikipedia.org/wiki?curid=1082068", "title": "Alh\u00f3ndiga de Granaditas", "text": "La Alh\u00f3ndiga de Granaditas \u00e8 un antico deposito di grano situato nella citt\u00e0 messicana di Guanajuato.\nEntrato nella storia del paese in seguito alla presa della citt\u00e0 da parte dell'esercito rivoluzionario durante la Guerra d'indipendenza del Messico.\nArchitettura.\nLa Alh\u00f3ndiga misura 75m di lunghezza e 68 di larghezza, ha un'altezza di 23 metri e occupa un'area di 4800 metri quadrati. All'esterno non presenta rifiniture particolari, ad eccezione delle finestre e di un cornicione in stile dorico. Venne costruito con i due tipi di pietra locale.\nTutto questo gli conferisce un curioso aspetto di fortezza o di castello, e cos\u00ec arriv\u00f2 a chiamarlo il popolo di Guanajuato. All'interno c'\u00e8 un portico di due piani che crea un grande patio centrale. Il portico inferiore ha delle colonne e decorazione in stile toscano, mentre quello superiore \u00e8 in stile dorico.\nLa Alh\u00f3ndiga fu utilizzata come mercato di grano e mais e, dopo l'indipendenza, come magazzino, caserma e prigione. Attualmente ospita il museo Regionale della Alh\u00f3ndiga de Granaditas.\nIndipendenza del Messico.\nQuando le truppe rivoluzionarie di Miguel Hidalgo y Costilla minacciarono di prendere la citt\u00e0 di Guanajuato nel settembre del 1810, assieme a molti spagnoli, a qualche ricco creolo e alla guarnigione dell'esercito presente in citt\u00e0 il sovrintendente Riano decise di chiudersi dentro la Alhondiga pensando che avrebbe pi\u00f9 facilmente potuto difendersi.\nLe forze di Riano inizialmente respinsero gli attacchi degli invasori, ma appena gli indipendentisti presero i monti vicino alla fortezza cominciarono ad attaccarla dall'alto. Riano mor\u00ec a causa di uno di questi attacchi.\nVista l'impossibilit\u00e0 di prendere la fortezza, che era costruita molto bene, Hidalgo decise di bruciare il portone orientale cos\u00ec che le truppe potessero entrare. Fu un giovane chiamato El Pipila ad appiccare il fuoco alla porta della fortezza.\nDopo la disastrosa Battaglia di Aculco, Ignacio Allende ritorn\u00f2 a Guanajuato per ricomporre l'esercito, ma assediato dal comandante spagnolo Felix Maria Calleja, Allende dovette abbandonare la citt\u00e0, permettendo cos\u00ec agli spagnoli di uccidere tutti coloro che non erano spagnoli in citt\u00e0.\nDopo la caduta dei primi leader rivoluzionari, alla fine del 1811, le teste di Hidalgo, Allende, Juan Aldama e Mariano Jimenez furono esposte ai quattro lati della fortezza, come monito per che volesse ribellarsi alle forze spagnole. Le teste degli eroi messicani rimasero appese per dieci anni fino a quando, dichiarata l'indipendenza del Messico, furono portate a Citt\u00e0 del Messico e sepolte con tutti gli onori."}
{"id": "1082073", "revid": "121837", "url": "https://it.wikipedia.org/wiki?curid=1082073", "title": "Giorni", "text": ""}
{"id": "1082080", "revid": "648716", "url": "https://it.wikipedia.org/wiki?curid=1082080", "title": "R Cassiopeiae", "text": "R Cassiopeiae (R Cas) \u00e8 una stella localizzata nella costellazione di Cassiopea.\nR Cassiopeiae \u00e8 una stella gigante rossa di classe M con una Magnitudine apparente di +9.97. \u00c8 classificata inoltre come una stella variabile di tipo Mira e la sua luminosit\u00e0 varia da una magnitudine di +4,7 ad una di +13,5 in un periodo di 430,5 giorni. \u00c8 situata approssimativamente a 348 anni luce di distanza dalla Terra."}
{"id": "1082082", "revid": "121837", "url": "https://it.wikipedia.org/wiki?curid=1082082", "title": "R Cas", "text": ""}
{"id": "1082083", "revid": "984922", "url": "https://it.wikipedia.org/wiki?curid=1082083", "title": "Bridge to Terabithia (film 1985)", "text": "Bridge to Terabithia \u00e8 un film per la televisione del 1985 per la regia di Eric Till. \u00c8 il primo film tratto dall'omonimo romanzo per ragazzi che Katherine Paterson scrisse nel 1976.\nTrama.\nJess \u00e8 un ragazzo riservato, che spera di diventare un bravissimo pittore e corridore. Quest'ultimo sogno viene infranto da una sua compagna, Leslie, venuta ad abitare da poco nella casa a fianco. Insieme inventano un luogo fantastico (che chiameranno Terabithia), superando con una corda un ruscello, ed avventurandosi attraverso il bosco. Proprio in questo luogo, nasce la loro intensa amicizia, che li trasformer\u00e0 nel re e nella regina di Terabithia.\nLeslie per\u00f2 perder\u00e0 prematuramente la vita, scivolando dalla corda che li conduceva nel loro mondo immaginario.\nJess decider\u00e0 quindi di costruire un ponte l\u00e0 dove la corda si \u00e8 spezzata, attraverso il quale accompagner\u00e0 la sorellina, che diverr\u00e0 grazie alla magia della fantasia la nuova principessa di Terabithia."}
{"id": "1082093", "revid": "767487", "url": "https://it.wikipedia.org/wiki?curid=1082093", "title": "Pedro de Garibay", "text": "Fu tenente generale degli eserciti spagnoli. Occup\u00f2 la carica di governo suprema della Nuova Spagna a seguito di un colpo di Stato che aveva deposto Jos\u00e9 de Iturrigaray."}
{"id": "1082094", "revid": "1005847", "url": "https://it.wikipedia.org/wiki?curid=1082094", "title": "Referendum in Romania del maggio 2007", "text": "Il 19 maggio 2007 in Romania si \u00e8 tenuto un referendum per procedere con la messa in stato di accusa del Presidente Traian B\u0103sescu, dopo che il Parlamento della Romania ha votato contro il Presidente il 19 aprile 2007 e il voto \u00e8 stato confermato il 20 aprile 2007 dalla Corte Costituzionale della Romania.\nSecondo i dati, l'affluenza alle urne \u00e8 stata del 44,45%, e la grande maggioranza di essi (74,98%) ha votato contro la destituzione del Presidente, che quindi \u00e8 rimasto in carica.\nScopo del referendum e possibili esiti.\nCome specificato dalla Costituzione della Romania, B\u0103sescu \u00e8 stato sospeso dalla funzione di Presidente a seguito del voto di accusa da parte del Parlamento, e il referendum riguardo all'accusa \u00e8 stato programmato entro 30 giorni dalla sospensione. L'oggetto della consultazione popolare era la decisione di far restare in carica il Presidente o obbligarlo alle dimissioni; la domanda scritta sulle schede elettorali \u00e8 stata: \"Sei d'accordo con la rimozione del Presidente della Romania, Traian B\u0103sescu, dalla carica?\" , domanda che \u00e8 stata modificata per aggiungere il nome del Presidente anche se l'articolo 9 della Legge sul referendum non lo prevedeva. La Costituzione stabilisce che per un risultato positivo del referendum deve votare la maggioranza assoluta degli aventi diritto al voto, il che significa che quasi 9 milioni di persone avrebbero dovuto votare contro B\u0103sescu per fargli perdere il seggio presidenziale, altrimenti il referendum non avrebbe avuto esito e il Presidente sarebbe rimasto in carica comunque. Se B\u0103sescu fosse stato destituito con il referendum, sarebbero state indette al pi\u00f9 presto le elezioni presidenziali.\nControversia sulle dimissioni.\nIl 17 aprile B\u0103sescu afferm\u00f2 che se il Parlamento avesse votato per la sua messa in stato di accusa, si sarebbe dimesso subito dopo, evitando il referendum e obbligando in tal modo la nazione a nuove elezioni presidenziali. Il 20 aprile, comunque, decise di non dimettersi, affermando di volere limitare il pi\u00f9 possibile il periodo di instabilit\u00e0 politica.\nUn'altra ragione per la mancata dimissione data da B\u0103sescu e da alcuni esponenti del Partito Democratico \u00e8 che i suoi oppositori politici avrebbero cercato di modificare la legge elettorale per impedire a un Presidente precedentemente sospeso di accedere di nuovo alle elezioni. Mentre i sostenitori di B\u0103sescu non hanno presentato prove a favore dell'ipotesi, i partiti che hanno accusato il Presidente in Parlamento hanno negato questa possibilit\u00e0.\nRisultati.\nTra i partecipanti al referendum sono stati condotti due exit polls. Un sondaggio della \"Insomar/Metro Media\" ha mostrato che il 75% degli elettori si \u00e8 dimostrato contrario a espellere B\u0103sescu. Un sondaggio del \"CURS Institute\" ha alzato invece questa percentuale al 78,1%.\nCon i primi dati certi, divulgati il 20 maggio 2007, \u00e8 emerso che il 74,98% dei votanti si \u00e8 espresso contro la destituzione del Presidente, mentre solo il 24,75% dei voti era a favore dell'impeachment.\nSolo a Bucarest e nei distretti di Bra\u0219ov e Constanza si \u00e8 verificata un'affluenza alle urne maggiore del 50%. Le pi\u00f9 alte percentuali favorevoli al licenziamento del Presidente si sono verificate nei distretti di Boto\u0219ani (39,69%), Teleorman (37,27%), Vaslui (35,34%), Olt (35,53%)."}
{"id": "1082099", "revid": "287204", "url": "https://it.wikipedia.org/wiki?curid=1082099", "title": "Fosfatazione", "text": "La fosfatazione \u00e8 un processo chimico mediante il quale si altera la superficie di un materiale metallico, creando dei cristalli fosfatici legati chimicamente al substrato col fine di sfruttare le propriet\u00e0 di questi composti per migliorare la resistenza alla corrosione e favorire l'adesione della successiva verniciatura.\nLa fosfatazione \u00e8 un procedimento di comune utilizzo per ferro e leghe ferrose; \u00e8 il trattamento di preparazione per la verniciatura della lamiera di acciaio universalmente adottato nell'industria automobilistica, in quanto indispensabile per conseguire le altissime caratteristiche di resistenza alla corrosione richieste alle scocche.\nIl trattamento di fosfatazione sfrutta soluzioni di fosfato (fosfati di zinco, ferro, manganese, fosfati di nichel), per ricoprire la superficie con uno strato cristallino protettivo (spessore 5 - 10 \u00b5m) di fosfato che conferisce elevata resistenza alla corrosione e migliora l'adesione del successivo strato di vernice grazie all'aumento della microrugosit\u00e0 superficiale. Lo strato ottenuto deve essere uniforme, compatto e composto da cristalli di piccole dimensioni.\nIl processo si effettua in impianti a spruzzo o immersione, normalmente integrati con quelli di sgrassaggio. Il sistema a immersione fornisce risultati superiori non solo in quanto \u00e8 efficace anche in zone poco accessibili (scatolati, ecc.), ma anche perch\u00e9 lo strato ha caratteristiche diverse (cristalli rotondeggianti anzich\u00e9 aghiformi).\nEsempio di fosfatazione industriale.\nUn tipico esempio di ciclo di sgrassaggio e fosfatazione per carrozzeria auto \u00e8 il seguente:\nIl pezzo, a fine trattamento, deve essere rivestito da uno strato grigio uniforme, esente da striature, ossido, macchie gialle o blu, chiazze di untuosit\u00e0.\nCome si vede il ciclo \u00e8 assai complesso, richiedendo, oltre allo sgrassaggio e alla fosfatazione propriamente detta, diversi altri stadi di risciacquo, attivazione (promuove una distribuzione regolare dei cristalli) e passivazione (elimina eventuali cristalli di tipo diverso dal previsto che causerebbero il distacco della vernice in ambiente umido). Il risciacquo finale \u00e8 in acqua demineralizzata, per evitare depositi di calcare o altri sali. Sono inoltre presenti rampe supplementari nelle interzone tra i vari stadi, per evitare asciugature e possibili conseguenti ossidazioni.\nL'impianto di sgrassaggio-fosfatazione \u00e8 assai complesso e richiede, oltre a notevoli investimenti per la realizzazione e spese per prodotti chimici, acqua, energia, una accurata conduzione, con frequenti analisi dei bagni e conseguenti ripristini, eliminazione dei fanghi che si creano nella vasca di fosfatazione e in quelle di sgrassaggio, manutenzione degli stadi a spruzzo; il risultato in termini di resistenza alla corrosione \u00e8 per\u00f2 il massimo oggi ottenibile.\nQuando siano sufficienti risultati pi\u00f9 modesti, ad esempio per leghe leggere o parti in acciaio da impiegare in interni, si ricorre a fosfatazioni a sali di ferro non cristallini (amorfi), che richiedono solo tre-quattro stadi (\"fosfosgrassaggio\").\nFosfatazione organica.\nUn particolare sistema di fosfatazione \u00e8 la cosiddetta fosfatazione organica.\nTale processo prevede che in una miscela di solventi organici o fluidi organici altobollenti vengano disciolti una particolare miscela di polimeri organici ed una piccola quantit\u00e0 di acido fosforico.\nI solventi (o i fluidi organici) rimuovono i contaminanti oleosi e le impurit\u00e0 solide dai substrati metallici, mentre l'acido fosforico attacca il metallo stesso. \nNella fase di essiccazione (ad aria o in appositi forni di asciugatura) il polimero organico reticola rivestendo il substrato metallico uniformemente e rimane legato al substrato metallico reagendo con i fosfati metallici precedentemente creati.\nLa particolarit\u00e0 di tale processo \u00e8 che i contaminanti oleosi restano \"intrappolati\" nel polifosfato organico creato, senza quindi i problemi correlati di scarichi o smaltimenti.\nIl processo \u00e8 quindi monostadio ed opera interamente a freddo.\nQuesto processo non pu\u00f2 certamente garantire la qualit\u00e0 n\u00e9 le prestazioni delle fosfatazioni multistadio con passivazioni, ma \u00e8 una valida alternativa ai cosiddetti \"fosfo-sgrassaggi\"."}
{"id": "1082100", "revid": "93556", "url": "https://it.wikipedia.org/wiki?curid=1082100", "title": "Parlamento della Romania", "text": "Il Parlamento della Romania (in rumeno: Parlamentul Rom\u00e2niei) \u00e8 l'organo titolare del potere legislativo.\n\u00c8 formato da due camere elette ogni quattro anni, la Camera dei deputati e il Senato.\nEntrambe le camere hanno sede al Palazzo del Parlamento a Bucarest.\nLa struttura e i compiti del Parlamento sono regolati dal Capitolo I del Titolo III della Costituzione della Romania.\nSuperando il precedente sistema bicamerale perfetto, la riforma costituzionale del 2003 ha introdotto una previsione che stabilisce aree di competenza separate per le due camere per l'approvazione dei progetti di legge e delle proposte legislative. In base a determinati ambiti, espressamente enumerati dal testo costituzionale, una delle due camere ha potere decisionale rispetto all'altra, ferma restando la necessit\u00e0 dell'esame da parte di entrambe le assemblee.\nStoria.\nLa storia del Parlamento della Romania ebbe inizio nel 1831 in Valacchia, dove fu adottato un documento costituzionale, il Regolamento organico (\"Regulament organic\"), imposto dall'Impero russo in quanto protettore dei due Principati danubiani. L'anno successivo, questo statuto fu adottato anche dalla Moldavia. La regolazione organica gett\u00f2 le fondamenta per le istituzioni nei principati rumeni, in cui nacquero due parlamenti separati, le Assemblee popolari (\"Adunarea Ob\u0219teasc\u0103\").\nIn seguito alla sconfitta della Russia nella guerra di Crimea il Congresso di Parigi assegn\u00f2 all'Impero ottomano il protettorato sui due Principati danubiani. La Convenzione di Parigi del 19 agosto 1858 fece da base per i successivi documenti di stampo semicostituzionale. Sotto il regime politico stabilito dal trattato, il potere legislativo and\u00f2 incontro a un processo di modernizzazione, e incominci\u00f2 a operare in accordo con l'organizzazione e il funzionamento dei Parlamenti dell'Europa occidentale dell'epoca. Nel 1859 si giunse all'unione dei due principati, mentre un unico parlamento per entrambe le entit\u00e0 divenne operativo nel 1862.\nNel 1864 il domnitor Alexandru Ioan Cuza promosse un plebiscito per l'applicazione dello \"Statuto per lo sviluppo della Convenzione di Parigi\" (\"Statutul dezvolt\u0103tor al Conven\u021biei de la Paris\"), che allarg\u00f2 il principio di rappresentanza nazionale, creando una camera alta, il \"Corp Ponderator\", poi ridenominato Senato (\"Senat\") dalla Costituzione del 1866. La Romania ottenne l'indipendenza dall'Impero ottomano nel 1877.\nNel 1920 furono firmati gli accordi di unione con la Transilvania e la Bessarabia, nell'ambito del Trattato di Trianon, dando inizio alla Grande Romania. L'ampliamento territoriale nel 1923 port\u00f2 al varo di un nuovo testo costituzionale.\nNel febbraio 1938, nella caotica situazione politica che avrebbe portato alla seconda guerra mondiale, il re Carlo II di Romania, che aveva sempre teso a sopraffare il Parlamento, impose un governo di monarchia autoritaria. Con la dittatura reale, il Parlamento divenne un corpo puramente decorativo, privato dei suoi attributi essenziali.\nCarlo abdic\u00f2 nel settembre 1940 e lo Stato Nazionale Legionario fascista sospese il Parlamento. Il regime dur\u00f2 meno di cinque mesi, ma fu succeduto dalla dittatura militare di Ion Antonescu, pertanto il Parlamento rimase sospeso. Dopo il colpo di Stato del 23 agosto 1944 il Parlamento fu riorganizzato come singolo corpo legislativo e la Camera dei Deputati fu tramutata con la Costituzione del 1948 in una Grande Assemblea Nazionale, un organo puramente formale totalmente subordinato al potere del Partito Comunista Rumeno.\nLa rivoluzione rumena del dicembre 1989 apr\u00ec la strada per la restaurazione di un pluralismo politico, per una democrazia elettorale che rispettasse i diritti umani e che osservasse la separazione dei poteri e la responsabilit\u00e0 dei governanti verso le istituzioni. Grazie ai provvedimenti emanati dal governo provvisorio rivoluzionario, la Romania \u00e8 tornata a essere un sistema parlamentare bicamerale, e tutti questi cambiamenti si possono trovare nella nuova Costituzione approvata con un referendum nel 1991.\nDescrizione.\nStruttura e organizzazione.\nIl Parlamento rumeno \u00e8 composto da Camera dei deputati e Senato, che sono organizzati secondo regolamenti propri e dispongono di risorse finanziarie proprie.\nAd inizio legislatura ogni camera elegge indipendentemente un presidente, che fa parte di una struttura dirigenziale chiamata Ufficio permanente (\"Birou permanent\"), i cui membri sono eletti internamente all'inizio di ogni sessione parlamentare in base alla configurazione politica del Parlamento. Secondo l'art. 66 della Costituzione il Parlamento si riunisce ordinariamente in due sessioni l'anno, una con inizio a febbraio (che non pu\u00f2 protrarsi oltre la fine di giugno) e una con inizio a settembre (che non pu\u00f2 protrarsi oltre la fine di dicembre). Sessioni straordinarie possono essere convocate dal Presidente della Romania, dagli Uffici permanenti e da un terzo dei deputati o dei senatori.\nLe altre strutture parlamentari previste dalla Costituzione sono i gruppi parlamentari e le commissioni (permanenti, speciali, d'inchiesta, o comuni tra le due camere), il cui funzionamento \u00e8 dettato dai singoli regolamenti interni di Camera e Senato. Il pluralismo politico \u00e8 garantito dalla previsione che le strutture interne siano costituite sulla base della proporzionalit\u00e0 della configurazione politica del Parlamento.\nI due rami del Parlamento si riuniscono regolarmente in sedute separate. Fanno eccezione alcuni casi, previsti dall'art. 65 della Costituzione, in cui il Parlamento si riunisce in seduta congiunta, come nell'eventualit\u00e0 di messaggi da parte del Presidente della Romania, dell'approvazione del bilancio dello Stato, della nomina dell'Avvocato del popolo e dei direttori di SIE e SRI, di dichiarazione di guerra, o dell'approvazione dei rapporti del Consiglio supremo di difesa. Le sedute del Parlamento sono pubbliche, anche se le camere hanno la possibilit\u00e0 di svolgerne alcune segrete (art. 68 della Costituzione).\nLe camere sono elette per un mandato di quattro anni, prolungato automaticamente in stato di mobilitazione, di guerra, d'assedio o d'urgenza fino al termine della situazione d'emergenza (art. 63 della Costituzione). L'elezione del nuovo Parlamento si svolge non oltre tre mesi dopo la scadenza del mandato del precedente o dallo scioglimento delle camere. Il nuovo Parlamento si riunisce su convocazione del Presidente della Romania non oltre venti giorni dopo la celebrazione delle elezioni. Il mandato del Parlamento in carica si prolunga fino alla convalida del nuovo. In tale periodo non \u00e8 possibile avviare procedimenti di revisione costituzionale, modificare o abrogare leggi organiche.\nModalit\u00e0 d'elezione.\nL'art. 62 della Costituzione prevede che i parlamentari siano eletti tramite voto universale, uguale, diretto, segreto ed espresso liberamente. Alla legge elettorale \u00e8 demandato il compito di stabilire il numero di parlamentari, che deve essere definito in rapporto alla popolazione del paese.\nL'attuale legge elettorale, la Legge 208 del 20 luglio 2015, stabilisce la nomina di un deputato ogni 73.000 abitanti e di un senatore ogni 168.000, eletti secondo un sistema proporzionale con una soglia di sbarramento al 5% per i singoli partiti e una variabile tra l'8 e il 10% per le coalizioni. La circoscrizione estero elegge quattro deputati e due senatori.\nAi sensi dell'art. 37 della Costituzione per essere eletti bisogna aver compiuto 23 anni d'et\u00e0 per la Camera dei deputati e 33 anni per il Senato.\nDal 1990 al 2008 l'elezione dei parlamentari fu basata su un criterio proporzionale, poi modificato nel 2008, con l'adozione di un modello misto tra proporzionale e maggioritario con collegi uninominali. Nel 2015 fu decretato il ritorno al proporzionale.\nLa Costituzione prevede anche che un rappresentante per ognuna delle associazioni delle minoranze etniche abbia diritto ad un seggio in parlamento, a prescindere dal raggiungimento della soglia di sbarramento, secondo le disposizioni della legge elettorale in vigore. La Legge 208/2015 prevede che a ciascuno dei partiti delle minoranze sia garantito un seggio alla Camera, a condizione che a livello dell'intero paese abbiano ottenuto almeno il 5% del numero medio di voti necessario per l'elezione di un deputato (art. 56 della Legge 208/2015).\nStatus del parlamentare.\nLa Costituzione descrive lo \"status\" parlamentare negli artt. 69-72.\nIl ruolo di parlamentare \u00e8 incompatibile con l'esercizio di ogni altra funzione pubblica d'autorit\u00e0, ad eccezione di quella di membro del Governo. L'identificazione di altre situazioni di incompatibilit\u00e0 \u00e8 demandata alle leggi organiche. A tal riguardo le Leggi 161 del 19 aprile 2003 e 96 del 21 aprile 2006 specificano i ruoli inconciliabili con quello di parlamentare, tra i quali funzioni dirigenziali negli organi della pubblica amministrazione centrale e locale, di gestione di attivit\u00e0 commerciali o incarichi nei consigli d'amministrazione di societ\u00e0 private, partecipate o statali. Il deputato o senatore che al momento dell'assunzione del mandato si trova in una situazione di incompatibilit\u00e0, ha 15 giorni per informare l'Ufficio permanente della sua camera e altri 30 giorni per optare tra la funzione parlamentare o l'altro ruolo.\nDeputati e senatori non possono essere chiamati a rispondere di fronte alla legge per i voti dati in aula o per le opinioni politiche. Possono essere sottoposti a inchiesta e processo solamente per fatti che non hanno legami con i voti o le opinioni politiche espressi nell'esercizio del mandato parlamentare. Inoltre, non possono subire perquisizioni o arresto senza autorizzazione della camera di cui fanno parte. Indagini e rinvii a processo possono essere realizzati solamente dalla procura dell'Alta corte di cassazione e giustizia, che \u00e8 l'unico tribunale competente in materia.\nI parlamentari possono essere sottoposti ad arresto preventivo e perquisizione esclusivamente in caso di flagranza di reato. Il ministro della giustizia ha il compito di informare il presidente della camera di cui il parlamentare fa parte. Nel caso in cui l'assemblea ritenga che la misura dell'arresto preventivo non sia fondata, ne delibera il rilascio (art. 72 della Costituzione).\nFunzioni.\nFunzione legislativa.\nSecondo la Costituzione (art. 74) l'iniziativa legislativa appartiene a Governo, a deputati e senatori e, infine, ai cittadini, che devono presentare le firme di almeno 100.000 elettori.\nIn base alle previsioni costituzionali (art. 73) il Parlamento adotta tre categorie di leggi:\nAtti parlamentari.\nAl fianco delle leggi altri tipi di atti realizzati dal Parlamento sono:\nNomina e revoca delle autorit\u00e0 statali.\nNell'esercizio delle sue funzioni, il Parlamento ha il potere di sospendere il Presidente della Romania per gravi violazioni della Costituzione (art. 95 della Costituzione) o metterlo in stato d'accusa per alto tradimento (art. 96).\nDeputati e senatori, inoltre, approvano l'investitura del Governo in seduta congiunta e hanno la possibilit\u00e0 di chiederne la revoca tramite la procedura di mozione di sfiducia.\n\u00c8 di competenza del Parlamento anche la nomina, e di conseguenza la revoca, di un'altra figura prevista dall'impianto costituzionale, l'Avvocato del popolo.\nIl Parlamento nomina, senza possibilit\u00e0 di revoca, sei dei nove membri della Corte costituzionale. Tre sono indicati dalla Camera dei deputati e tre dal Senato (art. 142 della Costituzione).\nControllo parlamentare.\nIl Parlamento ha il dovere di verificare la corretta applicazione della Costituzione e delle leggi da parte delle autorit\u00e0 statali e realizza tali attivit\u00e0 di controllo per mezzo di varie forme.\nIn primo luogo diverse istituzioni hanno l'obbligo di fornire regolari rendiconti al Parlamento. Il Presidente della Romania si rivolge alle assemblee in seduta congiunta una volta l'anno riguardo ai principali problemi politici del paese. Ad inizio mandato il Governo \u00e8 obbligato a sottoporre il proprio programma per votazione e fiducia. La Corte dei conti e l'Avvocato del popolo presentano periodicamente rapporti sul proprio operato all'assembela parlamentare. Il Parlamento, inoltre, pu\u00f2 ricorrere ad interrogazioni e interpellanze rivolte ai membri del Governo o ai dirigenti di altri organi della pubblica amministrazione per ottenere precisazioni o spiegazioni. Deputati e senatori hanno il diritto di chiedere informazioni o documenti necessari per il loro lavoro agli organi di Stato e questi hanno l'obbligo di fornirle.\nUn ulteriore metodo di controllo \u00e8 esercitato tramite le commissioni speciali e le commissioni d'inchiesta che, se previsto dai regolamenti di funzionamento, possono disporre di poteri giudiziari, riservandosi l'opportunit\u00e0 di citare testimoni che hanno l'obbligo legale di comparire di fronte alla commissione.\nForme indirette di controllo sono le petizioni che vengono trasmesse ai parlamentari dai cittadini. Deputati e senatori, infatti, in modo da risolvere le petizioni, possono fungere da intermediari con le commissioni parlamentari o con altre istituzioni pubbliche. Allo stesso modo il Parlamento \u00e8 responsabile per la nomina dell'Avvocato del popolo, organo di controllo incaricato di sorvegliare la difesa delle libert\u00e0 delle persone fisiche contro gli abusi delle autorit\u00e0 pubbliche.\nIndirizzo politico.\nNell'esercizio delle deleghe affidate dai cittadini il Parlamento \u00e8 responsabile a livello costituzionale di diverse funzioni che regolano l'indirizzo sociale, economico, culturale, statale e giuridico del paese. Tra queste, il Parlamento approva il bilancio e il programma di governo; dichiara lo stato di mobilitazione; decide le norme elettorali; regolamenta l'organizzazione e il funzionamento degli organi di Stato, dei partiti politici e delle forze armate; statuisce reati e pene; disciplina il sistema fiscale e dispone l'emissione di moneta.\nAl Parlamento vengono affidate anche alcune competenze in politica estera quali la ratifica e la denuncia dei trattati internazionali; la possibilit\u00e0 di dichiarare lo stato di guerra; la decisione di sospendere o concludere le ostilit\u00e0 militari.\nOrganizzazione e funzionamento propri.\nLe due camere godono di propri regolamenti di funzionamento stabiliti internamente, che definiscono lo svolgimento delle attivit\u00e0 parlamentari.\nTra i poteri di autoregolamentazione, il Parlamento pu\u00f2 ratificare o annullare la convalida dei parlamentari eletti; adottare i propri regolamenti di funzionamento; nominare e disciplinare gli organi interni di lavoro; approvare il proprio bilancio; gestire determinati aspetti riguardanti lo status del parlamentare.\nIter legislativo.\nL'iter legislativo \u00e8 trattato dalla Costituzione della Romania agli artt. 73-79.\nLeggi ordinarie e leggi organiche.\nLa procedura di elaborazione delle leggi comprende le seguenti fasi:\nI parlamentari e il Governo iniziano l'iter legislativo sottoponendo le proprie proposte alla camera competente quale assemblea di prima lettura.L'art. 75 della Costituzione, introdotto dalla riforma del 2003, divide le due camere in assemblea di prima lettura (in rumeno: \"prim\u0103 camer\u0103 sesizat\u0103\" oppure \"camera de reflec\u021bie\") e assemblea decisionale (\"camera decizional\u0103\") in base a determinate aree di competenza espressamente previste dal testo costituzionale. La camera decisionale \u00e8 quella che stabilisce la forma finale di una legge. La Camera dei deputati \u00e8 decisionale per i progetti legge in cui il Senato \u00e8 camera di prima lettura e viceversa. La Camera dei deputati \u00e8 assemblea di prima lettura per la ratifica di trattati e accordi internazionali e per determinate leggi organiche espressamente previste dal testo costituzionale. Il Senato \u00e8 assemblea di prima lettura per i progetti di legge ordinaria e per specifiche leggi organiche.\nLa camera di prima lettura si pronuncia entro 45 giorni dalla presentazione del progetto di legge, termine prolungato a 60 giorni nel caso di leggi particolarmente complesse. Oltrepassato tale limite, il progetto viene considerato adottato. In seguito all'approvazione o al respingimento da parte della camera di prima lettura, il progetto di legge viene trasmesso all'altra camera che, in qualit\u00e0 di assemblea decisionale, ne delibera la forma finale. Non sono previsti limiti temporali per la votazione in camera decisionale.\nEntrambe le camere eseguono separatamente dibattito e votazione sulla base dei rapporti delle proprie commissioni parlamentari interne specializzate in materia. Le relazioni delle commissioni parlamentari vengono redatte e successivamente adottate sentito il parere del Consiglio legislativo, organo consultivo del Parlamento specializzato in legislazione.\nLa Costituzione (art. 67) stabilisce nella maggioranza dei membri il quorum di presenza per le votazioni. Le leggi organiche e le decisioni sui regolamenti interni delle camere si adottano con il voto della maggioranza del totale dei membri di ciascuna camera, mentre le leggi ordinarie e gli altri tipi di decisioni si adottano con il voto della maggioranza dei membri presenti in ciascuna camera. Su richiesta del Governo, o di propria iniziativa, il Parlamento pu\u00f2 scegliere di adottare progetti di legge in procedura d'urgenza, processo descritto dai regolamenti interni delle camere.\nSecondo i regolamenti interni, prima della promulgazione, la legge adottata dalla camera decisionale viene trasmessa a Governo, Alta corte di cassazione e giustizia e Avvocato del popolo, in modo da consentire loro l'esercizio del diritto di appello alla Corte costituzionale per verifica della legittimit\u00e0 della legge, secondo le previsioni dell'art. 146 della Costituzione. \u00c8 data la possibilit\u00e0 di rivolgersi alla Corte costituzionale anche al Presidente della Romania, ai presidenti delle due camere, a 50 deputati, o 25 senatori. In caso di conferma di incostituzionalit\u00e0 da parte della Corte, la legge viene rimandata alle camere per analisi e correzione.\nLa legge adottata dall'assemblea decisionale viene trasmessa al Presidente della Romania, che procede alla sua promulgazione entro venti giorni dal ricevimento. \u00c8 facolt\u00e0 del Presidente della Romania, una sola volta, rimandare una legge in Parlamento per riesame. La legge, rivisitata dal Parlamento e inviata nuovamente al capo di Stato, oppure sulla quale si sia espressa la Corte costituzionale, deve essere promulgata entro dieci giorni.\nLa legge viene pubblicata sulla Gazzetta Ufficiale (\"Monitorul Oficial\") ed entra in vigore tre giorni dopo la data di pubblicazione, se non espressamente indicato diversamente.\nCompetenze delle due camere.\nCome disposto dall'art. 75 della Costituzione e chiarito dai regolamenti interni (Regolamento della Camera dei deputati art. 91 e Regolamento del Senato art. 92), i due rami del Parlamento sono competenti quali camera di prima lettura o decisionale per le seguenti aree:\nLeggi costituzionali.\nNon possono essere oggetto di revisione costituzionale punti che intacchino il carattere nazionale, indipendente, unitario e indivisibile dello Stato rumeno, la forma di governo repubblicana, l'integrit\u00e0 del territorio, l'indipendenza della giustizia, il pluralismo politico e la lingua ufficiale. Non sono ammesse modifiche che abbiano come risultato la soppressione dei diritti e delle libert\u00e0 fondamentale dei cittadini. La Costituzione non pu\u00f2 essere rivista in periodo di stato d'assedio, d'urgenza o di guerra.\nSecondo l'art. 150 della Costituzione la procedura pu\u00f2 essere iniziata dal Presidente della Romania su proposta del Governo; da almeno un quarto del numero dei deputati e dei senatori; da almeno 500.000 cittadini.\nDal punto di vista procedurale le iniziative di revisione costituzionale vengono analizzate separatamente dalla Camera dei deputati e dal Senato e si adottano con il voto di almeno due terzi del numero totale dei membri di ciascuna camera. Nell'eventualit\u00e0 in cui il Senato adotti la stessa forma elaborata dalla Camera dei deputati, il progetto viene trasmesso alla Corte costituzionale per verifica. In caso di incostituzionalit\u00e0 la Corte rimanda il progetto in Parlamento.\nSe il Senato, al contrario, respinge il testo presentato dalla Camera, l'iter si interrompe.\nQualora il Senato adotti un testo diverso da quello della Camera dei deputati, si ricorre alla procedura di mediazione, con la creazione di un'apposita commissione comune convocata dai presidenti delle due camere, avente quale fine l'eliminazione delle differenze tra le due versioni. Per l'adozione il rapporto della commissione di mediazione deve essere approvato da due terzi del totale dei membri di ciascuna camera. Nel caso in cui la commissione non giunga ad un accordo, oppure il rapporto della commissione sia respinto da una delle due camere, il Parlamento si riunisce in seduta congiunta, sottoponendo a dibattito e votazione le due versioni del progetto di revisione costituzionale. In tal caso per l'adozione \u00e8 necessario il voto di tre quarti dei parlamentari.\nIl testo approvato da entrambe le camere viene verificato d'ufficio dalla Corte costituzionale e, quindi, in mancanza di obiezioni viene sottoposto a referendum popolare, da organizzarsi entro 30 giorni dall'adozione del Parlamento. La riforma costituzionale entra in vigore se votata favorevolmente dai cittadini secondo le regole della legge referendaria. L'art.5 dell'attuale legge 3 del 22 febbraio 2000 (aggiornata nel 2014) prevede che il referendum sia convalidato con un quorum pari al 30% degli elettori e che i voti validi rappresentino almeno il 25% degli iscritti alle liste elettorali permanenti.\nProcedura di mediazione.\nLa riforma costituzionale del 2003 ha introdotto la differenziazione in camera di prima lettura e camera decisionale. Precedentemente entrambe le assemblee avevano le stesse competenze, con la possibilit\u00e0 che le camere approvassero due testi diversi su una singola legge o proposta legislativa. Per giungere ad un'unica versione si ricorreva alla procedura di mediazione (\"mediere\"), prevista dall'ex art. 76 della Costituzione.\nI presidenti di Camera dei deputati e Senato istituivano una speciale commissione parlamentare composta da un numero uguale di membri provenienti da entrambe le camere, incaricata di negoziare una soluzione finale da sottoporre a votazione del Parlamento. Nel caso in cui le divergenze non fossero state risolte dalla commissione o il relativo rapporto non approvato dal Parlamento, si ricorreva a dibattito e votazione dei due diversi testi in seduta congiunta.\nSecondo l'attuale legislazione \u00e8 possibile ricorrere alla procedura di mediazione solamente per i progetti di legge registrati prima della riforma del 2003 o per i progetti riguardanti leggi costituzionali (cfr. artt. 79-92 del regolamento della Camera dei deputati e artt. 154-159 del regolamento del Senato)."}
{"id": "1082101", "revid": "74173", "url": "https://it.wikipedia.org/wiki?curid=1082101", "title": "Parlamento romeno", "text": ""}
{"id": "1082102", "revid": "44939", "url": "https://it.wikipedia.org/wiki?curid=1082102", "title": "Papaya", "text": ""}
{"id": "1082104", "revid": "74173", "url": "https://it.wikipedia.org/wiki?curid=1082104", "title": "Parlamento rumeno", "text": ""}
{"id": "1082106", "revid": "1745361", "url": "https://it.wikipedia.org/wiki?curid=1082106", "title": "Ponto (divinit\u00e0)", "text": "Ponto () \u00e8 un personaggio della mitologia greca. \u00c8 una divinit\u00e0 primordiale del mare.\n\u00c8 una divinit\u00e0 conosciuta anche nella mitologia romana.\nGenealogia.\nFiglio nato da Gaia per partenogenesi o di Etere e Gaia.\nDalla stessa Gaia gener\u00f2 Nereo, Ceto, Forco, Euribia, Taumante, Egeone ed i Telchini. \nDa Talassa gener\u00f2 i pesci.\nMitologia.\nEra la personificazione divina e maschile del mare, nato agli albori della creazione ed era il mare stesso, non solo la sua divinit\u00e0 residente. \n\u00c8 antecedente agli dei dell'Olimpo e non possiede nessuna leggenda a lui dedicata e figura solo nelle genealogie teogoniche e cosmogoniche.\nLa sua controparte femminile \u00e8 Talassa e nei mosaici greco-romani Ponto \u00e8 spesso raffigurato con una testa gigantesca, le corna di chele di granchio ed una barba grigio-acquosa. \nNella maggior parte dell'arte musiva per\u00f2, al suo posto viene rappresentato Oceano che nell'evoluzione della mitologia prese il suo posto.\nLa scultura romana del II secolo d.C. (in foto) rappresenta Ponto che sorge dalle alghe ed ha un timone nella mano destra e si appoggia alla prua di una nave. Indossa una corona murale ed accompagna Fortuna, i cui drappeggi appaiono a sinistra. \nPonto e Fortuna sono divinit\u00e0 protettrici gemelle del porto di Tomis (l'odierna Costanza).\nNella cultura di massa.\nPonto \u00e8 uno degli antagonisti principali del manga \"I Cavalieri dello zodiaco - Episode G,\" in cui ha come scopo sacrificare i Titani (a esclusione della sua alleata Mnemosine) affinch\u00e9 sua madre Gaia (unico essere per cui dimostri una forma d'amore) possa tornare in vita assorbendone la Dunamis (il Cosmo degli dei) e riportare la Terra nelle mani degli dei che la crearono."}
{"id": "1082108", "revid": "93328", "url": "https://it.wikipedia.org/wiki?curid=1082108", "title": "Imprenditrice", "text": ""}
{"id": "1082109", "revid": "775372", "url": "https://it.wikipedia.org/wiki?curid=1082109", "title": "Congiura di Valladolid", "text": "La congiura di Valladolid fu opera di una giunta sovversiva stabilitasi nella sovrintendenza di Michoac\u00e1n in Messico all'inizio del XIX secolo. Tra i suoi membri si trovavano Jos\u00e9 Mar\u00eda Garc\u00eda Obeso e Jos\u00e9 Mariano Michelena, cos\u00ec come vari ufficiali di basso rango e membri del basso clero. I congiurati di Valladolid pretendevano la creazione di un congresso sovrano formato dai rappresentanti delle citt\u00e0 della Nuova Spagna e che come la Giunta del Messico governasse in nome di re Ferdinando VII di Spagna il cui trono era stato occupato dai francesi. La congiura venne scoperta nel settembre del 1809 e i suoi membri vennero processati e incarcerati, ma successivamente furono graziati dal vicer\u00e9 Lizana."}
{"id": "1082111", "revid": "93328", "url": "https://it.wikipedia.org/wiki?curid=1082111", "title": "Donna politica", "text": ""}
{"id": "1082113", "revid": "1573940", "url": "https://it.wikipedia.org/wiki?curid=1082113", "title": "Contea di Musselshell", "text": "La contea di Musselshell (in inglese Musselshell County) \u00e8 una contea del Montana. Il suo capoluogo amministrativo \u00e8 Roundup.\nGeografia fisica.\nLa contea ha un'area di 4.846 km\u00b2 di cui lo 0,20 % \u00e8 coperto d'acqua. Confina con le seguenti contee:"}
{"id": "1082114", "revid": "123946999", "url": "https://it.wikipedia.org/wiki?curid=1082114", "title": "Davide Sapienza", "text": "Biografia.\nDavide Sapienza inizia a lavorare nell'editoria musicale come autore di libri rock, conduttore radiofonico (Radio Popolare), critico musicale, nel 1984. Ha scritto per le principali riviste musicali specializzate, \u00e8 stato inviato da Milano per Il Tirreno e ha curato per RAI DSE la sezione \"Parole e Musica\" al programma Tortuga (1993-1994). Altre collaborazioni dal 2005 includono La Stampa, La Rivista della Montagna, GQ Italia, Diario. Attualmente \u00e8 collaboratore del Corriere della Sera (Bergamo) come editorialista e autore di reportage. Ha collaborato 10 anni con Arcana Editrice di Milano, come traduttore, curatore, consulente editoriale: tra i libri da lui curati i pi\u00f9 noti sono dedicati agli U2, Simple Minds, Waterboys, Neil Young, Nirvana, Frank Zappa, Smashing Pumpkins, Jimi Hendrix . Dal 1996 al 2004 \u00e8 stato label manager italiano della Rykodisc (poi Palm Pictures/Rykodisc), ottenendo due premi alla carriera al Club Tenco (Bruce Cockburn e Norma Waterson), lavorando con personaggi come Robert Wyatt e Joe Boyd. Da ricordare il disco d'oro con i Cousteau (in licenza Nun Ent.). Tra il 1985 e il 1998 collabora con Buscadero, \"Il Mucchio\", Velvet, Musica! di \"Repubblica\", Musica&amp;Dischi, Radio Popolare. Nel 1984 fonda (insieme a Giuseppe Calegari) e dirige \"Fire\", rivista indipendente inizialmente dedicata agli U2.\nTra gli interessi principali in questa prima fase professionale spicca quello per i temi legati ai nativi americani. Cura le edizioni italiane di libri di poeti come John Trudell e Lance Henson, per i quali presenta alcune reading pubbliche, e organizza il primo tour italiano di Trudell, che seguir\u00e0 anche in veste di label manager per Rykodisc.\nNel 1998 lascia il giornalismo musicale per dedicarsi alla scrittura e al viaggio attivo (camminando territori anche con gli sci da escursionismo e viaggiando in bicicletta) come forma di esplorazione geografica e interiore. La sua narrativa - ispirata al rapporto con la natura e il territorio, prendendo a modello scrittori come Barry Lopez - si sviluppa nel corso di alcuni intensi anni di attivit\u00e0 lontano dai media. Il debutto letterario porta il titolo di \"I Diari di Rubha Hunish\", (settembre 2004, in e book, con fotografie dell'autore e un racconto inedito, nel luglio 2014 e infine in versione \"redux\" nel marzo 2017). Con una serie di conferenze e reading musicali insieme alla moglie Cristina Don\u00e0 (lo spettacolo si chiama \"Il Suono del Cammino\"), parte la seconda parte della sua storia professionale che vede anche il ritorno al giornalismo: reportage da luoghi remoti del pianeta, per \"Specchio\" (La Stampa), \"La Rivista della Montagna\", \"GQ\", \"Diario\" ; ma sempre senza dimenticare la musica, come poi evidenziato dal suo ritorno a una pubblicazione rock nel 2019 con \"Attraverso Le Terre Del Suono\".\nDopo un viaggio del 2006 nelle terre del Nord del Canada (Yukon), sulle tracce di Jack London, cura una versione del racconto londoniano \"To build a fire\", \"Preparare un fuoco\", traduce il libro di Dick North \"Il marinaio nella neve. Jack London e il Grande Nord\". Questa attivit\u00e0 di studi londoniani - che lo porta a essere invitato dalla American Literature Association in California nel 2007 - prosegue con altre nuove traduzioni che lo fanno conoscere come studioso e traduttore del grande scrittore statunitense. Dal 2010 Marco Paolini, utilizza la traduzione di \"Preparare un fuoco\" come fulcro dello spettacolo \"Ballata di Uomini &amp; Cani\". Nel 2006, dopo una spedizione invernale in Norvegia (traversata con sci del Dovrefjell) arriva il viaggio in Nunavut, dove risiede presso una famiglia Inuit, proseguendo su uno dei suoi temi pi\u00f9 studiati, ovvero quello delle terre artiche, della loro cultura e dell'esplorazione, sulla traccia di libri come \"Sogni Artici\" di Barry Lopez, del quale ha anche curato \"Resistance \"(2008), \"Una geografia profonda \"(2014) e la storia edita da Harper's nel 2013\" Frammento di cielo \"(2014, ebook edito da Feltrinelli Zoom), sconvolgente rivelazione e analisi legata agli abusi sessuali subiti durante l'infanzia dall'autore.\nDopo l'edizione limitata di \"Taivitii\" (foto e testi poetici che fanno parte di un lavoro di ricerca visiva e letteraria), nel 2007 pubblica \"La Valle di Ognidove\", romanzo-viaggio di luoghi reali e immaginari a cui viene dedicato un apposito sito internet. L'idea dell'Ognidove ispirer\u00e0 il regista svizzero Fabio Calvi a girare il documentario \"La sapienza di Davide. Parole in cammino\", in onda per la prima volta il 5 aprile 2009 sulla Tv Svizzera Italiana. Il libro \"La Valle di Ognidove\" segna anche la nascita della collaborazione con il cantantautore e chitarrista Francesco Garolfi, insieme al quale realizzer\u00e0 i reading musicali \"La stagione di Ognidove\" e \"Il signor Loci, presumo?\", oltre all'ideazione dell'album di Garolfi \"1968: Odissea nel Rock\". Nel 2014, alla performance dedicata a Jack London \"Il richiamo di Zanna Bianca\" e per la quale Garolfi scrive le canzoni strumentali raccolte nel cd \"Wild\" di accompagnamento alla lettura. La performance far\u00e0 parte della settimana dedicata al centenario della scomparsa del grande scrittore californiano presso il Teatro Miela di Trieste, con la direzione artistica del regista, gi\u00e0 direttore della Civica Scuola di Teatro Paolo Grassi di Milano, Massimo Navone e di Sapienza.\nCon l'intensificarsi di viaggi, reportage e performance letterarie-musicali , gli studi londoniani fruttano un importante invito, da parte della \"American Literature Association\" per una conferenza sul Naturalismo a Newport Beach in California, dove presenta il saggio, \"Who Killed The Italian Wilderness?\", poi pubblicato in italiano sulla rivista universitaria statunitense \"The Waters of Hermes\". In California, Sapienza visita la fattoria di Jack London e incontra il nipote Milo Shepard.La spedizione nell'artico norvegese del febbraio 2008, precede varie conferenze sul mondo artico e il popolo Inuit. Il libro \"La Valle di Ognidove\", nel frattempo, fa scegliere all'autore di presentarlo con letture all'aperto accompagnate da passeggiate con l'autore (che nel tempo diventeranno i cammini geopoetici), un modo di operare che lo vede tra i primi autori a fare questa scelta e che porter\u00e0 negli anni a presentare anche in Norvegia e in Lussemburgo. Negli stessi anni Sapienza \u00e8 coinvolto in due lavori importanti; il primo \u00e8 la co-sceneggiatura del documentario \"Scemi di guerra\" di Enrico Verra, trasmesso il 25 aprile 2008 per Sky su History Channel (poi edito in DVD da Istituto Luce, 2011). Il documentario racconta gli effetti devastanti della guerra di trincea sulla psiche dei soldati durante la Prima guerra mondiale e riceve recensioni molto positive (come quella di Aldo Grasso sul Corriere della Sera). Il secondo lavoro \u00e8 la cura dell'apparato critico del grande classico di Jack London, Martin Eden, per gli Oscar Classici Mondadori.\nNell'ottobre 2008 torna in Canada, per un lungo e articolato viaggio tra Qu\u00e9bec e Columbia Britannica, dove visita la \"wilderness\" pressoch\u00e9 sconosciuta in Europa della Flathead Valley. Il racconto di questo viaggio, uscito su GQ, verr\u00e0 inserito nell'edizione 2011 de \"I\" \"Diari di Rubha Hunish\"). L'esperienza porta al primo libro a quattro mani: \"Tremilachilometri a mano\", raccolta di riflessioni poetiche ispirate alle fotografie di Andrea Aschedamini, collaborazione che proseguir\u00e0 con i volumi firmati dalla coppia \"L'invisibile canto del silenzio \"(2010) e Le Orovie (2011), dove i testi di Davide sono tutti scritti a mano.\nTornato dal Canada, inizia il lavorare per \"La Strada Era L'Acqua (\"2010, nuova edizione 2015), mentre gi\u00e0 a fine febbraio del 2009 pubblica \"Il cacciatore di anime\" di Jack London: due racconti junghiani scritti dopo che London - negli ultimi mesi di vita\u00a0\u2013 aveva scoperto le opere del celebre psicanalista Carl Gustav Jung. Con l'uscita del \"Martin Eden\" (accolto da recensioni positive, tra cui quella di Goffredo Fofi su \"Avvenire\", che definisce Sapienza un innovativo studioso londoniano), a fine marzo, per il \"Circolo dei Lettori\" di Torino, Davide Sapienza cura la prima manifestazione in Italia dedicata a Jack London, \"I giorni di Jack\": tre giorni di eventi con ospiti quali Vinicio Capossela, impegnato in una lettura musicale su testi londoniani, e con la reading musicale assieme a Francesco Garolfi, \"Il Silenzio Bianco\". Dopo l'uscita di \"La strada era l'acqua\" e del manuale di scrittura creativa, redatto con Franco Michieli, Scrivere la natura (2012), il 2012 viene dedicato alla diffusione della tematica sui diritti della natura attraverso conferenze, incontri pubblici e la traduzione del volume di Cormac Cullinan \"I Diritti della Natura. Wild Law\". Arriva poi la revisione di \"I Diari di Rubha Hunish\", con l'aggiunta di inediti e un'appendice che include i migliori reportage e saggi scritti tra il 2005 e il 2009. La tematica del camminare passa attraverso un'importante pubblicazione per la rivista statunitense \"Words Without Borders\" dove scrive un racconto dedicato al trekking urbano di Milano, gi\u00e0 edito in italiano per la rivista GQ e realizzato con il geografo ed esploratore Franco Michieli, che verr\u00e0 tradotto e incluso nella parte II di \"Camminando\" (2014 e 2015 in ebook). Nel 2009, Sapienza (con Erri De Luca, Marco Aime, Eraldo Affinati) contribuisce con \"Il futuro della Natura\" al volume curato dal poeta e filosofo Italo Testa, \"Pensieri viandanti. L'etica del camminare\".\nNel 2010 oltre a \"La strada era l'acqua\", esce \"L'invisibile canto del silenzio\" per EDUCatt (laboratorio editoriale dell'Universit\u00e0 Cattolica di Milano), ispirato a una permanenza, con il fotografo Aschedamini, presso l'Abbazia di Chiaravalle. Sul fronte degli studi londoniani e polari, escono \"La strada. Diario di un vagabondo\", in cui Sapienza inserisce i diari inediti di un giovane Jack London nell'edizione del suo classico \"road book\" del 1907, \"John Barleycorn. Memorie alcoliche\". Lavoro pi\u00f9 particolare \u00e8 il ritorno in libreria, dopo mezzo secolo, del volume \"La spedizione della Fram\" di Fridtjof Nansen, il grande esploratore polare e scienziato, Premio Nobel per la Pace nel 1922. Nel febbraio 2011 esce la sua traduzione e curatela del classico di Jack London \"Il richiamo della foresta\" di Jack London, nella quale compaiono anche i racconti \"Preparare un fuoco\" (in nuova traduzione) e B\u00e2tard.\nNell'aprile 2011, con RSI (Tv Svizzera Italiana), scrivendo insieme al fratello Guido, per la regia di Roberto Minini-Mer\u00f2t il testo per un servizio sulla citt\u00e0 dell'Aquila, \"La democrazia del camminare\". Dopo il Premio Pigna d'Argento a Bormio nell'estate del 2011, arriva \"La musica della neve. Piccole variazioni sulla materia bianca\" (Ediciclo Editore). Un viaggio reale e profondo nella neve, elemento naturale amato, che diventa la performance, con musiche del polistrumentista Giuseppe Olivini \"La musica delle neve.experience\" (poi pubblicata in cd limited edition nel 2013).\nNel 2013, spicca la traduzione e cura dell'unico romanzo di Edgar Allan Poe \"Le avventure di Gordon Pym\" (Feltrinelli). Nel novembre 2013, viene invitato a collaborare con il dorso bergamasco (dove RCS ha aperto una redazione l'anno precedente) del Corriere della Sera, che verso la fine del 2019 sta per arrivare a 300 uscite consecutive. \nNel 2014 pubblica tre volumi di Jack London, \"Zanna Bianca \"(Feltrinelli), \"I Diari dell'Apocalisse\" (Piano B Edizioni), \"L'orribile bruto\" (Transeuropa). Di particolare rilevanza \u00e8 la cura e la traduzione dell'antologia italiana concordata con l'autore, \"Una geografia profonda. Scritti sulla Terra e l'immaginazione\" (Galaad Edizioni) di Barry Lopez, mentre per ERSAF esce il volume \"La Via dei Silter\". \"Camminare nello spazio, respirare nel tempo\" (ERSAF) insieme a Franco Michieli. L'opera, dedicata a un nuovo cammino lungo 80\u00a0km tracciato dagli autori nell'Area Vasta Valgrigna in Lombardia, \u00e8 il frutto di un lavoro durato due anni sul grande territorio a esplorare, rilevare tracciati, fotografare, prendere appunti, immaginare. \"La Via dei Silter\" verr\u00e0 proposto dalla prestigiosa pubblicazione Meridiani Montagne, nel 2017, come uno dei cinque nuovi cammini italiani pi\u00f9 interessanti. \nLa scrittura, i viaggi, i cammini geopoetici, le performance, sono dal 2012 frutto anche della collaborazione con l'officina creativa ALPES, esempio unico in Italia di un lavoro concertato con i propri autori, che per Sapienza si concentra molto sui cammini geopoetici. Nel 2016, uno di questi cammini sar\u00e0 presentato al festival letterario norvegese, nel Nordland, a Bodo, \"Det Vilde Ord\". L\u00ec nasce l'invito per una prima residenza dal Nordland Nasjonal Parksenter dove inizier\u00e0 un lavoro che prosegue ancora oggi e che ha portato il suo nome ad apparire tra i partner europei per il progetto Bodo2024, citt\u00e0 europea della cultura. \nIl 5 novembre 2014 esce \"Camminando\" (in ebook dal maggio 2015), ispirato a un viaggio in Scozia e seguito da diverse cammini geopoetici che proseguono con crescente successo. Il 10 ottobre 2015 a Torino riceve il riconoscimento \"Le ghiande di Cinemambiente\", istituito per la 18\u00aa edizione del prestigioso film festival piemontese dedicato all'ecologia. Nel 2016, esce la prima raccolta di poesie \"Il Durante Eterno Delle Cose\" (solo in ebook per Feltrinelli Zoom Poesia). Mentre le attivit\u00e0 con ALPES, i cammini geopoetici, il giornalismo, proseguono, \u00e8 del 2017 - dopo la pubblicazione di un'edizione definitiva de \"I Diari di Rubha Hunish\" (con illustrazioni e postfazione di Tiziano Fratus) l'uscita del racconto geopoetico \"La vera storia di Gottardo Archi\" per la collana Genius Loci dell'editore Bolis 1833 di Bergamo, primo testo di impianto dichiaratamente geopoetico pubblicato da Sapienza, ispirato alle Mura veneziane della citt\u00e0 dei Mille (Patrimonio UNESCO dal 2017). Gi\u00e0 dal dicembre 2017, con il debutto alla rassegna bresciana \"Alture\", Davide insieme al jazzista Gabriele Mitelli (consacrato da \"Musica Jazz\" talento italiano del 2017), inizia una nuova performance letteraria-musicale, \"La parola selvatica (il suono)\", che debutta per la prima volta in versione completa a Milano il 24 marzo 2018.\nNel marzo 2019 Sapienza pubblica \"Il Geopoeta. Avventure nelle Terre della Percezione\", volume che conclude il ciclo narrativo iniziato nel 2004 da \"I Diari di Rubha Hunish\". Otto mesi dura \"The Geopoetic Tour\", con presentazioni e cammini geopoetici (come quelli della rassegna inaugurata nel 2018, Nel Cuore della Montagna, a cura del Sistema Bibliotecario Valle Seriana e di Alpes) in Italia e in Norvegia, ancora al festival \"Det Vilde Ord\". Mentre il suo nome e la geopoetica sono inclusi in uno dei progetti di ARCTICULATION, il progetto della citt\u00e0 artica di Bod\u00f8 che vale la proclamazione a capitale europea della cultura per l'anno 2024 (Bodo2024). Con Il Geopoeta che annuncia anche, in uno dei suoi capitoli, l'arrivo della nuova performance musicale letteraria, la cui direzione musicale \u00e8 affidata al musicista e storico del rock Marco Grompi. \"Attraverso Le Terre Del Suono\" diventa anche il titolo del volume che esce il 22 novembre 2019 per Edizioni Underground?, ritorno a un volume dedicato alla musica dopo ventidue anni. \nOpere.\nCura e Traduzione.\nJACK LONDON. Prima di Adamo (Il Margine, Erickson, 2021)\nJACK LONDON. Il Richiamo della Foresta. Ill Maurizio Quarello (Orecchio Acerbo, 2016) \nJACK LONDON. Il Vagabondo delle Stelle (Feltrinelli, 2015)\nJACK LONDON. L'Orribile Bruto (Transeuropa, 2014)\nJACK LONDON. I Diari dell'Apocalisse (Piano B Edizioni, 2014)\nJACK LONDON. Zanna Bianca (Feltrinelli, 2014)\nJACK LONDON. Il richiamo della foresta (Feltrinelli, 2011)\nJACK LONDON. John Barleycorn (Mattioli1885, 2010)\nJACK LONDON. La Strada. Diari di un vagabondo (Castelvecchi, 2010)\nJACK LONDON. Martin Eden (Oscar Mondadori, 2009). Curatela.\nJACK LONDON. Cacciatore di Anime (Mattioli 1885, 2009)\nJACK LONDON. Rivoluzione (Mattioli1885, 2007)\nJACK LONDON. Preparare un fuoco (Mattioli1885, 2007)\nBARRY LOPEZ. Una geografia profonda (Galaad Edizioni, 2014) \nBARRY LOPEZ. Resistance. (BaldiniCastoldiDalai, 2008)\nBARRY LOPEZ. Sogni Artici. (BaldiniCastoldiDalai, 2006). Curatela.\nFRIDTJOF NANSEN. La spedizione della Fram (Carte Scoperte, 2010) \nFRIDTJOF NANSEN. Nel cuore della Groenlandia (Galaad Edizioni, 2011) \nROBERT F. SCOTT. I Diari del Polo (Carte Scoperte, 2009) \nJUAN CARLOS KREIMER. Bici Zen. Ciclismo urbano come meditazione (Utet De Agostini 2019)\nEDGAR ALLAN POE. Le avventure di Gordon Pym (Feltrinelli, 2013) \nARTHUR CONAN DOYLE. Un'avventura artica (Utet De Agostini, 2016)\nCORMAC CULLINAN. I Diritti della Natura.Wild Law (Piano B editore, 2012) \nDICK NORTH. Il marinaio nella neve. Jack London nel grande nord. (CDA&amp;Vivalda, 2007)\nJOHN TRUDELL. Stickman. (Selene Edizioni, 1995). Traduzione.\nPETER MATTHIESSEN. Nello spirito di Cavallo Pazzo (Frassinelli, 1994) \nLANCE HENSON. Tra il buio e la luce (Selene Ed., Milano 1993) \nPrefazioni e partecipazioni.\nJACK LONDON. The Paths Men Take (Contrasto Books, 2016). Saggio introduttivo\nJACK LONDON. Le strade dell'uomo (Contrasto Books, 2015). Saggio introduttivo\nJACK LONDON.\u00a0 La valle della luna (Galaad Edizioni, 2013). Prefazione.\nJACK LONDON. Burning Daylight (Mattioli1885, 2008). Prefazione.\nJORN RIEL.\u00a0 Prima del domani (Iperborea, 2009). Postfazione.\nEditoria musicale.\n\"Attraverso Le Terre Del Suono\", Edizioni Underground?, novembre 2019"}
{"id": "1082116", "revid": "69866460", "url": "https://it.wikipedia.org/wiki?curid=1082116", "title": "Oli minerali insetticidi", "text": "Gli oli minerali insetticidi sono prodotti derivati dalla distillazione frazionata del petrolio greggio, impiegati in agricoltura per la loro azione insetticida.\nComposizione chimica ed azione biologica.\nQuesti prodotti sono una miscela di idrocarburi prevalentemente saturi. Nella loro composizione entrano a far parte idrocarburi alifatici ad alto peso molecolare (paraffine) e aromatici. La loro azione biologica si esercita sia sulle piante (fitotossicit\u00e0) sia sugli insetti (azione insetticida). La fitotossicit\u00e0 \u00e8 conseguente alla penetrazione per capillarit\u00e0 all'interno dei tessuti vegetali, mentre l'azione insetticida \u00e8 dovuta all'occlusione degli spiracoli tracheali con conseguente morte dell'insetto per asfissia.\nIn generale i composti aromatici sono fitotossici oppure non hanno azione insetticida, perci\u00f2 nella composizione devono prevalere le paraffine.\nPer quanto riguarda i componenti alifatici, l'azione insetticida e la fitotossicit\u00e0 sono associate al peso molecolare. Le paraffine con peso molecolare inferiore a 280-290 u hanno una modesta azione insetticida, quelle con peso molecolare superiore a 330-340 u sono invece fitotossici. Gli idrocarburi insaturi hanno invece un'azione pi\u00f9 energica sia nell'effetto insetticida sia nella fitotossicit\u00e0.\nI processi di raffinazione dopo la distillazione hanno lo scopo di ridurre l'effetto fitotossico degli olii minerali per saturazione dei doppi legami con acido solforico (solfonazione). Il grado di raffinazione \u00e8 indicato dal \"residuo insolfonabile\" (UR, \"unsulfonatable residue\") ed esprime la percentuale di idrocarburi che non reagisce alla solfonazione.\nOli antracenici.\nDetti anche \"oli invernali\" o \"oli bruni\" o \"oli pesanti\", sono oli minerali a basso grado di raffinazione, pertanto composti da una quota consistente di idrocarburi aromatici polinucleati e insaturi. L'uso per scopi agricoli non \u00e8 pi\u00f9 ammesso per ragioni di impatto ambientale e sanitario, a causa del potenziale rischio cancerogeno. Hanno un colore bruno-rossastro (da cui il nome di \"oli bruni\") e una bassa volatilit\u00e0, pertanto stazionano pi\u00f9 a lungo sui vegetali. L'uso ripetuto richiedeva periodici trattamenti con polisolfuri allo scopo di rimuovere la patina oleosa. Oltre all'elevata azione insetticida, gli oli antracenici hanno una spiccata fitotossicit\u00e0, e si potevano distribuire solo su piante arboree a foglia caduca durante il riposo invernale (da cui il nome di \"oli invernali\").\nOli bianchi.\nDetti anche \"oli bianchi\" o \"oli leggeri\", sono oli minerali ottenuti da un processo di raffinazione, pertanto hanno un elevato tenore in idrocarburi saturi, con UR di almeno 95-96. Il processo di raffinazione elimina la colorazione rosso-bruna degli oli minerali, lasciando il posto ad un colore bianco lattiginoso, da cui il nome attribuito a questi prodotti. Gli oli bianchi sono pi\u00f9 volatili, perci\u00f2 stazionano per tempi molto pi\u00f9 brevi sulla superficie dei vegetali. In definitiva hanno una fitotossicit\u00e0 piuttosto bassa perci\u00f2 possono essere usati anche per trattamenti primaverili su piante in vegetazione.\nA differenza degli oli bruni, gli oli bianchi hanno un impatto ambientale e sanitario molto pi\u00f9 basso. Sotto determinati vincoli sono compatibili anche con l'agricoltura biologica (trattamenti da eseguirsi entro il 31 marzo solo su piante arboree da frutto e dietro necessit\u00e0 comprovata dall'Osservatore fitosanitario). La loro azione insetticida \u00e8 per\u00f2 molto pi\u00f9 blanda. Per questo motivo, contro determinati insetti s'impiegano in combinazione con altri insetticidi, per lo pi\u00f9 fosforganici (\"Oli bianchi attivati\") in grado di agire anche per contatto o per ingestione.\nOli gialli.\nSono una miscela composta da oli minerali e DNOC. Il loro potere insetticida \u00e8 elevato in quanto combinano l'azione per asfissia degli oli minerali con quella per contatto del DNOC, tuttavia questi prodotti potevano essere usati, a causa della fitotossicit\u00e0, solo per trattamenti invernali, diretti contro le forme svernanti di afidi e cocciniglie. Il loro impiego era ammesso sulle pomacee e sulle drupacee.\nL'uso di tutti i prodotti a base di DNOC, compresi quindi gli oli gialli, \u00e8 revocato dal D.M. del 4 giugno 1999 in recepimento della Direttiva UE n. 414 del 1991.\nTossicit\u00e0 per l'uomo.\nEscludendo gli oli antracenici, il cui impiego non \u00e8 pi\u00f9 ammesso, gli oli minerali hanno un livello di tossicit\u00e0 associato alla presenza di altri insetticidi. Gli oli leggeri hanno un impatto sanitario molto basso, perci\u00f2 i formulati a base di oli bianchi sono considerati \"non classificati\" o al massimo \"irritanti\". Gli oli gialli hanno invece una tossicit\u00e0 molto pi\u00f9 alta derivata dalla presenza del DNOC, pertanto i formulati commerciali, non pi\u00f9 in commercio dal 2000, erano classificati come \"tossici\".\nAmbiti d'impiego.\nIn generale gli oli minerali sono indicati per la lotta alle forme poco mobili di insetti ad apparato boccale pungente-succhiante, in particolare le cocciniglie, gli afidi e gli stadi giovanili degli aleurodi. La presenza del DNOC negli oli gialli conferiva a questi ultimi un'azione pi\u00f9 efficace contro le uova svernanti degli acari e, soprattutto, degli afidi, mentre tale azione \u00e8 molto pi\u00f9 blanda negli oli bianchi.\nL'ambito d'impiego \u00e8 la frutticoltura (pomacee e drupacee) e l'agrumicoltura. Attualmente \u00e8 ammesso l'impiego esclusivo degli oli bianchi."}
{"id": "1082117", "revid": "767487", "url": "https://it.wikipedia.org/wiki?curid=1082117", "title": "La strada di Levi", "text": "La strada di Levi \u00e8 un film del 2006 prodotto e diretto da Davide Ferrario.\nSi tratta di un documentario che ripercorre, a distanza di sessant'anni, il viaggio di ritorno dal campo di concentramento di Auschwitz compiuto nel 1945 da Primo Levi e narrato nel romanzo \"La tregua\".\n\u00c8 stato presentato in concorso alla Festa del Cinema di Roma 2006 ed \u00e8 uscito nelle sale cinematografiche italiane il 19 gennaio 2007.\n\u00c8 stato candidato come miglior documentario ai Nastri d'argento 2007."}
{"id": "1082118", "revid": "76963", "url": "https://it.wikipedia.org/wiki?curid=1082118", "title": "Craig Anton", "text": "Anton \u00e8 diventato famoso al pubblico televisivo dopo essere stato tra il cast di \"MADtv\" e per aver interpretato il ruolo di Lloyd Diffy nella serie televisiva \"Phil dal Futuro\". Anton, figlio di Antoinette e Arthur Anton, \u00e8 nato e cresciuto a Omaha nel Nebraska. Ha un fratello pi\u00f9 piccolo, Brian (nato nel 1970) e due sorelle, Toni (nata nel 1964) e Megan (nata nel 1977). \u00c8 sposato con Lesley Barr e ha due figlie. Ha avuto il ruolo di \"Mr. Pettus\" nella serie \"Lizzie McGuire\" prodotta da Disney Channel. Nel 2007 \u00e8 protagonista del film \"Careless\"."}
{"id": "1082119", "revid": "1543377", "url": "https://it.wikipedia.org/wiki?curid=1082119", "title": "Chi Cygni", "text": "Chi Cygni (Chi Cyg / \u03c7 Cyg / \u03c7 Cygni) \u00e8 una stella visibile nella costellazione del Cigno. La sua distanza dalla Terra \u00e8 approssimativamente di 346 anni luce.\nSi tratta di una stella variabile di tipo Mira, che mostra una delle maggiori variazioni conosciute della propria magnitudine apparente: infatti essa varia tra il valore +3,62 al suo massimo e +14,20 al minimo; in questa fase la stella quindi risulta visibile solamente con un telescopio di diametro superiore a 30 centimetri. Il periodo della variabilit\u00e0 \u00e8 pari a 408,05 giorni. \nL'astronomo Gottfried Kirch scopr\u00ec la sua variabilit\u00e0 nel 1687, quando, nel luglio dello stesso anno, osserv\u00f2 che la stella sembrava \"scomparsa\" dal cielo notturno, ma che era riapparsa nel mese di ottobre.\nDi recente, tra il luglio e l'agosto del 2005, ha raggiunto, stando a diverse fonti facenti capo all'AAVSO, la magnitudine apparente di 3,8, che rappresenta il valore massimo di magnitudine raggiunto dalla stella negli ultimi 148 anni.\nCon una temperatura effettiva di circa 3000 K, \u00e8 oltre 3000 volte pi\u00f9 luminosa del Sole e possiede un raggio 300 volte maggiore, raffrontabile a quello dell'orbita di Marte.\nLe variabili Mira, man mano che procedono nel loro percorso evolutivo, possono convogliare verso la superficie discrete quantit\u00e0 di carbonio dal loro nucleo, aumentando quindi l'abbondanza superficiale di questo elemento a discapito dell'ossigeno. In normali stelle, come il Sole, la percentuale di ossigeno \u00e8 molto maggiore rispetto a quella del carbonio, mentre in questa classe di stelle peculiari, definite pertanto stelle al carbonio, la proporzione \u00e8 invertita. , appartenente all'insolita classe spettrale S (S6), mostra proporzioni simili di carbonio e ossigeno e quindi sembra trovarsi a met\u00e0 strada del tragitto evolutivo che la porter\u00e0 a diventare stella al carbonio. Il suo spettro evidenzia anche alti contenuti di zirconio."}
{"id": "1082121", "revid": "409613", "url": "https://it.wikipedia.org/wiki?curid=1082121", "title": "Sorabile", "text": "Sorabile, situata poco lontano l'attuale Fonni, in direzione di Nuoro, \u00e8 stata una mansio romana (una stazione di cambio dei cavalli) sulla strada Karalis-Ulbia (Civita).\nFu data alle fiamme e distrutta dai Vandali nel V secolo con la complicit\u00e0 degli autoctoni barbaricini che mai avevano sopportato la dominazione romana.\nI resti sono costituiti da alcuni muri in \"opus latericium\" in alcuni tratti ancora anneriti dai segni dell'antico incendio."}
{"id": "1082122", "revid": "121837", "url": "https://it.wikipedia.org/wiki?curid=1082122", "title": "Chi Cyg", "text": ""}
{"id": "1082123", "revid": "337298", "url": "https://it.wikipedia.org/wiki?curid=1082123", "title": "Ignacio L\u00f3pez Ray\u00f3n", "text": "Biografia.\nNato a Tlalpujahua, Michoac\u00e1n, nel 1773, studi\u00f2 diritto nel collegio di San Idelfonso. Allo scoppio della Guerra d'indipendenza del Messico si un\u00ec alle forze di Hidalgo e comand\u00f2 la difesa di Zitacuaro. Pochi mesi dopo venne nominato segretario privato di Hidalgo, Segretario di Stato e firm\u00f2 l'abolizione della schiavit\u00f9 il 6 dicembre 1810. Nello stesso periodo incaric\u00f2 Francisco Severo Maldonado di creare il primo giornale rivoluzionario: \"La sveglia americana\".\nAlla morte di Hidalgo ritorn\u00f2 a Michoac\u00e1n e nel 1813 fece parte del Congresso costituente capitanato da Morelos a Chilpancingo. Quattro anni pi\u00f9 tardi venne preso e rimase prigioniero fino al 1820. Alla fine della guerra venne nominato tesoriere del governo di San Luis Potos\u00ed.\nMor\u00ec il 2 febbraio 1832 a Citt\u00e0 del Messico."}
{"id": "1082125", "revid": "125109118", "url": "https://it.wikipedia.org/wiki?curid=1082125", "title": "Coniglio (disambigua)", "text": ""}
{"id": "1082126", "revid": "118740393", "url": "https://it.wikipedia.org/wiki?curid=1082126", "title": "Guido de Br\u00eas", "text": "Maestro vetraio di formazione, fugg\u00ec a Londra nel 1558 dopo la sua adesione alla Riforma a causa delle persecuzioni religiose contro i protestanti. Studi\u00f2 all'Universit\u00e0 di Losanna. Frequent\u00f2 Giovanni Calvino, Beza e Pierre Viret. Fu il successore di Pierre Brully come organizzatore della chiesa riformata nei Paesi Bassi dominati dalla Spagna. Predic\u00f2 a Dieppe, Sedan, Lilla, Douai, Tournai, Anversa.\nNel 1567, dopo l'Assedio di Valenciennes, De Bres fu arrestato dalle truppe di Margherita d'Austria sotto il comando di Philippe de Noircarmes per il suo credo calvinista e la sua ribellione durante l'assedio. Giudicato dall'Inquisizione spagnola, fu condannato a morte e, quindi, pubblicamente impiccato a Valenciennes."}
{"id": "1082127", "revid": "1610933", "url": "https://it.wikipedia.org/wiki?curid=1082127", "title": "Coniglio europeo", "text": ""}
{"id": "1082128", "revid": "1005847", "url": "https://it.wikipedia.org/wiki?curid=1082128", "title": "Ministri della guerra del Regno d'Italia", "text": "I ministri della guerra del Regno d'Italia si sono avvicendati dal 1861 (proclamazione del Regno d'Italia) al 1946 (nascita della Repubblica Italiana).\nElenco dei ministri.\nRepubblica Italiana.\nIl Ministero della Guerra venne accorpato nel nuovo \"Ministero della Difesa\""}
{"id": "1082129", "revid": "1522738", "url": "https://it.wikipedia.org/wiki?curid=1082129", "title": "Patern\u00f2 (famiglia)", "text": "I Patern\u00f2 sono una famiglia principesca siciliana, fra le pi\u00f9 importanti e antiche dell'aristocrazia italiana, che affonda le sue radici agli albori del XI secolo. Alla famiglia sono appartenuti una serie di palazzi storici (come Palazzo Biscari, Carcaci, Sangiuliano, Manganelli, Spedalotto, del Toscano) situati fra Caserta, Catania e Palermo.\nStoria.\nIl suo capostipite fu Roberto d'Embrun, presuntamente membro della Casa dei Conti di Barcellona nella quale si erano estinti i Conti di Provenza conferendovi i loro titoli e feudi. In particolare Bernardo Tagliaferro (?-1020), Conte di Brsal\u00f9 e membro della C.ssa dei Conti di Barcellona, spos\u00f2 Toda di Provenza (980-1020) Contessa di GAP, Forcalquier ed Embrun, appartenente alla Casa di Provenza. Da tale unione nacque - Fr\u00e0 gli altri - Enrico, da cui Guglielmo, da cui Roberto d\u2019Embrun capostipite dei Patern\u00f2(Enciclopedia Treccani, Starrabba, ecc) Egli scese in Sicilia per partecipare alla conquista normanna della Sicilia condotta da Ruggero I d'Altavilla intorno al 1060, e l\u00ec si distinse in particolare nella conquista di Patern\u00f2. (Fonte: fra tutti Enciclopedia Treccani, Voce Patern\u00f2). La verificata genealogia dei Conti di Barcelona e di Besalu non fa menzione di nessun Robert d'Embrun. La contessa Toda non era contessa di Gap e i conti catalani son sposavano contesse provenciale prima al 1079, dopo la conquista della Sicilia per i Normanni. Le origine reale di Roberto d'Embrun fanno parte di una leggenda familiale.\nSecondo alcune ipotesi, egli assunse dunque il cognome Patern\u00f2 proprio a seguito della conquista della omonima cittadina. Secondo altre e pi\u00f9 condivisibili tesi, invece, non fu lui ad assumere il cognome di Patern\u00f2, ma fu suo figlio Costantino I, che gi\u00e0 era Conte di Buccheri e che spos\u00f2 Maria, Contessa di Patern\u00f2 e che era figlia di Flandina d'Altavilla e Ugone di Circea.\nCostantino I, quindi, , ed avendo contratto questo importante matrimonio, avrebbe cognomizzato il predicato di sua moglie, dando vita alla Casa Patern\u00f2 (\"de Paternione\"). Cosa questa che similmente accadde in Casa dei Conti di Barcellona allorch\u00e9 Petronilla, ultima della Casa d'Aragona, spos\u00f2 Raimondo Berengario IV, Conte di Barcellona. Ebbene, la discendenza che deriv\u00f2 da questa unione assunse il cognome materno d'Aragona, ma conserv\u00f2 lo stemma Barcellona della linea maschile, lo scudo d'oro a quattro pali di rosso. E ugualmente sarebbe accaduto per i Patern\u00f2, per cui i discendenti di Costantino I Barcellona e di Maria, Contessa di Patern\u00f2, avrebbero assunto il cognome Patern\u00f2, ma avrebbero mantenuto lo stemma paterno, quello appunto dei Barcellona. E difatti, lo stemma dei Patern\u00f2, da allora, \u00e8 quello della Casa Barcellona- Aragona, sebbene con la cotissa azzurra attraversante il tutto, ad indicare che i Patern\u00f2 erano linea cadetta della Casa Barcellona-Aragona. Cosa che ugualmente si ritrova nello stemma dei Re Aragonesi di Maiorca, che essendo Casa cadetta degli Aragona, hanno lo stemma Barcellona-Aragona, con cotissa azzurra attraversante il tutto. Per cui lo stemma dei Patern\u00f2 e quello dei Re Aragonesi di Maiorca, \u00e8 precisamente uguale.\nQuesto matrimonio fra Costantino I e Maria, inoltre, spiegherebbe anche i grandi onori che i Patern\u00f2 ebbero dai Normanni fin dall'origine della loro storia siciliana, anche prima del successivo e secondo matrimonio (1161) fra un altro membro della famiglia Patern\u00f2 (\"Costantino II de Paternione\") con un'altra discendente della Casa Altavilla (Matilde d'Avenel, nipote di Rainulfo di Alife).\nA Roberto d'Embrun successe Costantino I, poi il nipote Roberto II Patern\u00f2, e a questi il succitato miles Costantino II de Paternione (\u2020 1168), signore di Buccheri, conte di Butera e Martana, testimone in almeno due diplomi di Simone il Guiscardo (rispettivamente datati 5-VIII-1143 e 30-XI-1148), il quale spos\u00f2 Matilde dell'Aquila, Drengot ed Altavilla, contessa di Avenel, pronipote di Ruggero II d'Altavilla.\nFatto sta che l'importanza della Casa Patern\u00f2, in quei lontani secoli, , vuoi per i ruoli che ricoprirono, ovvero per i feudi di cui furono insigniti e per gli importanti matrimoni che di tutto ci\u00f2 ne furono suggello, fu tale che il loro stemma fu collocato, per ordine del Gran Conte Ruggero, sul portale del duomo di Catania insieme a quelli del Re normanno e della citt\u00e0.\nCi\u00f2 ricordato, gi\u00e0 nell'XI secolo Patern\u00f2 ebbero i titoli di Conte di Buccheri, Conte di Butera e Conte di Martana, e a partire dall'epoca aragonese furono infeudati di un numero vasto di quelle grandi e popolate baronie che venivano concesse solo alle pi\u00f9 importanti famiglie del regno.\nTuttavia, se i Patern\u00f2 ebbero onori e gloria sotto i Normanni, attraversarono un periodo pi\u00f9 buio sotto gli Svevi, e fu solo con gli Aragona (1282-1516) e con il successivo lungo periodo vicereale spagnolo (1516-1713), che il quadro cambi\u00f2 nuovamente e la rilevanza che questa Casa aveva avuto sotto i Normanni fu riconquistata, se non addirittura superata.\nI suoi membri divennero infatti protagonisti delle vicende catanesi, tanto che l'Enciclopedia Treccani cos\u00ec ricorda: \"... furono dotati di feudi ed onori dai Re Aragonesi... questa famiglia rapidamente ascese a grande autorit\u00e0, impadronendosi del Governo Civile di Catania...\".\nE di tutto ci\u00f2 ne \u00e8 prova il fatto che fra il XII ed il XVI secolo furono insigniti di circa sessanta baronie, fra le quali ricordiamo quelle di Pettineo (titolo creato nel 1170, il pi\u00f9 antico del Regno di Sicilia); nonch\u00e9 quelle del Burgio (1292), delle Saline (1292), di Regiovanni (1296), del Pantano di Catania (1340), della Nicchiara (1392), di Mirabella Imbaccari (1422), di Graneri (1453), di Sparacogna (1478), di Aragona (1479), di Spedalotto (1490), di Raddusa (1503), di Destra (1503), ecc.\nAgli inizi del XV secolo la famiglia si divise in tre rami principali, con i tre fratelli:\nNel XV secolo Benedetto Patern\u00f2, secondo barone della Floresta, ottenne per la citt\u00e0 di Catania il privilegio del \"buxolo\", ossia l'autonomia amministrativa dal potere regio. Le cariche pi\u00f9 importanti nel Governo di Catania, erano quelle di Patrizio, Capitano Giustiziere, Senatore ed Ambasciatore. Chi ricopriva queste cariche, governava Catania. Ebbene, per ricoprire queste cariche, bisognava appartenere alla Mastra Nobile, che era l'Istituzione alla quale apparteneva l'antica aristocrazia catanese e dalla quale il Re attingeva per effettuare queste nomine.\nIl surricordato Benedetto, con il privilegio del Buxolo (Bussolotto) ottenne che la Mastra Nobile ogni anno avrebbe preparato un elenco di venti persone e che poi, con una estrazione a sorte (bussolo), si sarebbe proceduto ad attribuire ciascun nome di quei venti alle suddette cariche. Quindi, chi controllava la Mastra, avrebbe controllato la preparazione della lista dei venti e quindi avrebbe controllato l'insieme del potere di Catania.\nEbbene, nella Mastra Nobile, come ricorda la Enciclopedia Treccani (voce Patern\u00f2, vol. XXVI) \u00ab [...] i Patern\u00f2 erano iscritti come famiglia pi\u00f9 antica e nella quale, vi dominavano al punto da farne escludere chiunque ad essi non piacesse e da impedire a chiunque di poter far parte dei nobili e del Governo della citt\u00e0 di Catania senza il loro consenso\u00bb. Tanto \u00e8 che ogni anno, e per tutti e quattro i secoli durante i quali detta Mastra oper\u00f2, vi fu almeno un membro della Casa Patern\u00f2 (e spesso pi\u00f9 di uno contemporaneamente) che and\u00f2 ad occupare una delle suddette cariche. Cosa del tutto unica perch\u00e9 a nessuna altra famiglia del patriziato catanese ci\u00f2 accadde.\nInoltre, in questi lontani secoli, i membri di questa Casa occuparono tutti i pi\u00f9 importanti ruoli che davano potere su tutto il Regno. Furono pi\u00f9 volte e con pi\u00f9 loro esponenti, Presidente del Regno, e a volte con funzioni Vicereali, furono Strategoti di Messina (la seconda carica del Regno); Mastro Giustiziere, Gran Camerario, Vicario Generale del Regno, Giudici della Gran Corte, ecc. Numerosi di loro furono, nel campo ecclesiastico, Vescovi, Arcivescovi o Cardinali.\nAttenta fu anche la loro strategia matrimoniale. Come disse il Mugnos nel suo \"Teatro Genealogico delle Famiglia nobili di Sicilia\" (1650, vol. terzo, pag. 26), \"pi\u00f9 facil cosa sarebbe notare alcuna Famiglia delle Principali di Sicilia, con le quali non habbiano cognitione esservi apparentata, che raccontare tutte le casate che possano confessare haver dato, e ricevuto, uno o pi\u00f9 quarti della famiglia Patern\u00f2... \".\nElencare tutte le alleanze principali sarebbe perci\u00f2 complesso. Fra le famiglie del pi\u00f9 antico patriziato catanese e siciliano in genere, possiamo ricordare gli Statella, i Gravina, i La Valle, gli Asmundo. e a queste vanno aggiunte, e sempre per rimanere nel contesto delle pi\u00f9 antiche Casate siciliane, i Bonello, i Maletta, gli Spadafora, i Ventimiglia -Maniaci, i Platamone, i Patern\u00f2-Arezzo, i Gravina Cruillas, i Bonanno, i Chiaramonte, gli Alliata, i Bonaccorsi, i Branciforte, i Grifeo, i Guttadauro, gli Artale (discendenti dai Normanni), i Lanza, i Moncada, i Monroy, i Nicolacci, i Notarbartolo, gli Stagno, i Trigona, i Vanni d'Archirafi, ecc. Ma non solo siciliane o italiane furono le famiglie con le quali i Patern\u00f2 strinsero alleanze. I Caracciolo, i Carignani, i Filingeri, gli Imperiali, i de Liguoro, i Gaetani, i Serra, i Sersale, gli Spinelli, i Borghese, i Cattaneo, i Corsini, i Marcello, i del Pezzo, i Savelli (discendenti da varie Case Sovrane), i Riario Sforza, sono infatti solo alcune delle innumerevoli famiglie con le quali i Patern\u00f2 si sono imparentati. E, fra queste, non vanno dimenticate anche alcune Casate Reali, come quella dei Normanni, degli Aragona (Gonzales Patern\u00f2 spos\u00f2 Isabella d'Aragona, pronipote di Re Juan di Navarra e di Aragona e figlia di Alfonso, Conte di Ribacorge), degli Ibanez de Mendoza, Marchesi di Mondejar e dei Savoia-Aosta. E tutto ci\u00f2 senza considerare i mille intrecci fra vari membri della stessa Casa Patern\u00f2.\nNel XVII secolo la Linea Biscari che discese da Gualtiero, Barone di Imbaccari, e le Linee che a loro volta gemmarono dalla Linea Biscari assunsero il cognome di Patern\u00f2 Castello in seguito al matrimonio fra un membro della Casa Biscari con l'ultima erede della Casata dei Castello.\nNel 1633 i Patern\u00f2 furono la prima famiglia catanese ad ottenere il titolo di Principe, quello di Principe di Biscari, e tra le prime in Sicilia.\nIl casato ottenne anche molti altri titoli nobiliari, fra i quali si ricordano quelli di Principi di Sperlinga dei Manganelli (estintosi questo ramo, che era il primogenito, nella famiglia Borghese con il matrimonio del 1927 tra Angela Patern\u00f2, dama di corte di S.M. la Regina d'Italia, VII principessa di Sperlinga dei Manganelli con Flavio Principe Borghese, XII principe di Sulmona), Principi di Valsavoia, Principi d'Emmanuel, Duchi di Carcaci, di Roccaromana, di San Nicola e di Pozzomauro, Marchesi di Raddusa, di San Giuliano, di Casanova, di Sant'Alessio, di Papale, di Graniti, di Gallodoro e di Motta Camastra (30 luglio 1783) e di Pollicarini (6 giugno 1783), di Regiovanni, di Sessa, del Toscano, Conti di Montecupo e Casanova (1727); Baroni di Binvini (XIV sec); Baroni di Belliscari (XIV sec.); Baroni di Cuba (XIII sec) e Maucino (XIV sec.); Baroni d'Aragona (XV sec), ecc. I Patern\u00f2 furono anche Pari del Regno di Sicilia.\nI membri della famiglia ebbero importanti cariche nell'ambito del governo della Sicilia e furono insigniti dei seguenti ordini cavallereschi: Cavalieri del Cingolo Militare e dello Speron d'Oro, dell'Ordine di Santiago di San Giacomo della Spada, del Ordine Supremo della Santissima Annunziata, dell'Insigne e reale ordine di San Gennaro, dell'Ordine Imperiale di Santo Stanislao (Russia), dell Ordine di Sant'Anna). Furono di diritto Grandi di Spagna in quanto pretori di Palermo. Alla met\u00e0 del XV secolo entrarono a far parte dell'ordine di Malta, cui diedero un Luogotenente del Gran Maestro dell'Ordine di Malta e tre Gran Priori.\nLa famiglia giunse a possedere, agli inizi del Seicento, 48 diversi feudi con mero e misto imperio e nel corso della sua storia ottenne 170 feudi principali, avendo diritto a sei seggi ereditari nel parlamento siciliano, di pi\u00f9 cio\u00e8 di qualunque altra famiglia di Napoli o di Sicilia.\nAl momento dell'abolizione della feudalit\u00e0, nel 1812, la famiglia possedeva 80\u00a0000 ettari di territorio e cinque seggi ereditari al Parlamento, di pi\u00f9 cio\u00e8 di qualunque altra Casa aristocratica di Napoli o di Sicilia. Essa possedeva inoltre undici fra citt\u00e0 e terre in vassallaggio con circa 20.000 sudditi, ventisei feudi con mero e misto imperio (vale a dire con diritto di esercitare tutti i diritti, civili, politici e penali su chi dimorava del proprio feudo), ecc.\nRamificazione della famiglia Patern\u00f2.\n Roberto d'Embrun\n \u2514\u2500\u2500\u2500 Conti di Butera, Conti di Martana, Baroni della Floresta, Baroni del Burgio e Imbaccari (XI-XIII sec.)\n \u251c\u2500\u2500 Baroni della Terza Dogana e dei Manganelli (ramo estinto nel 1603)\n \u2502 \u251c\u2500\u2500 Principi di Sperlinga dei Manganelli, Duchi di Palazzo,\n \u2502 \u2502 Baroni dei Manganelli, Baroni del Mastronotariato (ramo estinto nel 1973)\n \u2502 \u2502 (il titolo di Principe di Sperlinga dei Manganelli passa per matrimonio ai Principi\n \u2502 \u2502 Borghese, Principi di Sulmona)\n \u2502 \u2514\u2500\u2500 Duchi di Roccaromana, Marchesi del Toscano\n \u2502 \u251c\u2500\u2500 Amico Patern\u00f2, Conti Patern\u00f2 del Grado\n \u2502 \u251c\u2500\u2500 Marchesi di Sessa, Marchesi Patern\u00f2 Asmundo, Baroni di Villasmundo, etc.\n \u2502 \u2514\u2500\u2500 Duchi di Furnari, Baroni di Aci Ficarazzi (ramo estinto nel XX secolo) \n \u2502 \u2514\u2500\u2500 Patern\u00f2 Abbatelli, Baroni di San Cono \n \u251c\u2500\u2500 Baroni del Pantano Salso (linea estinta nel XVI secolo)\n \u2514\u2500\u2500 Baroni del Burgio e di Imbaccari \n \u251c\u2500\u2500\u2502\n \u2502 \u251c\u2500\u2500 Patern\u00f2 Castello, Principi di Biscari, Baroni di Imbaccari, Mirabella\n \u2502 \u2502 \u2502 Aragona, Baldi, Sciortavilla, Cuba e Sparacogna\n \u2502 \u2502 \u2514\u2500\u2500 Patern\u00f2 Castello e Maniaci di San Giorgio, Duchi di Carcaci, Baroni di Placa e Bajana\n \u2502 \u2502 \u2514\u2500\u2500 Patern\u00f2 Castello, Baroni della Bicocca\n \u2502 \u251c\u2500\u2500 Patern\u00f2 Castello, Marchesi di Sangiuliano, Marchesi di Capizzi,\n \u2502 \u2502 Baroni di Sangiuliano, Baroni di Pollicarini, Signori di Mottacamastra, etc. \n \u2502 \u2502 \u2514\u2500\u2500 Patern\u00f2 Castello (dal 1707 Moncada Patern\u00f2 Castello), Principi di Valsavoja\n \u2502 \u2514\u2500\u2500 Patern\u00f2 Castello, Baroni di Sant'Alessio e Salamone (ramo estinto nel 1831)\n \u251c\u2500\u2500 Patern\u00f2 di Raddusa, Marchesi di Manchi di Bilici, Baroni di Raddusa e Signori di Marianopoli\n \u2502 \u2514\u2500\u2500 Patern\u00f2 Ventimiglia, Marchesi di Spedalotto, Marchesi di Reggiovanni,\n \u2502 Conti di Prades, Baroni di Pettineo, Baroni di Gallitano, Signori di Alzacuda, etc. \n \u251c\u2500\u2500 Baroni di Vallone (ramo estinto nel XVIII secolo)\n \u2514\u2500\u2500 Duchi di San Nicola, Duchi di Pozzomauro, Marchesi di Casanova, Conti di Montecupo.\n Con D.M. 23.11.1892 la Consulta Araldica del Regno dichiar\u00f2\n spettare a questa Linea il titolo di Principe di Presicce.\n Infine, a questa Linea (pareri Commissione Araldica per le Province\n Napolitane e Giunta Araldica Centrale del Corpo della Nobilt\u00e0 Italiana),\n \u00e8 stato riconosciuto il diritto alla rinnovazione del titolo di Principe di Cerenzia.\nArma.\nBlasonatura: campo d'oro, ai quattro pali di rosso e la banda d'azzurro, attraversante sul tutto.Corona e manto: di Principe.\nLo stemma della Casa Patern\u00f2, "}
{"id": "1082130", "revid": "767487", "url": "https://it.wikipedia.org/wiki?curid=1082130", "title": "Nicolas Baudesson", "text": "Era nipote del pittore Jacques Linard, del quale fu apprendista, e si specializz\u00f2 nelle nature morte, divenendo un celebre \"pittore di fiori\", attivo tra Roma e Parigi (la gran parte dei suoi dipinti floreali orna le sale del castello di Versailles). Fu, in vita, uno dei maestri pi\u00f9 considerati nel suo genere, e i suoi quadri erano ricercatissimi, ottenendo non solo la definizione di uno dei migliori pittori di fiori della sua epoca, ma anche l'ammissione alla prestigiosa Accademia di Parigi, notevole riconoscimento per un maestro che non si dedic\u00f2 alla pittura di figura e di \"historia\", ma soltanto alle eleganti raffigurazioni floreali, a quell'epoca considerate appartenere a un genere artistico \"minore\"."}
{"id": "1082138", "revid": "830939", "url": "https://it.wikipedia.org/wiki?curid=1082138", "title": "Lise Simms", "text": ""}
{"id": "1082145", "revid": "124856292", "url": "https://it.wikipedia.org/wiki?curid=1082145", "title": "Telchini", "text": "I Telchini () sono dei personaggi della mitologia greca. Furono i primi abitanti dell'isola di Rodi ed erano conosciuti anche a Creta e Cipro.\nGenealogia.\nFigli di Ponto e Gea o di Tartaro e Nemesi o del sangue di Urano. Oppure di Ponto e Thalassa od ancora figli di Poseidone.\nSecondo una fonte i Telchini erano in origine i cani di Atteone che furono trasformati in uomini.\nNomi e numero.\nPoich\u00e9 pi\u00f9 di un autore si \u00e8 espresso sui nomi e sul numero dei Telchini, l'elenco che segue rappresenta la somma dei loro nomi con le varianti dello stesso nome messe tra parentesi. \nDemonax (Damon), Mylas, Atabyrius (Ataburon), Anteo (Aktaios), Megalesius, Ormeno, Lico (Liktos), Nicon, Mimon, Chryson, Argyron e Calcone, Skelmis e Damnameneus. \nCi sono inoltre le femmine Alia, Lysagora Macelo e Dessitea.\nDemonax e Macelo ebbero la figlia Dessitea.\nAttitudini ed aspetto.\nA seconda degli autori, i Telchini svolgevano una svariata variet\u00e0 di ruoli, che partiva dai coltivatori del suolo ai ministri degli dei e, sotto alcuni aspetti, erano in grado di fare le stesse cose degli Ecatonchiri (come giganti delle tempeste) ed i Ciclopi (come lanciatori di tuoni e fulmini) ma erano anche abili nella metallurgia (costruttori del tridente di Poseidone e della falce di Crono) come i Cureti ed i Dattili. \nCon i Ciclopi inoltre aiutarono Efesto a costruire la collana di Armonia e fu per l'invidia delle loro capacit\u00e0 che gli uomini cominciarono a parlar male di loro.\nInfatti, erano anche definiti stregoni o demoni invidiosi e con un aspetto distruttivo cos\u00ec come lo era lo sguardo o che avessero pinne al posto delle mani e le teste di cani o che fossero figli dei pesci od anche dotati del potere di portare grandine, pioggia e neve nonch\u00e9 di assumere qualsiasi forma desiderassero. \nNella loro malvagit\u00e0 potevano produrre una sostanza velenosa ed erano paragonati ad Alastore per aver condizionato le incessanti peregrinazioni della gente o chiamati Palamnaioi per aver versato l'acqua avvelenata del fiume Stige sui campi coltivati rendendoli infertili, od ancora che fossero ricoperti di aculei velenosi come il riccio di mare.\nProvenienza e tracce.\nLa loro terra d'origine varia a seconda degli autori poich\u00e9 alcuni scrivono che vennero da Creta per spostarsi prima a Cipro e poi a Rodi ed altri che una volta giunti a Cipro si spostarono in Beozia dove edificarono un santuario ad Atena. \nProbabilmente ogni autore diede un destino particolare ad ogni personaggio di cui raccontava (o solo ad alcuni). Di Lico ad esempio, Diodoro Siculo scrive che si rec\u00f2 in Licia, dove tra la citt\u00e0 di Xanthos e l'omonimo fiume edific\u00f2 un tempio dedicato ad Apollo.\nMitologia.\nAi Telchini Rea affid\u00f2 Poseidone infante e loro lo accudirono con l'aiuto di Cafira ed un'altra versione dice invece che Rea li accompagn\u00f2 nel viaggio da Rodi a Creta dove nove di loro (chiamati Cureti) furono scelti per educare il giovane Zeus (che era stato nascosto sull'isola per salvarlo). \nNella variet\u00e0 dei miti a loro dedicati, gli stessi dei (Rea, Zeus ed Apollo) furono anche ostili verso i Telchini e sempre gli dei (Zeus, Poseidone ed Apollo), li avrebbero anche uccisi poich\u00e9 avevano utilizzato pi\u00f9 volte la magia per scopi malvagi tra cui l'esempio di avvelenare l'acqua del fiume Stige per poter distruggere campi, animali e raccolti, cosa questa che, secondo Nonno di Panopoli fu una loro vendetta per essere stati cacciati da Rodi per mano degli Eliadi.\nGli autori concordano sul fatto che i Telchini furono infine distrutti dagli dei ma ognuno ne da una versione diversa. \nOvidio scrive con il Diluvio Universale, Pindaro con un fulmine di Zeus, Nonno di Panopoli con il tridente di Poseidone ed infine da Apollo nelle sembianze di un lupo.\nOvidio aggiunge che Macelo fu uccisa da un fulmine di Zeus e Callimaco e Nonno di Panopoli che fu l'unica ad essere uccisa in quel modo mentre la figlia Dessitea sopravvisse ed ebbe il figlio Eussantio da Minosse."}
{"id": "1082152", "revid": "1805885", "url": "https://it.wikipedia.org/wiki?curid=1082152", "title": "Giunta Nazionale di Zitacuaro", "text": "La Giunta di Zit\u00e1cuaro fu un consiglio convocato da Ignacio L\u00f3pez Ray\u00f3n a Zit\u00e1cuaro. L'obiettivo della giunta era quello di istituire un organo di governo per la nazione messicana, visto che non riconosceva il governo della Nuova Spagna a causa dell'invasione francese in Spagna.\nLa giunta venne istituita il 19 agosto 1811. Fecero parte di questa giunta, tra gli altri Jos\u00e9 Mar\u00eda Morelos y Pav\u00f3n, Jos\u00e9 Mar\u00eda Liceaga e il curato Jos\u00e9 Sixto Verduzco e lo stesso L\u00f3pez Ray\u00f3n. I tre ultimi furono nominati dalla giunta. Ignacio L\u00f3pez Ray\u00f3n fu eletto ministro universale della Nazione e presidente della Suprema Corte. Poco dopo lo stesso incarico sar\u00e0 dato dalla giunta a Morelos.\nIl 2 gennaio 1812, la giunta fu espulsa da Zit\u00e1cuaro dall'esercito spagnolo capitanato da Calleja. Da l\u00ec venne traslocata a Sultepec, dove produsse alcuni documenti.\nLa giunta di Zitacuaro esercitava l'amministrazione delle citt\u00e0 sotto il suo dominio e in teoria nominava le autorit\u00e0 locali. Comunque quest'ultimo compito ricadeva sui capi militari che avevano conquistato la citt\u00e0.\nA causa della cattiva amministrazione, l'autorit\u00e0 della giunta rimase ristretta e quasi tutti i suoi componenti lavoravano come meglio credevano. L'incapacit\u00e0 di estendere la propria influenza unita ad alcune sconfitte militari portarono alla destituzione della giunta che venne sostituita dal Congresso di Chilpancingo."}
{"id": "1082155", "revid": "767487", "url": "https://it.wikipedia.org/wiki?curid=1082155", "title": "Best of the Chrysalis Years", "text": "Best of the Chrysalis Years \u00e8 una compilation del gruppo punk Ramones pubblicata da EMI il 23 aprile 2002. \u00c8 composta da alcune tracce di cinque album dei Ramones: \"Brain Drain\", \"Mondo Bizarro\", \"Acid Eaters\", \"\u00a1Adios Amigos!\" e \"Loco Live\". Nel 2004 \u00e8 stata pubblicata una nuova versione con nuove canzoni, chiamata \"The Best of The Ramones\"."}
{"id": "1082162", "revid": "327773", "url": "https://it.wikipedia.org/wiki?curid=1082162", "title": "Pisside", "text": "La pisside \u00e8 un oggetto liturgico usato nella Chiesa cattolica ed in altre confessioni cristiane per conservare le ostie consacrate dopo la Celebrazione eucaristica.\nEtimologia.\nIl termine deriva dal latino \"pyx\u012ddem\", che a sua volta viene dal greco \"p\u00fdxos\" (\"bosso\"), perch\u00e9 in origine tale contenitore era appunto realizzato in legno di bosso. In alcune lingue la parola italiana \"pisside\" viene resa con ciborio, indicando sia il contenitore delle ostie che la struttura architettonica che sovrasta l'altare in molte chiese. In italiano, generalmente, si distingue tra pisside e ciborio.\nUtilizzo.\nDurante la celebrazione eucaristica la pisside con le ostie pu\u00f2 essere deposta sull'altare se le ostie che contiene si devono consacrare, altrimenti si preleva dal tabernacolo prima della comunione. Al di fuori della celebrazione la Pisside con le ostie \u00e8 conservata dentro il tabernacolo. Viene a volte usata per la consumazione del vino oltre che per contenere le ostie.\nCaratteristiche.\nLa pisside \u00e8 contenitore generalmente munito di piede e di coperchio. \u00c8 realizzato se possibile in metallo prezioso, come l'oro e l'argento."}
{"id": "1082163", "revid": "599013", "url": "https://it.wikipedia.org/wiki?curid=1082163", "title": "Guido de Br\u00e8s", "text": ""}
{"id": "1082165", "revid": "75583483", "url": "https://it.wikipedia.org/wiki?curid=1082165", "title": "Conigli", "text": ""}
{"id": "1082168", "revid": "1371684", "url": "https://it.wikipedia.org/wiki?curid=1082168", "title": "Pietra (birra)", "text": "Pietra (\"A biera corsa\") \u00e8 una marca di birra corsa.\nIl nome deriva dal paese d'origine del fondatore, Pietraserena, che in italiano indica il materiale lapideo mentre in corso la parola per indicare la pietra \u00e8 \"petra\".\nStoria.\nAperta nel 1996 a Furiani, l'omonima fabbrica di birra \u00e8 nata dalla volont\u00e0 di sviluppare nell'isola un progetto innovativo ma che potesse ascriversi alla storia ed alle produzioni locali. L'azienda produce anche bevande analcoliche come la Corsica Cola e un distillato di malto in collaborazione con la locale distilleria Mavena.\nLa birra Pietra \u00e8 una birra ambrata con 6\u00b0 gradi d'alcol. \u00c8 fermentata a partire da un misto di malto e di farina di castagna (utilizzata da sempre in Corsica come cereale); la produzione \u00e8 iniziata dopo due anni di studi ed esperimenti durante i quali la birreria ha potuto giudicare positivamente le propriet\u00e0 della farina di castagna in termini di fermentescibilit\u00e0, incidenza sulla tenuta della schiuma e colore apportato alla bevanda. La produzione annuale nel 1996 era di circa 2.500 ettolitri, attualmente la capacit\u00e0 produttiva supera i 30.000 ettolitri."}
{"id": "1082172", "revid": "36426", "url": "https://it.wikipedia.org/wiki?curid=1082172", "title": "Pieter de Witte", "text": "Biografia.\nPieter de Witte visse per un periodo della sua vita in Italia. La sua presenza \u00e8 documentata nel 1568 a Firenze, come accademico delle Arti e del Disegno. Vi abitava assieme al padre scultore e al fratello.\nFu collaboratore di Giorgio Vasari e in quegli anni di collaborazione, si comp\u00ec la sua maturazione artistica, testimoniata dai lavori eseguita nella Sala Regia in Vaticano e nella cupola di Santa Maria del Fiore a Firenze. Dopo la morte del Vasari, egli rimase a Firenze fino al 1577, per poi spostarsi a Volterra fino al 1585, quando rientr\u00f2 in Firenze.\nLe altre opere principali del periodo italiano furono una \"Gloria di Maria\" (1578) nel duomo di Volterra, una \"Nativit\u00e0\" e una \"Piet\u00e0\" per la chiesa di San Salvatore al Monte Nibbio, varie \"Sacre Conversazioni\" e \"Madonne\".\nSi trasfer\u00ec negli anni successivi alla corte di Guglielmo V di Baviera a Monaco, lasciando un numero copioso di opere e cicli pittorici. E in questo periodo gli venne tradotto il nome in Peter Candid o Pietro il Candido, appunto per rievocare la sua lunga esperienza artistica italiana.\nIl pittore realizz\u00f2 pale per le chiese di Augusta e Frisinga e si distinse come cartonista per la realizzazione di arazzi: celebri, a questo proposito, sono le serie, realizzate su cartoni del de Witte, dei \"Mesi\" e quella sulle storie di Ottone I di Baviera, primo dei Wittelsbach ad assurgere al rango ducale, entrambe custodite presso la \"M\u00fcnchner Residenz\".\nA Monaco nel quartiere di Giesing al pittore \u00e8 dedicata und via Candidstra\u00dfe, un ponte Candidbr\u00fccke, un tunnel Candidtunnel, un pezzo della tangenziale di Monaco, come anche la piazza Candid con la stazione di Metropolitana con lo stesso nome Candidplatz (metropolitana di Monaco di Baviera).\nIl suo busto \u00e8 collocato nella Ruhmeshalle a Monaco."}
{"id": "1082175", "revid": "1305772", "url": "https://it.wikipedia.org/wiki?curid=1082175", "title": "Piombo (disambigua)", "text": ""}
{"id": "1082177", "revid": "125654038", "url": "https://it.wikipedia.org/wiki?curid=1082177", "title": "Sunshine (film 2007)", "text": "Sunshine \u00e8 un film del 2007 diretto da Danny Boyle.\nTrama.\nNell'anno 2057 il Sole si sta spegnendo, quindi il pianeta Terra e il genere umano rischiano l'estinzione a causa di un progressivo congelamento globale. Per tentare di salvarli, \u00e8 stato mandato in missione un equipaggio composto da tre astronauti e cinque scienziati, a bordo dell'enorme astronave \"Icarus II\", con l'incarico di sganciare e far detonare nella stella una gigantesca bomba atomica stellare (con massa pari a quella dell'isola di Manhattan) al fine di far ripartire le reazioni nucleari all'interno del Sole ed evitarne lo spegnimento, creando una sorta di stella dentro la stella. Sette anni prima, a svolgere la stessa missione, era stata mandata l'astronave \"Icarus I\", di cui per\u00f2 si erano perse le tracce prima che raggiungesse l'obiettivo. \"Icarus II\" rappresenta quindi l'ultima possibilit\u00e0, perch\u00e9 per fabbricare la bomba \u00e8 stato usato tutto il materiale fissile trovato sulla Terra.\nDopo aver perso i contatti con la Terra a seguito dell'ingresso nella zona morta del Sole (in cui non sono possibili le comunicazioni a distanza), Harvey, ufficiale addetto alle comunicazioni, durante un controllo, rileva tramite i sensori radio un segnale di soccorso da parte di \"Icarus I\" mentre si trovano nei pressi di Mercurio, il cui nucleo ferroso funge da antenna. Poich\u00e9 l'effetto della bomba \u00e8 puramente ipotetico, il fisico di bordo Robert Capa suggerisce al capitano Kaneda di modificare la rotta della nave per cercare di raggiungere \"Icarus I\" e verificare in che stato sia la bomba stellare imbarcata su di essa: se fosse utilizzabile, infatti, si avrebbero a disposizione due tentativi per riaccendere il Sole. L'ingegnere di bordo Mace invece non \u00e8 d'accordo con i propositi di Capa (i due avevano gi\u00e0 litigato poco prima, in quanto Capa aveva impiegato troppo tempo per mandare un videomessaggio alla sua famiglia, e Mace non aveva potuto mandare il suo messaggio perch\u00e9 nel frattempo si era entrati nella zona morta) e i due entrano in conflitto; lo psicologo di bordo Searle, comprendendo che Mace \u00e8 piuttosto confuso a causa della lontananza da casa, lo tranquillizza facendogli osservare dei filmati di scene di vita sulla Terra.\nIl compito di calcolare la nuova rotta viene affidato al navigatore esperto in matematica Trey, il quale per\u00f2 commette un errore fatale: non considera la variazione dell'angolo di avvicinamento al Sole e di conseguenza non fa in modo che sia modificata la posizione dello scudo che protegge la nave dai fortissimi venti solari, fatto che causa il danneggiamento di alcuni pannelli per via della variazione di temperatura. Kaneda e Capa indossano delle tute spaziali ed escono dalla nave per riparare i pannelli manualmente attraverso una camminata nel vuoto. Un'appendice della nave rimane al di fuori dello scudo venendo cos\u00ec disintegrata dal calore del Sole, che incendia due torri di comunicazione (ritenute non fondamentali) e, soprattutto, il giardino in cui si coltivano piante per avere ossigeno nella nave. Il computer di bordo entra in crisi con l'equipaggio in panico e Capa decide di rientrare per non essere investito dal calore del Sole, mentre Kaneda sceglie di sacrificarsi per riparare l'ultimo pannello.\nTrey si demoralizza fortemente in quanto si ritiene colpevole della perdita del giardino e della morte di Kaneda, quindi Searle gli prescrive forti dosaggi di sedativi e antidepressivi. \"Icarus II\" raggiunge \"Icarus I:\" un gruppo composto da Capa, Searle, Harvey e Mace entra all'interno, dove tutto \u00e8 buio e ricoperto di polvere, e scopre che la bomba stellare della nave \u00e8 perfettamente integra, che il giardino della nave \u00e8 sorprendentemente fitto e rigoglioso (dopo sette anni di crescita incontrollata) e che l'equipaggio di \"Icarus I\" sembra essere stato ridotto in polvere in seguito ad un'esposizione alla luce solare senza appositi filtri (in quanto la finestra dell'osservatorio \u00e8 completamente aperta); tuttavia, anche se tutto il resto \u00e8 in perfette condizioni, la nave non pu\u00f2 essere mossa perch\u00e9 il computer di bordo \u00e8 danneggiato irreparabilmente a seguito di un palese sabotaggio (motivo del segnale di soccorso). Il piano di prelevare la bomba di \"Icarus I\" \u00e8 quindi annullato. Mace, per\u00f2, nel tentativo di utilizzare il computer, avvia un filmato lasciato da Vim Pinbacker, il capitano della \"Icarus I\", il quale, in preda ad un delirio mistico, dichiara di aver volontariamente fatto fallire la missione ed ucciso tutti i suoi uomini, convinto che la fine dell'umanit\u00e0 sia il volere di Dio, contro il quale non si potrebbe fare nulla.\nImprovvisamente l'\"Icarus I\" si muove distruggendo il collegamento con \"Icarus II e\" bloccando i quattro uomini nel relitto. Searle decide di sacrificarsi rimanendo nella nave e lancia i tre compagni in un portellone aperto dell'\"Icarus II\". Capa indossa l'unica tuta protettiva presente, mentre Harvey e Mace si coprono con il tessuto coibentante della nave e si aggrappano nel volo. Capa e Mace riescono a rientrare nella propria nave attraverso il portellone aperto, mentre Harvey si distacca da loro e muore perso nel vuoto cosmico. Searle intanto si suicida facendosi bruciare dai raggi solari non filtrati nell'osservatorio dell'\"Icarus I\", soddisfacendo il suo desiderio di vedere la luce solare nella sua piena luminosit\u00e0. Capa, Mace, Trey, la co-pilota Cassie e la biologa Cory sono sopravvissuti, ma nella nave non resta abbastanza ossigeno affinch\u00e9 tutti loro riescano a raggiungere il sole e detonare la bomba. Cory opta per uccidere Trey, ma i quattro scoprono che quest'ultimo era cos\u00ec depresso che si \u00e8 gi\u00e0 suicidato.\nLa situazione sembrerebbe quindi volgere al meglio (con solo quattro persone a bordo l'ossigeno dovrebbe bastare), per\u00f2 Capa esegue un controllo tramite il computer di bordo ed esso gli segnala che nella nave \u00e8 presente un quinto passeggero non identificato. Andato a controllare, Capa si rende conto che il capitano Pinbacker, con il corpo completamente ustionato, \u00e8 riuscito a salire a bordo della loro nave, nascondendosi nell'osservatorio, e sta cercando di sabotare anche questa seconda missione, dopo aver aspettato sette anni. Pinbacker sabota il computer della nave e uccide Cory con un bisturi per poi pedinare Cassie per la nave, mentre Mace si sacrifica eroicamente immergendosi pi\u00f9 volte nella vasca di refrigerazione per tentare di porre rimedio al sabotaggio compiuto da Pinbacker. Capa si rimette la tuta spaziale ed apre manualmente il portellone della nave, svuotandola completamente dell'ossigeno, per poi entrare nel modulo bomba con Cassie e sganciarsi, lasciando che l'\"Icarus II\" venga bruciato dai venti solari. Nel modulo i due vengono raggiunti da Pinbacker, ma riescono a sfuggirgli e Capa innesca manualmente l'immensa bomba dal suo interno facendola precipitare nella stella.\nNel finale, nella baia di Sydney congelata, la sorella di Capa sta guardando l'ultima trasmissione del fratello. Ammirando il cielo con i figli, vi nota un Sole particolarmente splendente: la missione dell'\"Icarus II\" sembra avere avuto successo, considerando che Capa nel messaggio aveva spiegato che, siccome la luce solare impiega solo otto minuti ad arrivare alla Terra, sarebbe bastato accorgersi di un Sole molto luminoso per capire che l'umanit\u00e0 era salva.\nProduzione.\nNel marzo 2005, dopo aver ultimato \"Millions\" (2004) il regista Danny Boyle venne preso in considerazione per dirigere \"3000 Degrees\", un progetto della Warner Bros. incentrato sull'incendio che nel 1999 distrusse una fabbrica di salsa Worcester in Massachusetts, causando sei morti. A causa per\u00f2 di controversie con i familiari delle vittime e di alcuni vigili del fuoco, il progetto venne in seguito abbandonato. Allo stesso tempo per\u00f2 Boyle ricevette una sceneggiatura scritta da Alex Garland, che aveva gi\u00e0 affiancato il regista nel 2000, con \"The Beach\" e nel 2002 con \"28 giorni dopo\". Assieme al produttore Andrew Mcdonald presentarono la sceneggiatura alla 20th Century Fox, che per\u00f2 si dimostr\u00f2 riluttante a finanziare un film simile al recente remake di \"Solaris\" visti bassi incassi ottenuti dalla pellicola. Il film venne quindi finanziato indirettamente, affidandosi alla Fox Searchlight Pictures. Il budget iniziale stimato per\u00f2 si aggirava sui 40 milioni di dollari, troppi anche per la Fox Searchlight, e quindi Mcdonald cerc\u00f2 altri finanziatori nel Regno Unito, ottenendo aiuti dall'Ingenious Film Partners. Con i finanziamenti pronti, il film entr\u00f2 in pre-produzione con l'intenzione di proiettarlo nelle sale cinematografiche nel luglio dello stesso anno. Grazie alla precedente collaborazione con la Fox Searchlight per \"28 giorni dopo\", Boyle pot\u00e9 lavorare in completa libert\u00e0, usufruendo liberamente di un piccolo studio.\nBoyle e Garland lavorarono sulla sceneggiatura per un anno, spendendo altri due anni per la produzione e il montaggio degli effetti speciali, e tre mesi per ultimare le riprese. Dopo aver terminato i lavori, Boyle afferm\u00f2 che non avrebbe pi\u00f9 rivisitato il genere della fantascienza, citando la produzione come un'\"esperienza massacrante\" e che gli aveva anche permesso di superare le proprie paure riguardo ai molteplici problemi che avrebbe incontrato nella produzione di un film di tale genere.\nSceneggiatura.\nLo sceneggiatore Alex Garland per scrivere \"Sunshine\" si ispir\u00f2 direttamente alla teoria della morte termica dell'universo, in particolare da un articolo che \u00ab\"proiettava il futuro dell'umanit\u00e0 in una prospettiva completamente scientifica ed atea\"\u00bb. L'articolo era stato pubblicato da un periodico scientifico statunitense, e Garland si chiese cosa sarebbe successo se il sole fosse morto. Garland sottopose quindi la sceneggiatura al regista Danny Boyle che la accolse di buon grado, rimuginando da tempo l'idea di girare un film fantascientifico ambientato nello spazio. Boyle e Garland lavorarono sulla sceneggiatura per un anno, ideando oltre 35 progetti durante i loro esperimenti.\nBoyle consider\u00f2 inoltre la storia di \"Sunshine\" come un approccio controintuitivo al problema contemporaneo del surriscaldamento globale, con la morte del sole che diventa una minaccia. Originariamente, \"Sunshine\" venne pensato con un'introduzione di una voce fuori campo che racconta dei genitori che insegnano ai figli di non guardare il sole, e di come i bambini sarebbero invece stati spinti a farlo proprio dal divieto. Boyle descrive il sole come una personalit\u00e0 quasi divina all'interno del film, creando una dimensione psicologica per gli astronauti a causa delle sue enormi dimensioni e della sua potenza. Il regista ha inoltre descritto l'antagonista come basato sulla luce, spiegando che \u00ab\"\u00e8 stata abbastanza una sfida, visto che generalmente al cinema la paura scaturisce dall'oscurit\u00e0 e non dalla luce\"\u00bb. I personaggi invece dovevano provare l'esperienza di un viaggio psicologico in cui ogni persona fosse stremata mentalmente e psicologicamente arrivando a mettere in dubbio le proprie convinzioni. Per catturare e trasmettere il pericolo del viaggio al quale gli attori sarebbero stati sottoposti, Boyle ha affermato di essersi ispirato alla divulgazione scientifica di Bill Bryson \"Breve storia di (quasi) tutto\".\nLa storia venne inoltre scritta in parte per riflettere la brillante e \u00ab\"necessaria arroganza\"\u00bb della scienza della vita reale, nel momento in cui agli scienziati del mondo viene presentata la crisi che minaccia la Terra. L'ambientazione temporale della trama, 50 anni nel futuro, venne scelta per non sembrare troppo distante dalla realt\u00e0 odierna, ma al tempo stesso per permettere un viaggio verso il sole con tecnologia avanzata e futuristica. Vari consulenti scientifici, teorici del futuro e produttori di strumentazioni tecnologiche vennero consultati per meglio delineare una strumentazione realistica.\nPer ricreare l'ambientazione, Boyle e Garland, si affidarono anche a impiegati della NASA e a vari astrofisici. Un fisico in particolare, Brian Cox dell'universit\u00e0 di Manchester, venne consultato per istruire gli attori, dopo che il regista aveva notato il lavoro svolto da Cox con il cast del programma televisivo \"Horizon\".\nIl fisico tenne regolari lezioni ai membri del cast sulla fisica del sole. Cox consigli\u00f2 inoltre a Boyle e Garland di ridurre le dimensioni della bomba nucleare trasportata dall'astronave Icarus II, per parificarla alle dimensioni dell'isola di Manhattan, anzich\u00e9 delle dimensioni della Luna come inizialmente pensato. Nel retroscena del film, la causa della morte del Sole \u00e8 una Q-ball, ma secondo Cox il Sole nella realt\u00e0 non sarebbe denso abbastanza per fermare una Q-Ball. Boyle ha quindi deciso di usare arbitrariamente una licenza poetica per descrivere tale scena, impossibile nella realt\u00e0.\nNella sceneggiatura originale era inclusa anche una sottotrama romantica che trattava una scena di sesso tra i personaggi di Capa (Cillian Murphy) e Cassie (Rose Byrne) nel giardino dell'ossigeno dell'astronave. Tuttavia Boyle consider\u00f2 una relazione nello spazio come una cosa troppo \u00ab\"imbarazzante\"\u00bb, escludendo quindi la sottotrama amorosa, cercando ulteriormente di distaccare la parte sentimentale dei personaggi l'uno dall'altro, assicurandosi che gli attori utilizzassero poco o nessun trucco o makeup per evitare situazioni equivoche. Il regista evit\u00f2 anche di includere dello humor nella sceneggiatura, con l'eccezione di poche gag. Credendo che tale umorismo si sarebbe inserito male nel contesto della storia.\nCast.\nIl regista Danny Boyle decise di scegliere un cast artistico misto e complesso, in modo da incoraggiare un processo pi\u00f9 democratico, similmente a come era avvenuto per il film \"Alien\" di Ridley Scott. Gli attori vennero selezionati anche in base all'etnia in modo da rendere l'equipaggio multietnico per meglio rispondere al concetto della missione \u00ab\"in nome di tutta l'umanit\u00e0\"\u00bb. Tuttavia l'equipaggio venne composto con attori di nazionalit\u00e0 americana e asiatica, supponendo che nel futuro i programmi spaziali della NASA e il Programma spaziale cinese fossero comunque quelli pi\u00f9 avanzati. Boyle venne informato che anche i programmi spaziali di Brasile e India erano piuttosto avanzati, ma decise di ignorarli per evitare di creare un cast esageratamente disparato. Il produttore, Andrew Mcdonald, richiese che venisse selezionato un cast che potesse ostentare un accento americano di alto livello, in modo da poter accontentare un'audience molto vasta rientrando comunque nel budget di basso livello prefissato per tale progetto.\nAccoglienza.\nCritica.\nIl film ha ricevuto un'accoglienza critica positiva, detenendo un voto di 75% di critica positiva su Rotten Tomatoes con il seguente sottotesto: \"\"Sunshine\" compie il duplice requisito necessario per diventare un classico della fantascienza: visuali abbaglianti con azione intelligente.\". Roger Ebert diede il voto di 3 stelle su 4 trovando gli effetti speciali \"convincenti e spietati\" e definendo che il punto forte del film \u00e8 il modo in cui \"si concentra sull'enormit\u00e0 della missione e le sue conseguenze\"\nSean Axmaker, critico del \"Seattle Post-Intelligencer\", scrisse: \"Un'odissea visionaria con una grazia, stupore e un impatto visivo che richiama un ' per il nuovo millennio con echi del rozzo equipaggio industriale da \"Alien\", l'ecologia de ', e la sbrogliata sanit\u00e0 mentale di \"Dark Star\"\""}
{"id": "1082178", "revid": "1543377", "url": "https://it.wikipedia.org/wiki?curid=1082178", "title": "Francisco Primo de Verdad y Ramos", "text": "Infanzia.\nFrancisco Primo de Verdad y Ramos\nNacque in un'azienda a Cienega de Mata in territori che facevano parte del comune di Aguascalientes.\nAncora giovane venne inviato a Citt\u00e0 del Messico per studiare nel Reale Collegio di San Ildefonso, visto che in quel periodo non c'erano scuole ad Aguascalientes.\nDiscriminazione.\nCominci\u00f2 a soffrire la discriminazione, visto che era creolo, da parte delle autorit\u00e0 spagnole, che temevano il sorgere di un'anima nazionalista e quindi riservavano i posti pubblici e i pi\u00f9 importanti privati solo agli spagnoli di nascita, specialmente dopo le restrizioni di Carlo III di Spagna.\nIdeali dell'Indipendenza.\nQueste riforme restaurarono il prestigio della Spagna come potenza mondiale.\nI destini degli uomini venivano regolati da stranieri, con il grande sogno di cambiare l'ordine sociale Francisco si sforza di studiare legge e comincia a stringere rapporti con i principali personaggi del governo spagnolo e arriva a ricoprire il ruolo di Sindaco.\nAlla fine del XVIII secolo le notizie sulla guerra d'indipendenza americana e sulla rivoluzione francese erano parte importante delle discussioni degli uomini colti del Messico, e Francisco non era lontano da questi pensieri.\nNel giugno del 1808 arrivarono in Messico notizie sull'abdicazione di Bayone a causa delle guerre Napoleoniche, cos\u00ec Francisco chiede al vicer\u00e9 Iturrigaray di istituire una giunta per governare la nuova Spagna provvisoriamente in attesa del ritorno del sovrano, visto che in un'antica costituzione spagnola si affermava che in mancanza di sovrano il potere tornasse al popolo sotto forma di giunte governative.\nMorte.\nAlla restaurazione della famiglia reale in Spagna, Gabriel de Yermo fa cadere Iturrigaray e impone come vicer\u00e9 Pedro de Garibay, un militare di pi\u00f9 di ottant'anni, facile da manipolare. Verdad \u00e8 rinchiuso nelle celle dell'arcivescovado e muore il 4 ottobre 1808. Si crede sia stato avvelenato."}
{"id": "1082187", "revid": "1372005", "url": "https://it.wikipedia.org/wiki?curid=1082187", "title": "Ulrico I del W\u00fcrttemberg (1226-1265)", "text": "Biografia.\nLe origini.\nI rapporti di parentela di Ulrico I con i suoi antenati non sono storicamente chiari n\u00e9 definitivamente provati. Probabilmente era figlio di Hermann del W\u00fcrttemberg e di Irmengarda di Ulten. Hermann, citato solo una volta in un documento del 1231, fu probabilmente uno dei figli di Hartmann I. Ulrico regn\u00f2, secondo documenti e sigilli del 1241, con il fratello Eberardo di W\u00fcrttemberg. Nel 1243 furono entrambi indicati come cugini di Hartmann di Groninga. Egli fu anche citato nel 1255 come parente per parte di padre del conte Alberto IV di Dillingen.\nIl governo.\nIl confronto fra l'imperatore Federico II (detto \"stupor mundi\") ed i papi Gregorio IX ed Innocenzo IV ebbe anche effetti sui rapporti nel ducato di Svevia. Dopo la destituzione di Federico II da parte del Concilio di Lione (giugno-luglio 1245), riusc\u00ec alla diplomazia papale di portare un notevole numero di nobili tedeschi dalla parte di Enrico Raspe e di Guglielmo II d'Olanda. Anche Ulrico nel 1246 pass\u00f2 dalla parte di Enrico Raspe, il che diede un contributo decisivo alla vittoria di quest'ultimo sull'esercito di Corrado IV, figlio di Federico II, in quello stesso anno, nella battaglia sul Nidda. Dopo la morte di Corrado IV, avvenuta nel 1254, il figlio Corradino, di soli due anni di et\u00e0, fu riconosciuto formalmente come duca di Svevia. In compenso il tutore di Corradino, Ludovico II, conte di Baviera, rinunci\u00f2 alla richiesta di restituzione delle acquisizioni territoriali fatte da Ulrico e dagli altri nobili svevi dopo il cambio di alleanze del 1246. Cos\u00ec Ulrico riusc\u00ec a porre le basi della contea di W\u00fcrttemberg con il suo baricentro nel mezzo del territorio del fiume Neckar, che fu ampliata essenzialmente dai successori conti Ulrico III ed Eberardo III. Il matrimonio con Metchilde del Baden diede inoltre l'impulso alla sistemazione territoriale di entrambi i casati con il ritiro del Baden dalla parte centrale dell'area del Neckar. Cos\u00ec la futura citt\u00e0 capitale del W\u00fcrttemberg, Stoccarda, pass\u00f2 dal Baden al W\u00fcrttemberg.\nMatrimoni e discendenza.\nUrico si spos\u00f2 due volte: la prima con\ne la seconda con"}
{"id": "1082193", "revid": "322321", "url": "https://it.wikipedia.org/wiki?curid=1082193", "title": "La grande storia", "text": "La grande storia \u00e8 un programma televisivo di approfondimento storico in onda su Rai 3.\nIl programma fa parte del \"Progetto Storia\" di Rai 3 avviato dall'allora vicedirettore Pasquale D'Alessandro. Tale progetto di programmi di carattere storico comprende anche altre trasmissioni quali \"Correva l'anno\", \"Enigma\", \"Il mio Novecento\", \"Gli Archivi della Storia\" e \"Il Novecento raccontato da Paolo Mieli\".\nIl programma.\nOgni puntata de \"La grande storia\" dura circa due ore ed \u00e8 strutturata sotto forma di monografia (anche se nelle ultime edizioni si passata a una bi o tripartizione), ripercorrendo avvenimenti, fenomeni e vite dei protagonisti che hanno fatto la storia del Novecento. I temi pi\u00f9 indagati dal programma sono da sempre Chiesa, nazismo, fascismo e seconda guerra mondiale.\nElemento caratterizzante della trasmissione \u00e8 lo stile diretto e meno enciclopedico rispetto ai documentari storici della BBC. L'ampio uso di metafore, aneddoti, episodi e documenti che riguardano i protagonisti riesce a rendere il ritmo costantemente incalzante, motivo per cui la trasmissione - pur essendo di divulgazione scientifica - ottiene spesso ottimi risultati di audience.\n\u00c8 un racconto per immagini, musica e parole che viaggia sul filo della memoria, riporta indietro nel tempo, fa rivivere i momenti pi\u00f9 significativi di una vicenda senza fine: la storia dell'uomo. Sono puntate monografiche che indagano su questioni e aspetti della storia per ricostruire il mosaico complessivo dei fatti.\nTra le puntate che hanno lanciato definitivamente la trasmissione (tra il 2000 e il 2001) le due intitolate \"I misteri del nazismo\" e \"I misteri del nazismo 2\" sullo stretto rapporto dal regime di Adolf Hitler e il mondo dell'occultismo e dell'esoterismo (con la collaborazione dello storico Giorgio Galli).\nParticolarmente seguite sono state (e sono ancora, se riproposte) le biografie dei Papi del Novecento tutte curate da Luigi Bizzarri: Pio XII, Giovanni XXIII, Paolo VI, Giovanni Paolo I con collaborazione di Paola Lasi e Giovanni Paolo II. Le due puntate dedicate a Karol Wojtyla, realizzate con la collaborazione di Nicola Vicenti - trasmesse a fine 2006 - hanno avuto un ascolto non consueto per la rete e per un programma di storia.\nNell'edizione estiva del 2007, in onda dal 27 luglio per sei venerd\u00ec, il programma si \u00e8 occupato della storia umana di Padre Pio (puntata firmata da Nicola Vicenti), della vita di Sandro Pertini (da Alessandro Varchetta), dei cinquant'anni di rapporto tra politica e televisione (Edoardo Novelli), degli aiutanti e dei collaboratori di Adolf Hitler (Joseph Goebbels, Hermann G\u00f6ring, Karl D\u00f6nitz e Adolf Eichmann, puntata di Alessandro Varchetta) e di Benito Mussolini (Roberto Farinacci, Italo Balbo, Achille Starace e Alessandro Pavolini, a cura di Enzo Antonio Cicchino). Infine, una puntata su casa Savoia, curata da Nicola Caracciolo.\nEsiste anche una versione breve del programma chiamata La Grande Storia Magazine, della durata di 50 minuti, inaugurata nella primavera del 2007. Al centro delle puntate temi pi\u00f9 socio-economici e meno propriamente storici: per esempio la vita di Leo Longanesi o la storia del Festival di Sanremo.\nPer la serie Archivi della Storia vengono rimandate in onda alcune vecchie puntate in replica, aggiornate e integrate da nuovi commenti e riflessioni, scelte tra quelle che pi\u00f9 hanno destato l'interesse nel pubblico televisivo della trasmissione.\nProduzione.\nAutori del programma sono Luigi Bizzarri (che fino al 2006 ne firmava la cura insieme a Francesco Cirafici), Nicola Bertini, Ilaria Degano e Andrea Orbicciani, con la cura di Anna Maria Rotoli e Mauro Longoni.\nStorico autore della serie \u00e8 Nicola Caracciolo, e nel corso degli anni hanno collaborato Ferdinando D'Arezzo, Italo Moscati, Roberto Olla, Enzo Antonio Cicchino, Nietta La Scala, Nicola Vicenti, Fabio Toncelli, Alessandro Varchetta, Rosanna Lo Santo, Maite Carpio, Nicola Bertini, Ilaria Degano, Andrea Orbicciani e, in qualit\u00e0 di consulenti storici, studiosi di chiara fama come Claudio Pavone, Renzo De Felice, Alberto Melloni, Giovanni Sabbatucci, Gustavo Corni, Ernesto Galli della Loggia, Guido Crainz, Pierre Milza, Antonio Gibelli e molti altri.\nProduttore esecutivo \u00e8 stato fino al 2010 Maria Carla Pennetta. L'edizione 2011 \u00e8 firmata da Daniela Albini mentre dal 2012 \u00e8 Maria Iva Casanova.\nElenco puntate.\n2011.\nSerie \"La Grande Storia Magazine\""}
{"id": "1082194", "revid": "38120", "url": "https://it.wikipedia.org/wiki?curid=1082194", "title": "Crazy Jane", "text": ""}
{"id": "1082195", "revid": "1543377", "url": "https://it.wikipedia.org/wiki?curid=1082195", "title": "Gita al faro", "text": "Gita al faro, tradotto anche come Al Faro, titolo che rispetta maggiormente l'originale \"To the Lighthouse\", \u00e8 un romanzo della scrittrice britannica Virginia Woolf, pubblicato per la prima volta nel 1927. &lt;br&gt; Il romanzo segue ed amplia la tradizione del romanzo modernista, in cui la trama ha un'importanza secondaria rispetto all'introspezione psicologica dei personaggi.\nTrama.\nIl romanzo \u00e8 diviso in tre parti.\nI. La finestra.\nIl romanzo si apre sulla vacanza estiva che la famiglia Ramsay sta compiendo sull'Isola di Skye, nelle Isole Ebridi. La signora Ramsay assicura a James che il giorno dopo andranno sicuramente al faro. Tale affermazione \u00e8 bocciata dal signor Ramsay, il quale afferma che sar\u00e0 impossibile andarci per via del maltempo. Tale opinione provocher\u00e0 una certa tensione fra i coniugi Ramsay e anche fra il signor Ramsay e James. Questo incidente verr\u00e0 ripreso successivamente, in alcune parti del capitolo, sottolineando il contrasto tra marito e moglie.\nAi Ramsay, in questa vacanza, si sono uniti vari amici e colleghi, fra cui la giovane Lily Briscoe, una pittrice che sta tentando di dipingere un ritratto della signora Ramsay, con il figlio piccolo (James) ai suoi piedi. Lily \u00e8 piena di dubbi riguardanti la sua arte e la sua vita, dubbi alimentati anche dalle affermazioni di Charles Tansley, altro ospite dei Ramsay, il quale sostiene che le donne non sono capaci n\u00e9 di dipingere n\u00e9 di scrivere. Tansley ammira profondamente il signor Ramsay e i trattati filosofici da lui scritti.\nIl capitolo si chiude con la cena. Il signor Ramsay si acciglia quando Augustus Carmichael chiede una seconda porzione di minestra. La signora Ramsay invece vuole che la cena sia un successo, ma anche lei \u00e8 sfortunata, perch\u00e9 Paul Rayley e Minta Doyle, due conoscenze che lei vorrebbe far fidanzare, arrivano in ritardo a cena perch\u00e9 Minta ha perso la spilla della nonna sulla spiaggia.\nII. Il tempo passa.\nQuesto capitolo \u00e8 usato dall'autrice per dare la sensazione del tempo che passa. Il compito di questa parte \u00e8 quello di unire le due parti principali del romanzo. Durante questi anni l'Inghilterra ha combattuto la Prima guerra mondiale e l'autrice ci informa di quello che \u00e8 successo ad alcuni dei personaggi incontrati finora. La signora Ramsay \u00e8 morta, la figlia Prue \u00e8 morta di parto, Andrew (il figlio maggiore) \u00e8 morto in guerra. Il signor Ramsay senza la moglie \u00e8 alla deriva, senza pi\u00f9 nessuno che lo conforti e ha profondi dubbi sul suo valore di uomo.\nIII. Il faro.\nNella parte finale del libro, alcuni dei membri della famiglia Ramsay tornano alla loro casa delle vacanze di dieci anni prima. Il signor Ramsay progetta la gita al faro con il figlio James e la figlia Camilla. Il viaggio per poco non si compie, a causa del maltempo, ma alla fine si parte. In viaggio i ragazzi riservano un trattamento molto freddo e silenzioso al padre. James governa la barca con molta tranquillit\u00e0 e invece di ascoltare le parole dure che si aspettava dal padre, ne riceve un elogio, che d\u00e0 vita ad un raro momento di empatia fra i due. Anche l'atteggiamento di Camilla nei confronti del padre \u00e8 cambiato in modo positivo. Non partecipano alla gita il poeta Carmichael e la pittrice Lily Briscoe, la quale finalmente riesce a completare il quadro iniziato anni prima. Il libro finisce con l'immagine di Lily che disegna l'ultima linea verticale sulla sua tela.\nGenesi del romanzo.\nA proposito del romanzo la Woolf scrive nei suoi diari:\nIn particolare, riferendosi alla seconda parte del romanzo, afferma:\nLa sorella Vanessa, dopo aver letto il romanzo, scrive a Virginia:\nCollocazione geografica.\nLeslie Stephen, padre della scrittrice e probabile modello per il personaggio del signor Ramsay, inizi\u00f2 ad affittare come casa delle vacanze Talland House a St. Ives in Cornovaglia nel 1882, subito dopo la nascita della scrittrice. I luoghi descritti dalla Woolf all'interno del romanzo sono basati su quelli nei dintorni di Talland House. Molte delle caratteristiche della baia di St. Ives sono state trasposte all'interno del romanzo, tra cui il vicino faro di Godrevy Island. &lt;br&gt; Nel romanzo per\u00f2 i Ramsay ritornano alla loro casa delle vacanze dopo la guerra, invece la famiglia della scrittrice in quel periodo non aveva pi\u00f9 questa casa per le vacanze. Comunque, dopo la guerra, Virginia insieme alla sorella Vanessa visiter\u00e0 Talland House e ripeter\u00e0 tale viaggio, da sola, molto tempo dopo la morte dei genitori."}
{"id": "1082196", "revid": "164835", "url": "https://it.wikipedia.org/wiki?curid=1082196", "title": "Pietro Generali (compositore)", "text": "Biografia.\nIl suo cognome era \"Mercandetti Generali\". Il padre, originario della omonima frazione di Masserano (BI), adott\u00f2 solo il secondo cognome quando si trasfer\u00ec a Roma. In questa citt\u00e0 Pietro pot\u00e9 studiare canto alla Cappella musicale liberiana della Basilica di Santa Maria Maggiore e successivamente contrappunto, sotto la guida di Giovanni Masi, maestro di cappella e compositore presso San Giacomo degli Spagnoli. Per un breve periodo studi\u00f2 anche a Napoli, come egli stesso dichiara in una lettera inviata a Johann Simon Mayr nel 1810:\n\"Fui in un tempo in Conservatorio a Napoli... m\u00e0 di questo non ne debbo fare menzione, ch\u00e9 di l\u00e0 fuggj dopo quattro mesi, e ritornai dal mio caro Masi.\"\nA Roma si diplom\u00f2 alla \"Congregazione di Santa Cecilia\" e inizi\u00f2 a operare come cantante di chiesa e di teatro e come compositore di musica sacra. Nel 1800 debutt\u00f2 come operista con \"Gli amanti ridicoli\", ma il suo primo vero successo arriv\u00f2 con \"Le Gelosie di Giorgio\", farsa rappresentata a Bologna nel 1803, e fu consacrato sulla scena internazionale con \"Pamela nubile\", farsa messa in scena il 12 aprile 1804, al Teatro San Benedetto di Venezia. Seguirono molte altre farse e opere buffe, fra le quali si ricordano \"Le Lagrime d'una vedova\", \"Adelina\", \"Cecchina suonatrice di ghironda\", \"La Vedova delirante\", \"Chi non risica non rosica\", \"La Contessa di Colle Erboso\", che vennero scritti per i teatri di Venezia, Bologna, Firenze, Vicenza, Roma, Milano e Torino. Compose numerose opere serie; tra queste fu molto applaudito il melodramma eroico \"I Baccanti di Roma\", rappresentato il 14 gennaio 1816 a Venezia, al Teatro La Fenice, con Giovanni David e riscritto completamente per Trieste, con il titolo \"I Baccanali di Roma\" (giugno 1816).\nNella primavera del 1817, amareggiato dall'insuccesso del melodramma \"Rodrigo di Valenza\" alla Scala di Milano, diretto da Alessandro Rolla, con Carolina Bassi, Domenico Donzelli e Filippo Galli (basso), si rec\u00f2 a Barcellona, dove per una stagione e mezza fu direttore del Teatro de la Santa Cruz. Tornato in Italia nel 1819 dopo un breve soggiorno a Parigi, dal 1820 al 1823, fu attivo a Napoli come compositore d'opere e poi a Palermo come direttore del Teatro Carolino (Teatro Santa Cecilia), dal 1823 alla primavera del 1825, quando fu sostituito, forse a causa di una malattia, da Gaetano Donizetti. Riassunto l'incarico nel marzo del 1826, nel settembre dello stesso anno fu bandito per decreto reale da tutti i territori del Regno delle Due Sicilie, in quanto \"maestro venerabile\" di una loggia massonica palermitana. Dopo un breve soggiorno a Firenze, dove al Teatro della Pergola tenne la \"prima\" del dramma sacro di grande successo \"Jefte\", a met\u00e0 1827 assunse l'incarico di maestro di cappella della Cattedrale di Novara, carica che tenne sino alla morte. In questo periodo rappresent\u00f2 ancora i melodrammi \"Francesca di Rimini\" (1829) e \"Beniowski\" (1831) alla Fenice di Venezia (il primo per l'inaugurazione dei restauri del teatro con Giuditta Grisi, Marietta Brambilla e Giovanni Battista Verger e ripreso sia a Venezia sia a Brescia con grande successo), e \"Il Romito di Provenza\" (1831) alla Scala di Milano, produzione che esteticamente si stacca significativamente da quella precedente. Mor\u00ec nel 1832 per aver trascurato una malattia polmonare.\nMentre &gt;Pietro Generali era in vita, sue opere furono rappresentate in Austria, Germania, Svizzera, Paesi Bassi, Inghilterra, Francia, Spagna, Portogallo, Grecia, Boemia, Ungheria, Romania, India, Russia, Messico, Cuba.\nConsiderazioni sull'artista.\nGenerali compose 56 opere, nonch\u00e9 svariate cantate e musica sacra. I suoi primi lavori, considerati moderni e stravaganti nel loro vigore, presentano una ricca orchestrazione e un'inusuale ricchezza armonica. Invece le sue ultime opere, come anche quelle di molti altri compositori suoi coevi, appaiono come palesi imitazioni di quelle di Rossini.\nEgli era solito usare effetti drammatici nella sua musica, come il suo crescendo d'orchestra, del quale Rossini stesso in seguito si avvalse.\nLavori.\nCompose 56 opere:\nCompose anche numerose cantate, tra cui:"}
{"id": "1082197", "revid": "2096950", "url": "https://it.wikipedia.org/wiki?curid=1082197", "title": "Nonsolomoda", "text": "Nonsolomoda \u00e8 stato un rotocalco televisivo di Canale 5, nato da un'idea di Fabrizio Pasquero. \u00c8 stato uno dei programmi pi\u00f9 longevi delle reti Mediaset.\nIl programma.\nCos\u00ec come dice il titolo, la moda non era che uno dei tanti argomenti trattati dal programma: si parlava infatti anche di arte, architettura, viaggi, nuove tecnologie, approfondimenti sul mondo del cinema, della televisione, della pubblicit\u00e0 e dei motori, con un particolare riguardo nei confronti di usi, costumi e tendenze della vita quotidiana.\nLa prima puntata del programma and\u00f2 in onda su Rete 4, gioved\u00ec 19 aprile 1984 alle 22:15, quando la rete era di propriet\u00e0 Mondadori. Dal 1985 Nonsolomoda venne trasmesso su Canale 5, un anno dopo che Rete 4 fu venduta alla Fininvest. Il 14 febbraio 1989 ha dato vita allo spinoff \"Nessundorma\" in onda il martedi alle 23.15 su Italia 1 per una sola stagione.\nI servizi presentati nella trasmissione erano caratterizzati da un taglio dinamico ed elegante e dall'originalit\u00e0 delle scelte musicali che fanno da sottofondo ai servizi, rendendoli simili a videoclip. Il programma \u00e8 stato tuttavia accusato di realizzare pubblicit\u00e0 redazionale tramite servizi su prodotti da sponsorizzare; ci\u00f2 non \u00e8 mai stato verificato.\nLa collocazione \"storica\" del programma era la seconda/terza serata della domenica, anche se per alcuni periodi \u00e8 stato trasmesso al gioved\u00ec e al marted\u00ec. Dal gennaio 2011, invece, dopo ben 27 anni di trasmissione, abbandona la fascia notturna per inserirsi in quella del mezzogiorno, nella giornata del sabato, ma dalla seconda puntata stagionale, tuttavia, torna nella sua abituale fascia oraria nella giornata del marted\u00ec.\nLa voce che fin dall'inizio commenta i servizi \u00e8 quella di Daniele Sassi, gi\u00e0 speaker istituzionale di \"RDS\".\nFonico dal 1989 al 1994 \u00e8 stato Adriano Pedersoli.\nLa conduzione \u00e8 affidata tradizionalmente a volti femminili della televisione italiana: dal 1995 si sono succedute Roberta Capua, Afef, Vanessa Incontrada e Michelle Hunziker. Dal 2002 al 2009, per ben sette anni consecutivi, il rotocalco \u00e8 stato condotto da Silvia Toffanin, che dal febbraio 2010, dopo alcuni mesi di assenza del programma dai palinsesti, ha lasciato la conduzione a Valeria Bilello. Nell'ottobre del 2011, la conduzione della trasmissione viene affidata all'attrice Samya Abbary.\nIl programma termina definitivamente nell'autunno 2012 venendo sostituito da \"X-Style\"."}
{"id": "1082198", "revid": "36426", "url": "https://it.wikipedia.org/wiki?curid=1082198", "title": "Via dello Studio", "text": ""}
{"id": "1082200", "revid": "1782831", "url": "https://it.wikipedia.org/wiki?curid=1082200", "title": "Carlo Maria Cordio", "text": " \u00c8 esecutore, compositore, arrangiatore e direttore d'orchestra.\nBiografia.\nNato a Roma nel 1952, inizia lo studio del pianoforte privatamente all'et\u00e0 di 5 anni. In seguito frequenta il Conservatorio Santa Cecilia, dove ha consegue il diploma nel 1970. Successivamente segue i corsi di perfezionamento di composizione e direzione d'orchestra presso l'Accademia Musicale Chigiana. Si \u00e8 dedicato anche allo studio dell'organo a canne frequentando i corsi presso il Pontificio istituto di musica sacra a Roma; \u00e8 stato organista ufficiale della basilica di San Paolo fuori le mura di Roma e ha al suo attivo numerosi concerti di musica sacra eseguita su organi a canne Tamburini e Mascioni in svariate cattedrali italiane.\nSubito dopo il diploma, la Hammond gli propone di diventare docente di musica e concertista per i suoi organi. Carlo Maria unir\u00e0 all'attivit\u00e0 concertistica classica e jazzistica nazionale e internazionale, l'attivit\u00e0 di esecutore esclusivo per la Hammond Italia, riscuotendo il personale apprezzamento artistico diretto di musicisti quali Jimmy Smith, Brian Rodwell, Jackie Davis, Klaus W\u00fcnderlich e Keith Beckingham.\nNel 1976 inizia a prestare la sua opera come esecutore, compositore, arrangiatore e direttore d'orchestra, collaborando con case discografiche come la RCA, la CBS, la Fonit Cetra nonch\u00e9 con la Rai, dove \u00e8 stato pianista e tastierista nell'Orchestra dei ritmi leggeri sotto la direzione di noti maestri d'orchestra tra cui Bruno Canfora, Pino Calvi, Roberto Pregadio, Gianni Ferrio. \u00c8 stato esecutore al pianoforte e interprete nelle varie tipologie di strumenti a tastiera nella produzione di colonne sonore cinematografiche e di dischi. Vanta collaborazioni con musicisti quali Keith Emerson, Jerry Goldsmith, Maurice Jarre, Basil Poledouris, Ennio Morricone, Riz Ortolani, Armando Trovajoli, Nino Rota, Stelvio Cipriani, Detto Mariano, Nicola Piovani, Carlo Savina, Piero Piccioni; tra i cantanti con cui ha lavorato, si ricordano Ornella Vanoni, Fred Bongusto, Claudio Villa, Antonello Venditti e Franco Califano.\nHa inoltre lavorato come arrangiatore e direttore d'orchestra con artisti quali Edoardo Vianello e Wilma Goich (I Vianella), nonch\u00e9 con Domenico Modugno, con cui ha collaborato per i suoi concerti in Italia e nel mondo per diversi anni. Ha svolto la sua attivit\u00e0 artistica anche negli Stati Uniti, firmando le colonne sonore di numerosi film, tra cui \"La casa 4\", \"\", \"Sulla strada, a mezzanotte\". In Italia ha composto e orchestrato un notevole numero di colonne sonore; ha inoltre composto le parti di musica elettronica della colonna musicale dei film di Federico Fellini \"Prova d'orchestra\" e \"La citt\u00e0 delle donne\".\nHa diretto per diversi anni l'orchestra Marche Big Band, con la quale ha effettuato concerti con un repertorio internazionale spaziando dalla musica jazz alla colonna sonora da film. Svolge concerti all'organo Hammond sia come solista che con la formazione \"Hammond Red Jam\" ed \u00e8 direttore e arrangiatore della \"Polyphonia Big Band\", del \"Wonderland\" \"Ensemble\" e di \"Man in Frack\", una formazione che ripropone, con i suoi arrangiamenti originali, una gran parte del repertorio di Domenico Modugno.\n\u00c8 sua la sigla del cartone animato \"Vultus 5\" e l'arrangiamento della versione italiana della sigla di \"Jeeg robot d'acciaio\"."}
{"id": "1082202", "revid": "30610", "url": "https://it.wikipedia.org/wiki?curid=1082202", "title": "Qiblat", "text": ""}
{"id": "1082219", "revid": "287204", "url": "https://it.wikipedia.org/wiki?curid=1082219", "title": "Jorg Jarnut", "text": ""}
{"id": "1082220", "revid": "949200", "url": "https://it.wikipedia.org/wiki?curid=1082220", "title": "Donna sul divano I", "text": "Donna sul divano I \u00e8 un dipinto a olio su tela (146x114 cm) realizzato tra il 1970 ed il 1971 dal pittore spagnolo Pablo Picasso. Fa parte di una collezione privata.\nIl quadro, come gli altri dell'ultimo periodo di attivit\u00e0 del pittore, analizza il tema dell'amore. Picasso dipinse quest'opera durante un soggiorno a Mougins."}
{"id": "1082221", "revid": "729019", "url": "https://it.wikipedia.org/wiki?curid=1082221", "title": "La Californie", "text": "La Californie la nuit \u00e8 un dipinto a olio su tela (46x38 cm) realizzato nel 1958 dal pittore spagnolo Pablo Picasso. Fa parte di una collezione privata.\nIl quadro rappresenta lo studio di Picasso nella sua villa a Cannes, pieno di quadri. Attraverso una porta finestra \u00e8 possibile vedere due palme nel giardino retrostante la villa."}
{"id": "1082222", "revid": "169529", "url": "https://it.wikipedia.org/wiki?curid=1082222", "title": "Il pittore e la modella", "text": "Il Pittore e la modella \u00e8 un dipinto a olio su tela (195x130,3\u00a0cm) realizzato nel 1963 dal pittore spagnolo Pablo Picasso. \u00c8 conservato nella Pinakothek der Moderne di Monaco.\nIl quadro raffigura Picasso e una sua modella in studio, separati da un cavalletto su cui poggia una tela.\nIl tema pittore e modella.\nIl tema del rapporto tra pittore e modella era stato affrontato da Picasso gi\u00e0 nel 1926 con un dipinto che ha quasi lo stesso nome; ma gi\u00e0 nel passato (e poi ancora in epoca pi\u00f9 recente) altri pittori si erano cimentati - in chiave differente e con risultati diversi - con questa affascinante fonte di ispirazione artistica. Fra essi, gli italiani Caravaggio e Vasari (che da una modella ebbe anche quasi certamente un figlio) e l'olandese Vermeer (che della giovane domestica Griet fece la sua musa ispiratrice). \nFra gli artisti contemporanei sensibili alla tematica sono da segnalare - per il felice esito del tocco e della visionariet\u00e0 pittorica - Tullio Pericoli e Milo Manara."}
{"id": "1082224", "revid": "1793900", "url": "https://it.wikipedia.org/wiki?curid=1082224", "title": "Visage (Picasso)", "text": "Visage \u00e8 un dipinto a olio su tela (130\u00d797\u00a0cm) realizzato nel 1970 dal pittore spagnolo Pablo Picasso. Fa parte della Collezione Picasso di Mougins.\nIl soggetto dell'opera ricorda, nell'abbigliamento e nell'atteggiamento, i cortigiani delle opere di Diego Vel\u00e1zquez e Rembrandt."}
{"id": "1082233", "revid": "599013", "url": "https://it.wikipedia.org/wiki?curid=1082233", "title": "Bae", "text": ""}
{"id": "1082235", "revid": "228587", "url": "https://it.wikipedia.org/wiki?curid=1082235", "title": "Bah", "text": ""}
{"id": "1082237", "revid": "599013", "url": "https://it.wikipedia.org/wiki?curid=1082237", "title": "Bbb", "text": ""}
{"id": "1082240", "revid": "599013", "url": "https://it.wikipedia.org/wiki?curid=1082240", "title": "Bbu", "text": ""}
{"id": "1082242", "revid": "599013", "url": "https://it.wikipedia.org/wiki?curid=1082242", "title": "Bbw", "text": ""}
{"id": "1082244", "revid": "599013", "url": "https://it.wikipedia.org/wiki?curid=1082244", "title": "Bca", "text": ""}
{"id": "1082246", "revid": "599013", "url": "https://it.wikipedia.org/wiki?curid=1082246", "title": "Bcn", "text": ""}
{"id": "1082248", "revid": "599013", "url": "https://it.wikipedia.org/wiki?curid=1082248", "title": "Bct", "text": ""}
{"id": "1082249", "revid": "104216", "url": "https://it.wikipedia.org/wiki?curid=1082249", "title": "U 235", "text": ""}
{"id": "1082250", "revid": "2013328", "url": "https://it.wikipedia.org/wiki?curid=1082250", "title": "Auchan", "text": "Auchan Retail International S.A. ( ) \u00e8 una catena francese di supermercati e ipermercati, fondata nel 1961 da G\u00e9rard Mulliez e considerata una delle principali aziende operanti nel settore della grande distribuzione a livello internazionale.\nIl nome \u00e8 legato alla zona in cui venne aperto il primo ipermercato Auchan, il distretto \u00abHauts Champs\u00bb (in italiano \"Campi Alti\") che ha la stessa pronuncia.\nAl 2022, la societ\u00e0 opera, al di fuori dei suoi confini nazionali, da diverso tempo in molti paesi europei ed extraeuropei. In particolare: Francia, Spagna, Portogallo, Lussemburgo, Polonia, Romania, Ungheria, Ucraina, Russia, Taiwan e Senegal.\nLa catena \u00e8 parte del gruppo aziendale dell'Associazione Famiglia Mulliez, che possiede tra l'altro anche il controllo dell'azienda Kiabi e di Leroy Merlin. \nLa capogruppo Auchan Holding, comprende \"Auchan Retail International\", \"Ceetrus\", che gestisce i centri commerciali e \"Oney\", che offre servizi finanziari. \nStoria.\nIl primo negozio della catena venne aperto da G\u00e9rard Mulliez nel 1961 a Roubaix, in una fabbrica dismessa dell'azienda Phildar fondata da suo padre, mentre il primo ipermercato venne inaugurato nel 1967 a Roncq. \nDagli anni ottanta Auchan ha iniziato ad espandersi anche all'estero arrivando a presidiare una quindicina di paesi.\nIn Italia.\nNel 1989 apre il suo primo ipermercato in Italia a Torino. Nel 1997 Auchan, stipula un'alleanza tecnica e finanziaria con il Gruppo Rinascente e procede alla trasformazione dal 2000 in poi, di tutti gli ipermercati ad insegna Citt\u00e0Mercato e \"Joyland,\" di propriet\u00e0 del Gruppo Rinascente, nel marchio Auchan.\nNel mese di maggio 2019, Auchan Retail decide di abbandonare il territorio italiano cessando dunque le attivit\u00e0 della controllata \"Auchan Retail Italia\" reclamando un netto calo del fatturato negli ultimi 5 anni. Vengono dunque rilevati dal gruppo Conad, attraverso la societ\u00e0 Margherita Distribuzione S.p.A. la quasi totalit\u00e0 dei punti vendita a marchio Auchan e Simply, ad eccezione dei 50 drugstore Lillapois e dei 33 supermercati gestiti da Auchan in Sicilia, che a luglio 2019 sono stati ceduti ai gruppi Arena e Radenza. \nNel corso del 2019-2020, attraverso Margherita Distribuzione S.p.A., Conad vende alcuni punti vendita a societ\u00e0 terze, quali Bennet, Esselunga, Gdm, Despar e trattiene la quasi totalit\u00e0 dei rimanenti per s\u00e9, ridenominando i punti vendita, a seconda delle dimensioni, in Spazio Conad o Conad. . Allo stesso tempo alcuni ipermercati Auchan (tra cui Auchan Fiumicino chiuso il 27 marzo 2021 e Auchan Carini il 31 marzo 2021 dopo un lungo periodo di assenza totale di merce food e non-food all'interno), senza nessun potenziale acquirente interessato nella compravendita, sono stati definitivamente chiusi.\n. Inoltre, in seguito a tale operazione, le tre aziende detentrici di un accordo di franchising con Auchan Retail Italia sono passate da gennaio 2020 ad altre insegne (Apulia Distribuzione ed Etruria Retail a Carrefour e il Gruppo 3A a DeSpar), mentre le chiusure definitive hanno causato il licenziamento di centinaia di dipendenti.\nDal 31 marzo 2021 sul sito di Auchan appare una scritta che indica la chiusura di tutti i suoi supermercati e vari ringraziamenti dell'ex azienda, si conclude cos\u00ec la presenza di Auchan in Italia.\nGallerie Commerciali Auchan.\nGallerie Commerciali Italia S.p.A., filiale italiana di Immochan, ha gestito i centri commerciali con all\u2019interno un ipermercato Auchan fino al 2017. Questi centri commerciali assumevano una denominazione standard, cambiando solo il nome della citt\u00e0 in base alla collocazione: \"Centro Commerciale Auchan - \"Nome citt\u00e0\".\" \nNel 2017 \"Gallerie Commerciali Italia SpA\", cambia la propria denominazione, allineandosi al brand internazionale \"Ceetrus\" diventando cos\u00ec \"Ceetrus Italy\". Da maggio 2019, a causa della decisione di Auchan Retail di abbandonare l\u2019Italia, \"Ceetrus\" si vede obbligata a modificare il nome dei propri centri commerciali eliminando la dicitura \u201cAuchan\u201d e attribuendo nomi alternativi o di fantasia. Questi centri commerciali, attualmente, nonostante la non pi\u00f9 presenza di ipermercati Auchan all'interno, continuano ad essere gestiti da \"Ceetrus\" che prosegue, a differenza dell'azienda Auchan che ne \u00e8 a capo, la propria attivit\u00e0 in Italia.\nA-Mobile.\nA-Mobile, abbreviazione di Auchan Mobile, \u00e8 stato un operatore virtuale di rete mobile di tipo reseller italiano, nato da un accordo avvenuto a novembre del 2007 tra il gruppo Auchan e Wind. L'operatore rest\u00f2 attivo dal 2008 al 2016, quando, dopo una serie di disservizi e lamentele da parte dei clienti sull'impossibilit\u00e0 di trovare schede SIM, Auchan annunci\u00f2 la sospensione definitiva del servizio, e le SIM di A-Mobile rimaste attive, essendo emesse da Wind, furono gestite come utenze native dell'operatore principale."}
{"id": "1082252", "revid": "842", "url": "https://it.wikipedia.org/wiki?curid=1082252", "title": "Pu 239", "text": ""}
{"id": "1082253", "revid": "599013", "url": "https://it.wikipedia.org/wiki?curid=1082253", "title": "Bda", "text": ""}
{"id": "1082254", "revid": "1921867", "url": "https://it.wikipedia.org/wiki?curid=1082254", "title": "Discografia dei Korn", "text": "Questa che segue \u00e8 la discografia dei Korn, gruppo musicale nu metal statunitense. Attivi dal 1993, il gruppo conta nella propria discografia quattordici album in studio, due album dal vivo, tre raccolte, sei EP e quaranta singoli."}
{"id": "1082256", "revid": "1305772", "url": "https://it.wikipedia.org/wiki?curid=1082256", "title": "Dexter (serie televisiva)", "text": "Dexter \u00e8 una serie televisiva statunitense prodotta dal 2006 al 2013 e trasmessa in prima visione negli Stati Uniti da Showtime.\nLa storia ruota intorno al personaggio di Dexter Morgan, all'apparenza un tranquillo e metodico tecnico della polizia scientifica di Miami, in realt\u00e0 un feroce e spietato \"serial killer\", che per\u00f2 agisce seguendo un proprio rigoroso \"codice\": uccidere soltanto criminali che sono sfuggiti alla giustizia. Solo per quanto riguarda la prima stagione, la serie \u00e8 basata sul romanzo \"La mano sinistra di Dio\" di Jeff Lindsay. Esistono anche altri libri sul personaggio, sempre dello stesso autore, che seguono per\u00f2 una diversa \"continuity\" rispetto alla serie.\nIn Italia la serie ha debuttato in prima visione l'11 ottobre 2007 ed \u00e8 stata trasmessa sul satellite da Fox Crime e FX, e in chiaro da Italia 1, Cielo e Rai 4.\nNel 2021 ne \u00e8 stato prodotto \"revival\" sotto forma di miniserie, \"\".\nTrama.\nRimasto orfano all'et\u00e0 di tre anni, Dexter viene adottato da Harry Morgan, sergente della polizia di Miami. Dopo aver scoperto che Dexter ha iniziato a uccidere degli animali, Harry capisce che il figlio \u00e8 un sociopatico e un potenziale \"serial killer\"; cercando di evitargli un futuro in carcere o sulla sedia elettrica, gli insegna a incanalare i suoi impulsi violenti verso chi \"se lo merita\", ovvero tutti quei criminali che in un modo o nell'altro sono riusciti a sfuggire alla giustizia. Secondo il \"codice\" di Harry, che Dexter segue alla lettera, le sue vittime devono essere esclusivamente assassini, stupratori, pedofili e tutti coloro che potrebbero rivelarsi pericolosi per la societ\u00e0. Inoltre Harry insegna al figlio a costruirsi una facciata per apparire normale e innocuo agli occhi degli altri e a sfuggire egli stesso alle indagini della polizia.\nUna volta cresciuto, l'attrazione per il sangue, che si evince dai \"trofei\" che preleva alle sue vittime, porta Dexter a diventare un tecnico forense nell'analisi delle tracce ematiche lavorando cos\u00ec insieme alla sorellastra Debra, diventata agente di polizia come suo padre, presso la polizia di Miami. Come parte del suo progetto di mascheramento, Dexter frequenta Rita, una donna separata con due figli piccoli, Astor e Cody. Sebbene sia un sociopatico, inizialmente incapace di provare genuini sentimenti, in realt\u00e0 ha a suo modo un rapporto di sincera amicizia con amici e colleghi, in particolare con Debra a cui \u00e8 molto legato.\nPrima stagione.\nLa citt\u00e0 di Miami \u00e8 minacciata dalla presenza de \"Il Killer del Camion Frigo\", un assassino seriale che si accanisce sulle prostitute e che sembra voler comunicare con Dexter tramite le sue scene del crimine. Debra, dopo aver coronato il suo sogno di entrare a far parte della squadra omicidi, inizia a frequentare un medico di nome Rudy che col passare dei giorni si rivela pi\u00f9 interessato a Dexter che alla sorella. Intanto Dexter, dopo che Rita \u00e8 stata nuovamente aggredita dall'ex marito Paul, decide di incastrarlo drogandolo e favorendo in questo modo il suo ritorno in prigione; recuperata la memoria dell'accaduto, Paul ammonisce la donna sulla vera natura di Dexter ma Rita si rifiuta di credergli. In seguito, con il pretesto di chiederla in sposa, Rudy rapisce Debra rivelandole di essere \"Il Killer del Camion Frigo\". Dexter si mette sulle tracce di Rudy perch\u00e9 insospettito da alcuni suoi indizi. I due si incontrano nella casa natale di Dexter e qui Rudy gli rivela di essere in realt\u00e0 Brian Moser, suo fratello biologico: entrambi rimasero traumatizzati in giovane et\u00e0 dall'omicidio della madre, avvenuto davanti ai loro occhi, e per questo motivo sono poi divenuti dei \"serial killer\". Brian chiede al fratello di uccidere Debra insieme per ricongiungersi con lui, ma Dexter si rende conto che la morte della sorella non rientra nel \"codice\" di Harry per cui la salva uccidendo il fratello e inscenandone il suicidio.\nSeconda stagione.\nDexter non riesce a soddisfare il suo istinto omicida a causa della costante sorveglianza del sergente Doakes e dei rimorsi per l'omicidio del fratello Brian. Intanto la baia di Miami restituisce i resti delle vittime di Dexter: quando la polizia scopre che questi appartengono a criminali sfuggiti alla giustizia, nasce un culto attorno a quello che viene soprannominato \"Il Macellaio di Bay Harbor\". Per indagare sui delitti arriva in citt\u00e0 una task force dell'FBI guidata dall'agente speciale Frank Lundy, che durante le indagini entra presto in sintonia con Debra, aiutandola a dimenticare la traumatica esperienza vissuta con Brian. Intanto sul versante privato Dexter ammette con Rita di aver incastrato il violento ed ex marito di lei, nel frattempo morto in prigione: per nascondere alla donna di aver premeditato la cosa, le fa credere di essere un eroinomane che sta cercando di uscire dal tunnel, finendo cos\u00ec a frequentare, per non destare sospetti, un programma di disintossicazione. Qui conosce Lila Tournay che si lega a Dexter in modo ossessivo, cosa che ben presto fa nascere una relazione tra i due. Nel contempo Dexter \u00e8 sempre pi\u00f9 ossessionato dall'idea di rintracciare ed eliminare l'uomo che uccise sua madre.\nIntanto Doakes, ossessionato dall'idea che il collega di lavoro possa nascondere un segreto, indaga sul suo passato arrivando per questo a farsi sospendere dall'incarico; quindi scompare per indagare meglio su di lui e intrufolandosi a casa sua scopre i vetrini col sangue delle vittime di Dexter. Doakes si reca a Port-au-Prince dove cerca di farli analizzare, ma viene anticipato dagli uomini di Lundy, insospettito dalla latitanza del sergente e dai suoi spostamenti immotivati, che perquisiscono la sua auto rinvenendo i vetrini: Doakes viene dunque sospettato di essere \"Il Macellaio di Bay Harbor\". Il sergente riesce a scappare promettendo a La Guerta di consegnarsi quando riuscir\u00e0 a trovare il vero \"serial killer\", scagionando quindi se stesso. Messosi sulle tracce di Dexter, lo trova mentre sta per caricare sulla sua nave i sacchi contenenti ci\u00f2 che resta dell'uomo che ha ucciso sua madre: Dexter \u00e8 quindi costretto a rapire l'ex collega. Dopo che Doakes accenna ai fatti su suo padre, Dexter scopre che Harry mor\u00ec in realt\u00e0 suicidandosi, in quanto orripilato dal mostro che lui stesso aveva creato. Sentendosi colpevole per la morte del padre, e comprendendo che l'uccisione di Doakes violerebbe il \"codice\" di Harry, Dexter viene man mano convinto da Doakes a costituirsi. Nel mentre Lila, arrabbiata per la decisione di Dexter di interrompere la loro relazione, pedinando l'ex ragazzo incappa nella baracca dov'\u00e8 imprigionato Doakes, venendo in questo modo a conoscenza del segreto di Dexter. Quando per\u00f2 il sergente le rivela i fatti, Lila decide di dare fuoco al luogo per proteggere Dexter, uccidendo il sergente. Il ritrovamento del corpo dell'uomo porta alla chiusura del caso da parte dell'FBI, con Doakes che viene ritenuto da tutti il \"Macellaio\", mentre Lila, fuggita invano oltreoceano, viene infine uccisa da Dexter.\nTerza stagione.\nRita scopre di essere incinta e dice a Dexter che terr\u00e0 il bambino, con o senza il suo aiuto. Lui le chiede di sposarlo e lei accetta. Intanto Dexter, mentre \u00e8 sulle tracce di Freebo, uno spacciatore, uccide senza volere il fratello del procuratore distrettuale Miguel Prado, che confida in Dexter da quando si \u00e8 accorto che questi ha preso il caso particolarmente a cuore. Dexter infine uccide Freebo, ma viene scoperto in flagrante da Prado che \u00e8 sorprendentemente riconoscente e aiuta Dexter a nascondere le prove. Successivamente Miguel scopre che Dexter aveva gi\u00e0 ucciso un criminale che lui non era riuscito a condannare e offre il suo aiuto a Dexter nell'ucciderne altri. I due uomini diventano amici e Dexter gli chiede di essere il suo testimone di nozze. Debra si impegna a guadagnarsi il distintivo da detective e inizia a lavorare con Joey Quinn, un nuovo agente. Investigano insieme su un nuovo \"serial killer\" attivo a Miami e chiamato \"Lo Scorticatore\" per via del fatto che scuoia vive le sue vittime. Miguel chiede a Dexter di uccidere lui stesso la loro prossima vittima e Dexter accetta. Il giorno seguente l'omicidio Dexter scopre che Miguel ha ucciso una donna, un'avvocatessa innocente, e capisce che l'amico \u00e8 ormai fuori controllo. Intanto \"Lo Scorticatore\", alias George W. King, viene catturato dalla polizia, ma viene rilasciato da Miguel Prado con in cambio la promessa di uccidere Dexter una volta in libert\u00e0. Allo stesso tempo Dexter decide di uccidere Miguel, facendo passare l'omicidio per uno di quelli de \"Lo Scorticatore\". La notte prima del suo matrimonio Dexter viene catturato proprio da King. Dopo una dura lotta Dexter riesce a liberarsi e a uccidere il \"serial killer\", proprio in tempo per le nozze con Rita.\nQuarta stagione.\nHarrison, il figlio di Dexter e Rita, \u00e8 nato, sconvolgendo non poco la loro routine. Frank Lundy, oramai in pensione, \u00e8 tornato a sorpresa a Miami per indagare personalmente sul \"Trinity Killer\", un inafferrabile assassino seriale che da circa trent'anni uccide tre vittime in serie, sempre con lo stesso rituale. Debra inizia a lavorare di nascosto al caso insieme a Lundy e ci\u00f2 li porta a riaccendere la loro vecchia relazione, finch\u00e9 qualcuno non spara a entrambi uccidendo lui e ferendo lei. Nel frattempo LaGuerta e Batista hanno iniziato una relazione segreta e, per evitare conseguenze disciplinari, decidono di affrettare i tempi e sposarsi. Da parte sua Dexter riesce a scoprire la vera identit\u00e0 di \"Trinity:\" Arthur Mitchell, all'apparenza un tranquillo uomo di mezz'et\u00e0 votato alla moglie, ai figli, alla religione e al volontariato. Dexter inizia a frequentarlo e scopre che l'uomo si \u00e8 costruito negli anni una vita di facciata, poich\u00e9 in realt\u00e0 \u00e8 un uomo molto violento che quando non va a compiere il suo ciclo di tre omicidi terrorizza costantemente la sua famiglia. Debra, sconvolta per la morte di Lundy, decide di proseguire con le indagini su Trinity: dopo varie piste infruttuose, la donna capisce che la persona che ha sparato non pu\u00f2 essere il \"serial killer\". Debra concentra cos\u00ec le sue attenzioni su Christine Hill, una giornalista che ha da poco iniziato una relazione con Quinn, sospettata perch\u00e9 nei suoi pezzi dimostra di essere a conoscenza di fin troppi particolari sull'omicidio. Nel frattempo Dexter scopre che la serie di omicidi di Arthur non \u00e8 di tre, ma di quattro vittime per volta, riuscendo cos\u00ec a salvare la potenziale prima vittima della nuova serie. Debra scopre intanto la vera identit\u00e0 di Christine, ovvero la figlia segreta di Mitchell: la ragazza confessa di aver ucciso Lundy per proteggere il padre, suicidandosi poi di fronte ai suoi occhi. Inoltre Debra, che era venuta a conoscenza da Dexter dei tradimenti del padre e aveva quindi iniziato a indagare sulle sue informatrici, scopre che Dexter \u00e8 il fratello di Brian Moser, \"Il Killer del Camion Frigo\". Intanto Dexter rintraccia Arthur, lo cattura e lo uccide, ma quando torna a casa trova Rita morta e il piccolo Harrison che piange disperato in una pozza di sangue.\nQuinta stagione.\nDopo la morte di Rita, Dexter viene inizialmente sospettato dell'omicidio, ma le accuse nei suoi confronti vengono presto fatte cadere. Dexter non sa come affrontare la tragedia: Arthur Mitchell, l'uomo che ha ucciso sua moglie, \u00e8 gi\u00e0 stato eliminato proprio da lui in precedenza e ora \u00e8 costretto a trovare altri modi per placare la sua rabbia ed elaborare il lutto. Astor inoltre lo incolpa della morte della madre e col fratello Cody sceglie di andare a vivere dai nonni, lasciando Dexter da solo assieme al piccolo Harrison, a cui ora bada la babysitter Sonya. Intanto Quinn inizia ad avere sempre pi\u00f9 sospetti su Dexter e decide di farlo seguire da Stan Liddy, un poliziotto corrotto e per questo caduto in rovina. Quinn si innamora per\u00f2 della collega Debra e i sentimenti che prova lo fanno desistere dall'indagare oltre sul fratello di lei. Anche Batista e LaGuerta, dopo il loro frettoloso matrimonio, devono affrontare qualche problema legato alla loro relazione. Dal canto suo Dexter si imbatte in Lumen Pierce, una giovane ragazza che \u00e8 stata violentata e segregata da un feroce branco di uomini, gi\u00e0 responsabili di una decina di omicidi e sevizie sempre ai danni di giovani ragazze. Dexter aiuta Lumen a vendicarsi dei suoi aguzzini, rivelandosi agli occhi di lei per quello che \u00e8 realmente e lavorando fianco a fianco per rintracciarli e ucciderli.\nNel frattempo anche la polizia di Miami inizia a indagare sugli omicidi e sia i sospetti del dipartimento sia quelli di Dexter convergono su Jordan Chase, un noto motivatore. All'apparenza un cittadino stimato e irreprensibile, in realt\u00e0 quella di Chase \u00e8 soltanto un'identit\u00e0 di facciata: il suo vero nome \u00e8 Eugene Greer e da pi\u00f9 di vent'anni \u00e8 il leader del gruppo di violentatori con cui organizza periodicamente il rapimento, la tortura e lo stupro di ragazze sconosciute: Chase non agisce mai materialmente, ma trae gratificazione dall'incitare e manipolare psicologicamente gli altri. Dexter e Lumen riescono man mano a scoprire l'identit\u00e0 degli amici di Chase e a eliminarli uno a uno, con Lumen che per la prima volta si ritrova a uccidere un essere umano. Questo, anzich\u00e9 allontanarli, avvicina sempre di pi\u00f9 i due, che finiscono con l'innamorarsi. Dal canto suo Debra inizia a pensare che dietro questa nuova serie di morti ci sia una sorta di \"Giustiziere\", una ragazza sfuggita al branco che ora sta cercando la sua vendetta, magari con l'aiuto del suo uomo. Intanto Liddy, che ha continuato a spiare Dexter per conto proprio, scopre tutto e rapisce Dexter con l'intento di farlo arrestare per riavere indietro la sua carriera; a Dexter non rimane altra scelta che ucciderlo. Nel frattempo Chase, ormai braccato sia da Dexter sia dalla polizia, rapisce Lumen e la nasconde simbolicamente nel luogo dove anni prima avvenne la sua prima violenza. Dexter riesce a fermarlo, dando poi a Lumen la possibilit\u00e0 di ucciderlo, in modo che possa completare la sua vendetta. Anche Debra \u00e8 sulle tracce di Chase, ma riesce solo a intravedere Dexter e Lumen senza riconoscerli: aveva comunque scelto di lasciarli andare poich\u00e9 convinta che i due \"Giustizieri\" abbiano in fondo solo rimediando a un torto. Dexter \u00e8 dal canto suo convinto di avere trovato una compagna che lo ami per quello che \u00e8, ma Lumen ora non sente pi\u00f9 dentro di s\u00e9 il \"passeggero oscuro\", quel bisogno di uccidere che invece ancora attanaglia Dexter, e torna alla sua vecchia vita.\nSesta stagione.\nDebra viene scelta al posto di Batista come nuovo tenente della squadra omicidi di Miami, scatenando il disappunto di LaGuerta, che per questo non le rende la vita facile. Quinn, prima di sapere della promozione di Debra, le chiede di sposarlo, ma lei rifiuta preferendo mantenere invariato il rapporto. Il rifiuto scatena la delusione del ragazzo, che la lascia. Intanto Dexter, nel tentativo di trovare una nuova vittima per soddisfare la sete di sangue del suo \"passeggero oscuro\", si imbatte in Fratello Sam, un ex detenuto redento che adesso offre un futuro ad altri ex galeotti, finendo col frequentarlo e diventandone amico. \u00c8 intanto un periodo difficile per la omicidi, alle prese con un \"serial killer\" che si ispira al libro dell'apocalisse, scatenando panico in citt\u00e0 con omicidi sempre pi\u00f9 spettacolari. I sospetti puntano su James Gellar, un professore di teologia convinto che la fine del mondo sia prossima. Dexter segue parallelamente le indagini arrivando a Travis Marshall, debole aiutante di Gellar, fino a convincerlo a desistere dall'impresa. I suoi progetti di raggiungere e uccidere il \"Killer dell'Apocalisse\" vengono interrotti dall'omicidio di Fratello Sam: Dexter vendica la morte dell'amico affogando in mare l'assassino, ma questo fatto scatena in lui la visione del fratello Brian, da lui ucciso anni prima.\nIntanto Debra fa sapere al fratello che \"Trinity Killer\" avrebbe ucciso moglie e figlia. Avendo Dexter stesso ucciso \"Trinity\", accompagnato dalla visione di Brian, si reca da Jonah, l'unico sopravvissuto della famiglia, convinto che sia lui il vero autore dei delitti, scopre in realt\u00e0 che il ragazzo \u00e8 preda di rimorsi per l'omicidio della madre e per il suicidio della sorella e contrariamente alle esortazioni di Brian decide di lasciarlo andare, liberandosi cos\u00ec del fantasma del fratello. Intanto Travis nel tentativo di sfuggire a Gellar si trasferisce dalla sorella Lisa. La omicidi \u00e8 sempre pi\u00f9 vicina a Gellar e arriva a interrogare la sorella di Travis. Gellar, per vendicare il tradimento di Travis e sentendosi ormai braccato, uccide Lisa inserendola nel suo perverso disegno di morte e imprigiona Travis nella chiesa abbandonata dove sevizia e uccide le proprie vittime, nel tentativo di riprodurre i capitoli dell'apocalisse. Dexter trova il nascondiglio di Gellar dove scopre l'arcano: Gellar \u00e8 in realt\u00e0 morto da anni ed \u00e8 solo una proiezione della mente malata di Travis, creata per giustificare i propri misfatti. Intanto Travis scappa e cattura proprio Dexter. Convinto di averlo ucciso cerca di riservare medesima sorte anche al figlio Harrison, ma Dexter in realt\u00e0 \u00e8 vivo e ferma Travis a un passo dai suoi intenti, fino a portarlo nella chiesa abbandonata con l'intento di ucciderlo. Qui, a sua insaputa, c'\u00e8 anche Debra: attraverso la psicoanalisi, la sorella ha capito di essere innamorata di Dexter e sta cercando un modo per confessargli i suoi nuovi sentimenti. Proprio quando Dexter pugnala a morte Travis, Debra assiste al tutto.\nSettima stagione.\nDebra \u00e8 sconvolta dall'aver visto suo fratello uccidere Travis. Dexter riesce a convincere la sorella di un suo raptus, dettato dalla crescente rabbia per la morte di Rita, e insieme occultano la scena del crimine. Debra costringe quindi Dexter ad abitare insieme, in modo da poterlo tenere d'occhio, ma la convivenza tra i due non \u00e8 semplice: Dexter le confessa che non pu\u00f2, n\u00e9 tanto meno riesce, a controllare il suo \"passeggero oscuro\"; inoltre l'aver assistito al rituale fa tornare in mente a Debra particolari del suo rapimento da parte di Brian, arrivando cos\u00ec a comprendere la reale natura di \"serial killer\" del fratello. Con Debra che cerca faticosamente di accettare la realt\u00e0 dei fatti, le cose iniziano a complicarsi ulteriormente quando Dexter uccide Viktor, membro della mafia ucraina. La morte di Viktor porta a Miami il boss Isaak Sirko che, volendosi vendicare di Dexter, uccide dapprima Louis, un nuovo e bizzarro collega di Dexter che crede suo complice, e poi tenta in tutti i modi di farla pagare all'ematologo. Tuttavia le circostanze portano i due a diventare alleati in quanto Dexter viene costretto a uccidere due sicari ingaggiati per dare la caccia proprio a Isaak, ormai fuori dall'organizzazione criminale per via della sua vendetta personale. Contemporaneamente LaGuerta, insospettita da un vetrino sporco di sangue ritrovato sulla scena dell'omicidio di Travis, decide di indagare segretamente su Dexter, che viene presto ritenuto dalla donna il vero \"Macellaio di Bay Harbor\". Queste indagini private rischiano di coinvolgere anche Debra, che comincia sistematicamente a coprire il fratello anche se il rapporto tra i due inizia a logorarsi quando questi comincia una relazione con Hannah, una pluriomicida sfuggita alla giustizia. Quando LaGuerta si avvicina sempre pi\u00f9 alla verit\u00e0 e cerca di incastrare Dexter, Debra, costretta a scegliere tra il suo senso di giustizia e l'amore per il fratello, la uccide.\nOttava stagione.\nIl rapporto tra Dexter e Debra appare irrimediabilmente compromesso; la sorella accusa inconsciamente il fratello, che da parte sua \u00e8 preda dei sensi di colpa, della scelta di uccidere LaGuerta e in seguito a ci\u00f2 lascia il distintivo per diventare cacciatrice di taglie. Intanto al dipartimento di polizia Joey comincia a frequentare Jamie, sorella di Batista, ma continua in ogni modo a coprire e aiutare Debra, insinuando il sospetto che lui provi ancora qualcosa per lei. Lo stesso Batista cerca di andare avanti dopo la morte dell'ex moglie LaGuerta; Masuka scopre invece di avere una figlia con cui prova a costruire un rapporto. Nel frattempo un \"serial killer\" tiene in scacco Miami, uccidendo le sue vittime e asportandone parti del cervello. Queste vengono inviate regolarmente a Evelyn Vogel, una psichiatra che ha deciso di collaborare con la omicidi, e che pare molto interessata a Dexter: ella conosce la natura del ragazzo, poich\u00e9 anni prima, all'oscuro di Dexter, aveva aiutato Harry a stendere il suo \"codice\" di sopravvivenza. Vogel, impaurita, chiede aiuto a lui per rintracciare e uccidere l'assassino seriale, e allo stesso tempo s'adopera per far riconciliare i due fratelli. Col tempo il rapporto tra Debra e Dexter si ricuce, con questo ultimo che prende inoltre sotto la sua ala il giovane e problematico Zach, a cui decide di tramandare il \"codice\" sotto la spinta di Vogel, e cerca di legare con la sua vicina Cassie.\nIn breve questo sottile equilibrio si spezza: a causa del ritorno in citt\u00e0 di Hannah, Dexter abbandona la sua missione d'insegnamento a Zach e proprio quando Cassie viene assassinata sospetta che sia stato il ragazzo a ucciderla in un \"raptus\". Nel frattempo tra Dexter e Hannah, che ha alle calcagna Debra e il suo capo Elway, riemerge il loro vecchio sentimento. Quando anche Zach viene ucciso, i sospetti di Dexter circa il \"Killer del Cervello\" si concentrano sul ragazzo che Cassie stava frequentando, Oliver Saxon: egli non \u00e8 altro che Daniel, il figlio di Vogel che la madre aveva fatto internare in un istituto psichiatrico e che credeva morto da anni. Vogel decide di non collaborare con Dexter, che vorrebbe semplicemente eliminarlo, credendo che suo figlio abbia ancora la possibilit\u00e0 di essere salvato, come \u00e8 accaduto a Dexter. La speranza \u00e8 vana poich\u00e9 Daniel, scoprendo che la madre aveva desistito dai suoi intenti e s'era fatta convincere da Dexter, la uccide. Hannah si nasconde intanto a casa di Debra, con cui ha una mutuale e ragionevole relazione di diffidenza, aspettando che Dexter compia la sua missione di assassinare Daniel per poi ricominciare una nuova vita con lei e Harrison. Quando Dexter cattura Daniel, per la prima volta nella sua vita si rende conto di non sentire pi\u00f9 il bisogno di uccidere. Lo consegna quindi alla sorella, nel frattempo rientrata in polizia, e alla giustizia; ma il \"serial killer\" riesce a scappare ferendo la ragazza, che finisce per questo in stato vegetativo. Dexter, in cerca di vendetta, uccide Daniel dopo ch'era stato catturato da Batista, simulando l'autodifesa. Hannah e Harrison, per cui la donna sembra aver sviluppato un sincero affetto materno, fuggono da Miami senza Dexter che, come ultimo sacrificio, decide di staccare la spina alla sorella, simulando poi la sua stessa morte in mare. Rendendosi conto di essere un male per tutti coloro che gli sono stati vicino, Dexter decide di cambiare vita, esiliandosi lontano da tutti i suoi affetti.\nEpisodi.\nSono state realizzate otto stagioni di \"Dexter\" trasmesse in prima visione dal canale via cavo Showtime. In seguito allo sciopero degli sceneggiatori del 2007-2008, che costrinse i network statunitensi a cancellare momentaneamente molte delle loro serie TV, \"Dexter\" venne scelta dalla CBS, del cui gruppo fa parte il canale Showtime, per essere replicata nel suo palinsesto. Durante la terza stagione il network aveva confermato la serie per almeno altre due stagioni, fino alla quinta; produzione poi ulteriormente rinnovata fino alla sesta, visto il successo ottenuto dalla quarta stagione. L'esordio della quinta stagione, avvenuto il 26 settembre 2010, ha totalizzato il pi\u00f9 alto risultato d'ascolto degli ultimi quindici anni di Showtime per una \"premi\u00e8re\". Durante la trasmissione della sesta stagione il network ha confermato la realizzazione di una settima e ottava stagione. Il 18 aprile 2013 l'emittente ha ufficializzato che l'ottava stagione di \"Dexter\" sarebbe stata l'ultima prodotta.\nIn Italia la serie ha debuttato in prima visione satellitare l'11 ottobre 2007 sul canale pay Fox Crime, rete dov'\u00e8 stata pressoch\u00e9 sempre trasmessa, salvo una parentesi su FX (dalla terza alla quinta stagione); la prima TV in chiaro \u00e8 avvenuta invece dal 5 ottobre 2008, in onda prima su Italia 1 (prima stagione), poi su Cielo (seconda e terza) e su Rai 4 (dalla quarta all'ottava).\nProduzione.\nPer poter interpretare Dexter Morgan nella maniera migliore, il protagonista Michael C. Hall ha rivelato di aver letto vari dossier dell'FBI per comprendere i disturbi della personalit\u00e0 e le caratteristiche degli psicopatici e di aver visionato anche alcuni interrogatori della polizia di Miami, interrogatori di persone la cui personalit\u00e0 non si sovrapponesse al profilo di Dexter. Sul personaggio e sul suo successo Hall ha invece trovato un legame con Hannibal Lecter, di cui ha \u00abla sua intelligenza, il suo mettersi in connessione e allontanarsi sempre rapidamente dalla sua vita emozionale\u00bb, sottolineando per\u00f2 che Dexter \u00abnon \u00e8 un \"serial killer\" classico. Ha l'ossessione di voler uccidere chi merita di essere ucciso. Ha un codice: solo chi ha fatto del male pu\u00f2 morire. Questo porta il pubblico normale ad affezionarsi a un personaggio simile\u00bb.\nVista la natura della serie Michael C. Hall ha dichiarato che non farebbe mai vedere \"Dexter\" a suo figlio prima che quest'ultimo abbia compiuto 14 anni, mentre Jennifer Carpenter ha ammesso che \u00ab\u00e8 giusto che i genitori facciano il loro mestiere e mostrino \"Dexter\" ai figli quando lo riterranno opportuno, ma anche quando si sentiranno pronti. Non voglio assumermi responsabilit\u00e0\u00bb.\nDal romanzo alla televisione.\nCi sono molte differenze tra il romanzo di Jeff Lindsay e la serie televisiva, a partire dalle storie parallele dei personaggi secondari fino a modifiche pi\u00f9 profonde apportate alla storia principale.\nIl romanzo rappresenta esclusivamente il pensiero di Dexter, voce narrante, e tratta soprattutto l'ossessiva ricerca di quest'ultimo dell\"Assassino del Camion Frigorifero\", il \"serial killer\" che per tutta la storia (del romanzo e della prima stagione della serie TV) sfida Dexter Morgan con i suoi efferati delitti.\nAd eccezione della sorellastra Debra, che nel libro si chiama Deborah, e del padre adottivo Harry, alcuni dei personaggi non protagonisti (Doakes, Batista e LaGuerta) hanno ruoli minori all'origine. Invece nella serie TV questi sono fin dall'inizio protagonisti di storie parallele, come nel caso dell'agente Angel Batista e del suo difficile rapporto con l'ex moglie.\nIl cambiamento pi\u00f9 significativo si ha nello smascheramento e nella rivelazione dell'identit\u00e0 de \"Il Killer del Camion Frigo\". Nel romanzo Dexter, e di conseguenza il lettore, \u00e8 portato a credere che sia lui stesso l'assassino a causa di strani sogni che lo collegano agli omicidi. L'indizio finale \u00e8 una foto sfocata di qualcuno che assomiglia molto a Dexter scattata sulla scena del crimine. Dopo che \"il Killer del Camion Frigo\" rapisce Debra, Dexter, inseguito dal tenente LaGuerta, affronta l'assassino e viene rivelata la sua identit\u00e0: \u00e8 suo fratello Brian che, come Dexter, era stato testimone del brutale assassinio della loro madre. Il romanzo termina con l'uccisione di LaGuerta da parte di Brian, la scoperta da parte di Debra che suo fratello \u00e8 un \"serial killer\", e con Dexter che aiuta Brian a fuggire, azione che fa riferimento al romanzo seguente. Come trofeo Dexter aggiunge poi una goccia del sangue di LaGuerta alla sua collezione di vetrini.\nInvece nella serie TV Brian viene introdotto sotto il falso nome di Rudy, un medico specialista in protesi che presto diventa il fidanzato di Debra, e il suo rapporto con Dexter viene svelato solo alla fine della stagione. Quindi Dexter uccide Brian, Debra non scopre la verit\u00e0 sul fratello, mentre LaGuerta viene sostituita (fino all'inizio della seconda stagione) su ordine del capitano Matthews da Esme Pascal, che diventa il nuovo capo della polizia.\nSebbene dalla seconda stagione in poi le trame della serie non siano pi\u00f9 tratte da nessuno dei libri su Dexter Morgan scritti da Jeff Lindsay, nei titoli di testa si legge ancora che la serie televisiva \u00e8 basata sul romanzo \"La mano sinistra di Dio\".\nAccoglienza.\nCritica.\nIn patria la risposta iniziale dei critici di madrelingua a \"Dexter\" \u00e8 stata eccezionale, considerando il controverso tema centrale che vede un \"serial killer\" assumere i connotati di un eroe. Il sito web Metacritic ha calcolato un punteggio pari a 77/100 basandosi su 27 recensioni e un punteggio degli utenti di 9,5/10, facendo di \"Dexter\" la 3\u00aa serie TV meglio recensita del 2006. Questo punteggio include le recensioni del \"Daily News\", positive al 100%, del \"San Francisco Chronicle\", del \"Chicago Sun-Times\" e del settimanale \"People\". Brian Lowry, che aveva inizialmente scritto una recensione negativa sulla serie, ha poi riscritto un nuovo articolo positivo per \"Variety\" dopo aver visto l'intera stagione. \"Dexter\" ha inoltre un punteggio pari a 9,1/10 sul sito web TV.com, occupando la 4\u00aa posizione nella classifica delle serie TV pi\u00f9 votate dagli utenti.\nPer quanto concerne la critica in lingua italiana, anch'essa ha riservato fin dall'inizio a \"Dexter\" delle recensioni per lo pi\u00f9 positive. Il sito web Movieplayer ha assegnato alla serie un punteggio massimo di 8,1/10 da parte dello staff del sito, e di 8,5/10 da parte dei lettori. MYmovies ha recensito la serie con l'ottima valutazione di 4,24/5, e il critico Mattia Nicoletti ha individuato il successo della serie \u00abnel paradossale rapporto del personaggio principale con la morte, con se stesso e con gli altri. L'equilibrio di bene e male, tipico degli eroi attuali, rappresentato da un'indole superficialmente innocua e da una malata attrazione per il sangue (in parte ricorda Patrick Bateman di \"American Psycho\" di Bret Easton Ellis, preso come pseudonimo da Dexter), fa di Dexter un uomo dei segreti, rivelati solo a chi \u00e8 di fronte allo schermo\u00bb. Di contro, dopo aver lodato la prima stagione, Andrea Scanzi de \"La Stampa\" ha duramente stroncato la seconda stagione, parlando di personaggi secondari improbabili, messaggi etici discutibili e ironizzando sulla solidit\u00e0 di personaggi come Debra e Rita. Scanzi ha affermato che \u00abl'ultima puntata della seconda stagione \u00e8 quanto di peggio si sia mai visto negli ultimi anni\u00bb. Aldo Grasso del \"Corriere della Sera\" ha invece espresso entusiasmo per \"Dexter\", mettendone in risalto \u00ab[la] sceneggiatura di altissimo livello [...], [la] recitazione ottima [...], [la] fotografia sontuosa [e la] sigla da urlo\u00bb. Tuttavia lo stesso Grasso, in seguito, ha mostrato alcune perplessit\u00e0 sulla serie, in particolare a proposito della quinta stagione; il critico ha infatti affermato che \"Dexter\" \u00abnel suo complesso, alterna stagioni vicine al capolavoro con altre pi\u00f9 fiacche, stanche, banali\u00bb, e pur ammettendo che era \u00abdifficile fare meglio della quarta stagione\u00bb, nella quinta \u00abfin dalle prime battute, ci si accorge che qualcosa gira a vuoto\u00bb, concludendo con il pensiero che \u00abla serie ha una doppia anima [...] perennemente in bilico tra il capolavoro e il pilota automatico\u00bb.\nControversie.\nNel 2008 Mark Twitchell, un regista canadese, ha ucciso Johnny Altinger prendendo spunto da un episodio di \"Dexter\". Twitchell, amante dei film horror, sarebbe arrivato ad adescare Altinger in Internet fingendosi una donna e poi a commettere l'omicidio, con il solo scopo di poterlo riprendere con la telecamera e inserirlo nel film che stava girando.\nIl 28 novembre 2009 nell'Indiana il diciassettenne Andrew Conley strangol\u00f2 il suo fratellino Conner di 10 anni. Andrew dichiar\u00f2 di essersi ispirato proprio alla serie televisiva \"Dexter\" e di essersi immedesimato nel suo protagonista Dexter Morgan: dopo averlo strangolato per 20 minuti, Conley ha seguito lo stesso modus operandi di Dexter, seppellendo il fratello in un sacco della spazzatura. A proposito di Dexter Morgan, agli inquirenti Conley ha ammesso di provare il suo stesso bisogno di uccidere e di sentirsi proprio come lui. Vista l'et\u00e0, il ragazzo \u00e8 stato giudicato come un adulto, ma dato che all'epoca dell'omicidio era ancora minorenne, ha evitato la pena di morte.\nNell'aprile 2011 la polizia e gli abitanti di Long Island hanno soprannominato \"Dexter\" un misterioso \"serial killer\" senza identit\u00e0, resosi colpevole di una decina di omicidi e che sembra uccidere le sue vittime seguendo proprio quanto visto in serie TV come \"Dexter\". Vista l'assenza di indizi, tracce e prove utili alla sua cattura, molti addetti ai lavori hanno ipotizzato essere l'assassino seriale una persona che \u00e8 a conoscenza di metodi e tecniche d'indagine e anche che possa addirittura far parte o aver fatto parte in passato delle forze di polizia, proprio come il personaggio di Dexter Morgan.\nWebserie.\n\"Dexter: Early Cuts\".\nDal 25 ottobre 2009 Showtime ha messo a disposizione nel suo sito web la webserie animata \"Dexter: Early Cuts\". Questa webserie, formata da tre webisodi (divisi a loro volta in quattro brevi capitoli della durata di due minuti l'uno, e rilasciati con cadenza settimanale), \u00e8 un prequel di \"Dexter\", in quanto racconta la vita di tre vittime di Dexter Morgan, da lui uccise prima dell'inizio delle vicende della serie TV (per la precisione, sono le tre vittime che Dexter ricorda nell'episodio \"Rispedire al mittente\" della prima stagione). Michael C. Hall \u00e8 il narratore degli episodi, ovviamente nei panni di Dexter Morgan.\nIl 25 ottobre 2010 \u00e8 partita una seconda stagione della webserie, contenente un episodio diviso in sei capitoli e intitolato \"Dark Echo\". La storia narra degli attimi successivi la morte di Harry.\nAltri media.\nUn videogioco basato sulla serie TV \"Dexter\" \u00e8 stato annunciato nel marzo 2008 da Marc Eck\u014d Entertainment. Il 13 settembre 2009 \u00e8 uscito \"\", inizialmente in esclusiva per iPhone e iPod touch, e successivamente il 15 ottobre 2010 per iPad e il 15 febbraio 2011 per PC."}
{"id": "1082257", "revid": "599013", "url": "https://it.wikipedia.org/wiki?curid=1082257", "title": "Bdj", "text": ""}
{"id": "1082260", "revid": "599013", "url": "https://it.wikipedia.org/wiki?curid=1082260", "title": "Bdk", "text": ""}
{"id": "1082262", "revid": "599013", "url": "https://it.wikipedia.org/wiki?curid=1082262", "title": "Bdl", "text": ""}
{"id": "1082264", "revid": "1718925", "url": "https://it.wikipedia.org/wiki?curid=1082264", "title": "Bdm", "text": ""}
{"id": "1082267", "revid": "599013", "url": "https://it.wikipedia.org/wiki?curid=1082267", "title": "Bdo", "text": ""}
{"id": "1082268", "revid": "36426", "url": "https://it.wikipedia.org/wiki?curid=1082268", "title": "Torre di Sant'Antonino", "text": ""}
{"id": "1082270", "revid": "599013", "url": "https://it.wikipedia.org/wiki?curid=1082270", "title": "Bdr", "text": ""}
{"id": "1082272", "revid": "599013", "url": "https://it.wikipedia.org/wiki?curid=1082272", "title": "Beb", "text": ""}
{"id": "1082276", "revid": "599013", "url": "https://it.wikipedia.org/wiki?curid=1082276", "title": "Bed", "text": ""}
{"id": "1082279", "revid": "810736", "url": "https://it.wikipedia.org/wiki?curid=1082279", "title": "Beg", "text": ""}
{"id": "1082281", "revid": "599013", "url": "https://it.wikipedia.org/wiki?curid=1082281", "title": "Beh", "text": ""}
{"id": "1082283", "revid": "599013", "url": "https://it.wikipedia.org/wiki?curid=1082283", "title": "Beo", "text": ""}
{"id": "1082285", "revid": "599013", "url": "https://it.wikipedia.org/wiki?curid=1082285", "title": "Bev", "text": ""}
{"id": "1082287", "revid": "599013", "url": "https://it.wikipedia.org/wiki?curid=1082287", "title": "Bfd", "text": ""}
{"id": "1082289", "revid": "3732", "url": "https://it.wikipedia.org/wiki?curid=1082289", "title": "Pentarchia", "text": "Nella storia della Chiesa, per pentarchia \"(dal greco \u03c0\u03b5\u03bd\u03c4\u03b1\u03c1\u03c7\u03af\u03b1, da \u03c0\u03ad\u03bd\u03c4\u03b5 cinque + \u1f04\u03c1\u03c7\u03c9 governare)\" s'intende la teoria secondo la quale il governo della cristianit\u00e0 intera era affidato congiuntamente alle cinque sedi episcopali pi\u00f9 importanti del mondo romano: Roma, Costantinopoli, Alessandria, Antiochia, e Gerusalemme. Secondo tale teoria la loro unanimit\u00e0 era richiesta per rendere pienamente obbligatorio un pronunciamento ecclesiastico e un concilio non era ecumenico senza il consenso di tutti e cinque i patriarcati.\nAlcune volte il termine \"pentarchia\" \u00e8 stato applicato all'insieme delle cinque grandi circoscrizioni ecclesiastiche, chiamate patriarcati, che a partire dal V secolo esistevano all'interno dell'impero romano, attribuendo ad ognuna di esse funzioni interne riguardanti il proprio territorio canonico.\nLetteralmente per\u00f2, il termine \"pentarchia\" significa potere esercitato collettivamente da cinque persone. Applicato al contesto della storia ecclesiastica esso significa dunque non la mera esistenza dei singoli patriarcati e la loro coesistenza ma il concetto di essi quale governo collegiale della Chiesa cristiana (organizzata nell'Impero romano ed ad esso adattata).\nTale concetto non \u00e8 stato mai altro che una teoria\u00a0\u2013 si afferma nel libro \"The A to Z of the Orthodox Church\" \u2013 e la sua applicazione nell'Impero romano a partire dalla legislazione di Giustiniano I era un mero artificio, dato che la controversia cristologica associata con il Concilio di Calcedonia (451) aveva gi\u00e0 rimosso dalla comunione il patriarcato di Alessandria e aveva fatalmente indebolito quello di Antiochia. Inoltre la Chiesa di Roma non ha mai accettato l'idea\u00a0\u2013 pi\u00f9 o meno sottesa in tale teoria\u00a0\u2013 della fondamentale parit\u00e0 dei cinque patriarchi, precedenza a parte.\nI cinque patriarcati dell'impero romano.\nNel 325, il primo concilio ecumenico di Nicea approv\u00f2 la gi\u00e0 esistente organizzazione delle sedi episcopali secondo le province civili dell'Impero romano, in ciascuna delle quali il vescovo della capitale provinciale (la metropoli) godeva certi privilegi rispetto agli altri. Lo stesso Concilio riconosceva inoltre la tradizione per cui i vescovi di Roma, di Alessandria e di Antiochia (quali sedi petrine) esercitavano una certa autorit\u00e0 anche oltre i confini delle rispettive province.\nDopo la menzione di Antiochia, il Concilio di Nicea I parlava delle \"altre province\", implicito riconoscimento, secondo Vincenzo Monachino, dei poteri esercitati anche dalle sedi di Eraclea, di Efeso e di Cesarea di Cappadocia.\nA poco a poco sorsero i cinque patriarcati dell'impero romano, ognuno con giurisdizione su una o pi\u00f9 diocesi civili. Cos\u00ec il patriarca di Alessandria aveva autorit\u00e0 sulla diocesi di Egitto. La diocesi d'Oriente era sottoposta ad Antiochia, con due eccezioni: 1) le tre province di Palestina, nelle quali Gerusalemme (la cui posizione di onore, ma non di giurisdizione, era stata affermata dal Concilio niceno) era riuscita a farsi riconoscere al Concilio di Calcedonia (451) come avente autorit\u00e0 super-metropolitica, riconoscimento rifiutatole dal Concilio di Efeso (431); 2) Cipro, il cui rifiuto di accettare le pretese di Antiochia aveva guadagnato l'approvazione del Concilio di Efeso. Al Concilio di Costantinopoli I (381), tenuto nell'ancora nuova capitale dell'impero (fondata nel 330 e diventata dimora fissa degli imperatori solo nel 380), fu attribuito al vescovo di Costantinopoli il primato d'onore dopo il vescovo di Roma. Tale primato d'onore si trasform\u00f2 in giurisdizione effettiva, prima nella prassi e poi con un canone di controversa validit\u00e0, del Concilio di Calcedonia (451), che attribu\u00ec al Concilio del 381 la concessione a Costantinopoli di privilegi uguali a quelli di Roma in campo ecclesiastico, e a base di tale concessione, da esso confermata, estese la giurisdizione del vescovo costantinopolitano alle diocesi civili di Tracia (precedentemente sotto Eraclea), di Ponto (gi\u00e0 dipendente da Cesarea di Cappadocia) e dell'Asia (anteriormente sotto Efeso).\nPi\u00f9 tardi, nel 740, l'imperatore Leone III Isaurico, in conflitto con il papa riguardo all'iconoclastia, tolse a questo la giurisdizione sulla Grecia e sul Meridione d'Italia, trasferendola al patriarca di Costantinopoli. Nella ripartizione dei territori da parte di concili e di imperatori, le diocesi civili assegnate al vescovo di Roma furono tutte quelle dell'Occidente, per ci\u00f2 neppure specificate, ma anche quelle dei Balcani fino alla Grecia (ancora menzionata sotto Giustiniano). Ma ora pi\u00f9 o meno perdute dall'Impero. Infatti, tolte le aree assegnate ai quattro patriarchi dell'oriente, il rimanente territorio effettivamente sotto il controllo imperiale era, a parte la Grecia e l'Italia meridionale, pochissima e, dopo la caduta dell'Esarcato di Ravenna, conquistato dai Longobardi nel 751, praticamente inesistente. La successiva acquisizione papale dell'ex Esarcato e poi la riconquista del meridione italiano, tramite i Normanni (caduta del Catapanato di Bari nel 1071), offrir\u00e0 ulteriore motivazione al risentimento costantinopolitano.\nIl titolo di patriarca.\nIl titolo di \"patriarca\", che inizialmente poteva essere dato a qualsiasi vescovo cristiano, fu riservato, a partire dalla met\u00e0 del secolo V, a quelli che reggevano le cinque circoscrizioni che da allora presero il nome di patriarcati. Tale titolo, che Gregorio Nazianzeno dava ai vescovi anziani, acquist\u00f2 il senso tecnico e ristretto nella Novella 113, promulgata dall'imperatore Giustiniano I nel 531, e con la quale egli metteva questi cinque a un livello superiore a quello dei metropolitani, rendendo formale tale organizzazione ecclesiastica. Poi estesa anche all'Occidente con la Prammatica sanzione del 554 (con papa Vigilio a Costantinopoli).\nIn questo senso tecnico e ristretto il titolo di patriarca \u00e8 poi entrato nell'ordinamento canonico della Chiesa stessa nei canoni 2 e 7 del Concilio in Trullo convocato da Giustiniano II Rinotmeto (692).\nDiversamente la personale aggiunta di \"ecumenico\" da parte di Giovanni IV nel 587, nonostante le proteste degli altri patriarchi, specie da Roma, con l'imperatore Maurizio. Ricordando che tale aggettivo a Costantinopoli veniva dato alle varie istituzioni imperiali, con tale significato, diverso da quello letterale percepito altrove.\nPentarchia e governo della Chiesa nel suo insieme.\nDall'organizzazione della Chiesa all'interno dell'impero romano in cinque circoscrizioni, ognuna dei quali faceva capo ad un patriarca, si \u00e8 gradualmente sviluppata la dottrina secondo la quale le cinque sedi patriarcali, di approssimativamente uguale dignit\u00e0, governavano la chiesa intera (teoria della pentarchia). Cos\u00ec nel secolo IX Teodoro Studita dichiarava che i cinque patriarchi erano i successori degli apostoli, e l'imperatore Basilio I il Macedone affermava nel 879 che \"Dio ha fondato la chiesa sul fondamento dei cinque patriarchi e ha definito nei suoi santi Vangeli che essi non falliranno mai nel loro insieme, perch\u00e9 essi sono i capi della chiesa\".\nCome suggerisce la sua radice semantica (\"governo di cinque\", dal greco), la Pentarchia consiste, in questo senso, nel riconoscimento alle cinque maggiori sedi della cristianit\u00e0, oltre dell'autorit\u00e0 ecclesiale di ognuna sul proprio territorio, anche di una responsabilit\u00e0 collettiva in ordine al governo della Chiesa e all'ortodossia della fede. L'unanimit\u00e0 delle cinque sedi \u00e8 richiesta per rendere pienamente obbligatorio un pronunciamento ecclesiastico. Le cinque sedi pentarchiche sono definite anche le cinque maggiori sedi del sacerdozio.\nTale idea non \u00e8 mai stata compartita dalla Chiesa di Roma. Questa nel tempo dei primi concili ecumenici, sulla base del canone 6 del Concilio di Nicea I, patrocinava piuttosto la teoria della posizione privilegiata delle tre \"sedi petrine\" ossia di una \"triarchia petrina\": Roma e Antiochia in quanto fondate da san Pietro, Alessandria fondata da san Marco, discepolo di san Pietro. Sosteneva comunque un fondamento religioso (apostolico) pi\u00f9 che uno politico (imperiale) per il riconoscimento delle sedi patriarcali. Crede che il governo dell'unica Chiesa universale debba essere unitario, quindi affidato insieme a tutto l'episcopato, in unione al vescovo di Roma, cui attribuisce il primato effettivo, pi\u00f9 che a una (mutevole) pentarchia, dei cinque patriarchi del defunto Impero romano. Ai quali oggi, nella ecclesiologia ortodossa, sarebbero pure aggiunti altri patriarchi \"conciliarmente non riconosciuti\", e peraltro solo nazionali.\nAltri patriarchi orientali.\nNon furono riconosciuti come membri della pentarchia i vescovi delle sedi situate fuori dei confini dell'Impero romano, quali l'allora sede di Seleucia-Ctesifonte della fiorente Chiesa d'Oriente in Mesopotamia e in Persia e del Regno georgiano (al cui vescovo per\u00f2 fu concesso il titolo di patriarca nel 1010). E non furono accettati i capi della corrente miafisista, n\u00e9 fuori dell'Impero (in Armenia) n\u00e9 dentro, dove questa corrente, essendo maggioritaria in Egitto e in parti della Siria, aveva indebolito considerevolmente i patriarcati ortodossi (cio\u00e8 calcedoniani) di Alessandria e di Antiochia, sdoppiandoli, e riducendo la Chiesa ortodossa in Oriente praticamente all'unico patriarcato di Costantinopoli (con i suoi sotto-patriarcati) e l'intera Chiesa cristiana calcedoniana ad una diarchia di Roma e Costantinopoli, le due ex capitali imperiali romane.\nNel 1054, dopo varie rotture, avvenne quella definitiva, il Grande Scisma, che divise il cristianesimo calcedoniano nelle sue parti occidentale e orientale, come gi\u00e0 da tempo l'impero romano che l'aveva sostenuto. E con Costantinopoli si schiereranno poi anche i patriarchi melchiti di Alessandria, di Antiochia e di Gerusalemme, tutti sotto dominazione araba. Come pure quello di Mosca (separatosi da Kiev).\nIn realt\u00e0 il periodo di effettivo di funzionamento del sistema pentarchico termin\u00f2 con la fine della dinastia eracliana (711). All'inizio del XIII secolo, consumatasi ormai la rottura definitiva tra Chiesa d'Occidente e Chiesa d'Oriente (nonostante i deliberata del concilio di Lione), il modello ecclesiologico della pentarchia non ebbe pi\u00f9 ragion d'essere. Secondo Morini, si pu\u00f2 dire che, in teoria, la Pentarchia attravers\u00f2 una fase storica che inizi\u00f2 con Giustiniano e termin\u00f2 con il Grande Scisma.\nNel sec. IX c'era stata la cristianizzazione degli slavi, sia della Grande Moravia che della Bulgaria e della Serbia. Grazie a missionari latini e greci. ma anche nella competizione tra Roma e Costantinopoli, che port\u00f2 alla contesa foziana ed a una pur breve rottura. Anche se i nuovi Regni slavi, pur bisognosi del loro riconoscimento, avrebbero voluto evitarle entrambe. Con la propria lingua ed una liturgia e gerarchia tutta slava. Prima del Grande Scisma, anche se per breve tempo, era stato riconosciuto da Costantinopoli quale nuovo patriarcato calcedoniano quello bulgaro dell'impero di Preslav (poi di Ocrida). Nel 927, dopo le prime vittoriose guerre bulgare: bench\u00e9 poi soppresso nel 1018 con la fine del primo impero bulgaro (con Ocrida ridotta ad arcivescovato)..\nMa nel 1235 (onde superare l'accordo col papato) nuovo patriarcato bulgaro, con l'impero di T\u0103rnovo, da Costantinopoli. Poi pure soppresso nel 1393 con la fine del secondo impero bulgaro per la conquista turca.\nNel 1219 Costantinopoli dovette riconoscere pure l'autocefalia e nel 1375 il patriarcato di Zi\u010da/Pe\u0107 (autoproclamato nel 1346) al nuovo impero dei Serbi (poi sospeso nel 1463 per la conquista turca del 1459, ripreso nel 1557, ma soppresso nel 1766). Con ci\u00f2 facendo salire il numero dei patriarcati (ortodossi) in terra bizantina a sei, pur senza l'assenso di Roma.\nNel 1589, su richiesta zarista, veniva ancora riconosciuta come patriarcato la sede di Mosca, gi\u00e0 autocefala dal 1448 e distaccata dall'originaria sede di Kiev, bench\u00e9 al di fuori del territorio costantinopolitano e dell'Impero romano. Dato poi che allora i gi\u00e0 esistenti quattro patriarcati ortodossi orientali si trovavano sotto il dominio dell'Impero ottomano, la sede di Mosca sperava addirittura di assumere il posto di Roma in testa alla pentarchia, ma le venne assegnato solo il quinto posto. Poi, per oltre due secoli, dal 1700 al 1917, essa cess\u00f2 di essere patriarcato, pur rimanendo chiesa autocefala, perch\u00e9 gli imperatori russi non consentirono l'elezione di un patriarca, fino alla rivoluzione.\nPi\u00f9 recentemente infine si sono aggiunti anche i patriarcati nazionali delle Chiese ortodosse bulgara, georgiana, serba e rumena, nel conteso territorio balcanico. Nazionali e non pi\u00f9 sovranazionali: quindi svalutando l'istituto patriarcale.\nAl giorno d'oggi il modello della pentarchia, che privilegia le stesse cinque sedi di sempre, continua ad essere sostenuto da esponenti della parte greca della Chiesa ortodossa. Contrarie le minoranze anti-ecumeniche (praticamente quelle vetero-calendariste in polemica pure con le loro Chiese nazionali)."}
{"id": "1082290", "revid": "599013", "url": "https://it.wikipedia.org/wiki?curid=1082290", "title": "Bfe", "text": ""}
{"id": "1082292", "revid": "599013", "url": "https://it.wikipedia.org/wiki?curid=1082292", "title": "Bff", "text": ""}
{"id": "1082294", "revid": "599013", "url": "https://it.wikipedia.org/wiki?curid=1082294", "title": "Bfl", "text": ""}
{"id": "1082295", "revid": "2730", "url": "https://it.wikipedia.org/wiki?curid=1082295", "title": "Discografia dei Limp Bizkit", "text": "Questa \u00e8 la discografia del gruppo musicale statunitense Limp Bizkit.\nVideografia.\nVideo musicali.\nIl video per \"Counterfeit\" \u00e8 stato diretto da Roger Pistole e Jonathan Crafen, gli altri da Fred Durst. Alla regia del clip per \"Boiler\" ha contribuito anche Dave Meyers."}
{"id": "1082297", "revid": "599013", "url": "https://it.wikipedia.org/wiki?curid=1082297", "title": "Bfm", "text": ""}
{"id": "1082299", "revid": "599013", "url": "https://it.wikipedia.org/wiki?curid=1082299", "title": "Bfn", "text": ""}
{"id": "1082301", "revid": "599013", "url": "https://it.wikipedia.org/wiki?curid=1082301", "title": "Bfo", "text": ""}
{"id": "1082303", "revid": "599013", "url": "https://it.wikipedia.org/wiki?curid=1082303", "title": "Bfs", "text": ""}
{"id": "1082305", "revid": "599013", "url": "https://it.wikipedia.org/wiki?curid=1082305", "title": "Bga", "text": ""}
{"id": "1082307", "revid": "599013", "url": "https://it.wikipedia.org/wiki?curid=1082307", "title": "Bgd", "text": ""}
{"id": "1082310", "revid": "599013", "url": "https://it.wikipedia.org/wiki?curid=1082310", "title": "Bgf", "text": ""}
{"id": "1082312", "revid": "599013", "url": "https://it.wikipedia.org/wiki?curid=1082312", "title": "Bgi", "text": ""}
{"id": "1082314", "revid": "599013", "url": "https://it.wikipedia.org/wiki?curid=1082314", "title": "Bgo", "text": ""}
{"id": "1082316", "revid": "599013", "url": "https://it.wikipedia.org/wiki?curid=1082316", "title": "Bgr", "text": ""}
{"id": "1082318", "revid": "729019", "url": "https://it.wikipedia.org/wiki?curid=1082318", "title": "Il Giallo Mondadori dal 1601 al 1700", "text": ""}
{"id": "1082319", "revid": "599013", "url": "https://it.wikipedia.org/wiki?curid=1082319", "title": "Bgv", "text": ""}
{"id": "1082321", "revid": "599013", "url": "https://it.wikipedia.org/wiki?curid=1082321", "title": "Bgw", "text": ""}
{"id": "1082323", "revid": "599013", "url": "https://it.wikipedia.org/wiki?curid=1082323", "title": "Bhe", "text": "BHE pu\u00f2 riferirsi a:"}
{"id": "1082326", "revid": "599013", "url": "https://it.wikipedia.org/wiki?curid=1082326", "title": "Bhi", "text": ""}
{"id": "1082328", "revid": "599013", "url": "https://it.wikipedia.org/wiki?curid=1082328", "title": "Bhm", "text": ""}
{"id": "1082330", "revid": "599013", "url": "https://it.wikipedia.org/wiki?curid=1082330", "title": "Bhs", "text": ""}
{"id": "1082333", "revid": "1514393", "url": "https://it.wikipedia.org/wiki?curid=1082333", "title": "BHX", "text": ""}
{"id": "1082334", "revid": "339392", "url": "https://it.wikipedia.org/wiki?curid=1082334", "title": "Bhx", "text": ""}
{"id": "1082335", "revid": "599013", "url": "https://it.wikipedia.org/wiki?curid=1082335", "title": "Bhz", "text": ""}
{"id": "1082338", "revid": "599013", "url": "https://it.wikipedia.org/wiki?curid=1082338", "title": "Bid", "text": ""}
{"id": "1082340", "revid": "599013", "url": "https://it.wikipedia.org/wiki?curid=1082340", "title": "Bil", "text": ""}
{"id": "1082342", "revid": "599013", "url": "https://it.wikipedia.org/wiki?curid=1082342", "title": "Biq", "text": ""}
{"id": "1082344", "revid": "599013", "url": "https://it.wikipedia.org/wiki?curid=1082344", "title": "Biy", "text": ""}
{"id": "1082346", "revid": "599013", "url": "https://it.wikipedia.org/wiki?curid=1082346", "title": "Bja", "text": ""}
{"id": "1082348", "revid": "599013", "url": "https://it.wikipedia.org/wiki?curid=1082348", "title": "Bji", "text": ""}
{"id": "1082351", "revid": "599013", "url": "https://it.wikipedia.org/wiki?curid=1082351", "title": "Bjj", "text": ""}
{"id": "1082353", "revid": "599013", "url": "https://it.wikipedia.org/wiki?curid=1082353", "title": "Bjl", "text": ""}
{"id": "1082355", "revid": "599013", "url": "https://it.wikipedia.org/wiki?curid=1082355", "title": "Bjm", "text": ""}
{"id": "1082357", "revid": "599013", "url": "https://it.wikipedia.org/wiki?curid=1082357", "title": "Bjs", "text": ""}
{"id": "1082359", "revid": "599013", "url": "https://it.wikipedia.org/wiki?curid=1082359", "title": "Bjx", "text": ""}
{"id": "1082361", "revid": "599013", "url": "https://it.wikipedia.org/wiki?curid=1082361", "title": "Bka", "text": ""}
{"id": "1082363", "revid": "599013", "url": "https://it.wikipedia.org/wiki?curid=1082363", "title": "Bke", "text": ""}
{"id": "1082365", "revid": "599013", "url": "https://it.wikipedia.org/wiki?curid=1082365", "title": "Bkh", "text": ""}
{"id": "1082367", "revid": "599013", "url": "https://it.wikipedia.org/wiki?curid=1082367", "title": "Bkj", "text": ""}
{"id": "1082369", "revid": "599013", "url": "https://it.wikipedia.org/wiki?curid=1082369", "title": "Bkk", "text": ""}
{"id": "1082371", "revid": "599013", "url": "https://it.wikipedia.org/wiki?curid=1082371", "title": "Bkl", "text": ""}
{"id": "1082374", "revid": "599013", "url": "https://it.wikipedia.org/wiki?curid=1082374", "title": "Bko", "text": ""}
{"id": "1082376", "revid": "599013", "url": "https://it.wikipedia.org/wiki?curid=1082376", "title": "Bks", "text": ""}
{"id": "1082378", "revid": "599013", "url": "https://it.wikipedia.org/wiki?curid=1082378", "title": "Bkw", "text": ""}
{"id": "1082381", "revid": "599013", "url": "https://it.wikipedia.org/wiki?curid=1082381", "title": "Bkx", "text": ""}
{"id": "1082382", "revid": "670021", "url": "https://it.wikipedia.org/wiki?curid=1082382", "title": "Famiglie senatorie bolognesi", "text": "Le famiglie senatorie bolognesi sono le famiglie nobili che tra il 1466 e il 1797 fecero parte del Senato bolognese, massimo organo governativo bolognese, unitamente al Legato pontificio.\nStoria.\nIl Senato bolognese trae origine dalla magistratura dei XVI Riformatori dello Stato di Libert\u00e0 istituita nel 1394, formata da 4 membri per ognuno dei 4 quartieri cittadini, eletti dal Consiglio dei 600. Essi erano scelti sia tra il ceto nobiliare, sia tra quello popolare, e agivano insieme al Gonfaloniere di Giustizia, agli Anziani e ai Massari delle Arti per conservare la pace e la libert\u00e0 della citt\u00e0. Nel 1431 papa Eugenio IV port\u00f2 il loro numero a venti, pose loro a capo il Gonfaloniere di Giustizia e assegn\u00f2 loro il compito di consiglieri del Legato. La nascita ufficiale del Senato risale al 19 giugno 1466 quando papa Paolo II nomin\u00f2 21 senatori (che mantenevano il nome di Riformatori) a vita con il diritto di scegliersi un successore, che doveva essere ratificato dal papa. A capo del nuovo senato, come Gonfaloniere perpetuo, fu posto Giovanni II Bentivoglio. Nel 1468 fu decretato che il Gonfaloniere venisse scelto solo all'interno del Senato. &lt;br&gt;\nNel 1506, Giulio II dichiar\u00f2 decaduti i senatori bentivoleschi, e costitu\u00ec un nuovo Senato di 40 membri. Tra il 23 maggio 1511 e il 24 giugno 1512, con il ritorno in citt\u00e0 di Annibale II Bentivoglio, i senatori furono riportati a 31, e reintegrati nel numero di 40 al ritorno di Bologna sotto l'autorit\u00e0 papale (1513). &lt;br&gt;\nIl 21 marzo 1589, Sisto V aument\u00f2 a 50 il numero di senatori, provocando aspre reazioni da parte della nobilt\u00e0 bolognese, timorosa di perdere influenza con l'ingresso in senato di nuovi membri filo-papali: per questo i senatori continuarono a definirsi \"i Quaranta\". L'ultima aggregazione di nuovi membri avvenne all'ingresso delle truppe napoleoniche in citt\u00e0: il numero fu portato a 92, fino alla definitiva soppressione, il 31 maggio 1797.\nCaratteristiche.\nLa carica di senatore fu sempre a vita, anche se a partire dal XVII secolo divenne \"de facto\" ereditaria all'interno di poche famiglie nobiliari, a meno che non cadessero in disgrazia presso la corte papale, che doveva sempre ratificare la nomina dei nuovi senatori. &lt;br&gt;\nAll'interno del Senato veniva eletto il Gonfaloniere di Giustizia, che era formalmente al vertice del governo cittadino, anche se la sua permanenza al potere di soli due mesi rendeva questa figura poco pi\u00f9 che simbolica. Sempre all'interno del Senato venivano estratti a sorte ogni due mesi gli otto Anziani, che affiancavano al governo il Gonfaloniere.\nArte.\nIl ruolo artistico delle famiglie senatorie \u00e8 fondamentale nella storia bolognese. Dal momento che la loro funzione politica era solo una larva di ci\u00f2 che era stato in et\u00e0 comunale, gli impegni pi\u00f9 notevoli dal punto di vista finanziario e intellettuale riguardarono proprio la costruzione di palazzi, ville rurali, nonch\u00e9 la decorazione di cappelle gentilizie ed edifici di culto.\nElenco.\nTra il 1466 e il 1797, furono 99 le famiglie che si fregiarono del titolo senatorio. Di seguito vengono indicati gli anni in cui i loro membri furono senatori e, tra parentesi, il seggio che occuparono a partire dal 1513:"}
{"id": "1082384", "revid": "599013", "url": "https://it.wikipedia.org/wiki?curid=1082384", "title": "Blb", "text": ""}
{"id": "1082386", "revid": "599013", "url": "https://it.wikipedia.org/wiki?curid=1082386", "title": "Ble", "text": ""}
{"id": "1082390", "revid": "599013", "url": "https://it.wikipedia.org/wiki?curid=1082390", "title": "Blf", "text": ""}
{"id": "1082392", "revid": "599013", "url": "https://it.wikipedia.org/wiki?curid=1082392", "title": "Bli", "text": ""}
{"id": "1082394", "revid": "599013", "url": "https://it.wikipedia.org/wiki?curid=1082394", "title": "Blk", "text": ""}
{"id": "1082396", "revid": "599013", "url": "https://it.wikipedia.org/wiki?curid=1082396", "title": "Blr", "text": ""}
{"id": "1082398", "revid": "599013", "url": "https://it.wikipedia.org/wiki?curid=1082398", "title": "Blz", "text": ""}
{"id": "1082400", "revid": "599013", "url": "https://it.wikipedia.org/wiki?curid=1082400", "title": "Bma", "text": ""}
{"id": "1082402", "revid": "599013", "url": "https://it.wikipedia.org/wiki?curid=1082402", "title": "Bml", "text": ""}
{"id": "1082404", "revid": "599013", "url": "https://it.wikipedia.org/wiki?curid=1082404", "title": "Bna", "text": ""}
{"id": "1082406", "revid": "599013", "url": "https://it.wikipedia.org/wiki?curid=1082406", "title": "Bne", "text": ""}
{"id": "1082408", "revid": "599013", "url": "https://it.wikipedia.org/wiki?curid=1082408", "title": "Bnj", "text": ""}
{"id": "1082409", "revid": "3831", "url": "https://it.wikipedia.org/wiki?curid=1082409", "title": "Filosofia zen", "text": ""}
{"id": "1082412", "revid": "599013", "url": "https://it.wikipedia.org/wiki?curid=1082412", "title": "Bnn", "text": "Sigle.\nnnmm pubblica olandese"}
{"id": "1082414", "revid": "466539", "url": "https://it.wikipedia.org/wiki?curid=1082414", "title": "Emmanuel Petit", "text": "Carriera.\nClub.\nCresciuto nel piccolo club dell'Argues, a 18 anni venne ingaggiato dal di Ars\u00e8ne Wenger, che lo schier\u00f2 sia come centrale che come laterale. Nel 1991 vinse la Coppa di Francia e nel 1996-1997 la Ligue 1. Arriv\u00f2 in finale nella Coppa delle Coppe del 1991-1992, persa dai monegaschi contro il per 2-0.\nNel 1997 si trasfer\u00ec all', con cui consegu\u00ec il \"double\" Premier League-FA Cup nel 1997-1998. Nell'estate del 2000 fu il ad assicurarsi le prestazioni del Campione del mondo e fresco Campione d'Europa per 15 milioni di euro, ma in Spagna gioc\u00f2 una sola stagione, prima di approdare, nel 2001, al per 7,5 milioni di sterline. Con il club inglese chiuse la carriera agonistica nel 2004.\nNazionale.\nCon la nazionale francese esord\u00ec molto giovane, nel 1990. Vinse il (fu sua la terza rete nella finale vinta per 3-0 contro il ) e il , e gioc\u00f2 l'ultima partita in nazionale nel 2003.\nVita privata.\n\u00c8 stato sposato con Agathe de La Fontaine.\nStatistiche.\nPresenze e reti nei club.\n\"Statistiche aggiornate al 1\u00ba febbraio 2014.\""}
{"id": "1082416", "revid": "599013", "url": "https://it.wikipedia.org/wiki?curid=1082416", "title": "Bno", "text": ""}
{"id": "1082418", "revid": "599013", "url": "https://it.wikipedia.org/wiki?curid=1082418", "title": "Bnw", "text": ""}
{"id": "1082420", "revid": "599013", "url": "https://it.wikipedia.org/wiki?curid=1082420", "title": "Bof", "text": ""}
{"id": "1082422", "revid": "599013", "url": "https://it.wikipedia.org/wiki?curid=1082422", "title": "Bog", "text": ""}
{"id": "1082424", "revid": "599013", "url": "https://it.wikipedia.org/wiki?curid=1082424", "title": "Boh", "text": ""}
{"id": "1082427", "revid": "599013", "url": "https://it.wikipedia.org/wiki?curid=1082427", "title": "Boj", "text": ""}
{"id": "1082431", "revid": "697352", "url": "https://it.wikipedia.org/wiki?curid=1082431", "title": "BON", "text": ""}
{"id": "1082433", "revid": "88740", "url": "https://it.wikipedia.org/wiki?curid=1082433", "title": "Bon", "text": ""}
{"id": "1082436", "revid": "124096075", "url": "https://it.wikipedia.org/wiki?curid=1082436", "title": "Bpc", "text": ""}
{"id": "1082440", "revid": "599013", "url": "https://it.wikipedia.org/wiki?curid=1082440", "title": "Bph", "text": ""}
{"id": "1082444", "revid": "599013", "url": "https://it.wikipedia.org/wiki?curid=1082444", "title": "Bpi", "text": ""}
{"id": "1082447", "revid": "599013", "url": "https://it.wikipedia.org/wiki?curid=1082447", "title": "Bpn", "text": ""}
{"id": "1082451", "revid": "599013", "url": "https://it.wikipedia.org/wiki?curid=1082451", "title": "Bpt", "text": ""}
{"id": "1082456", "revid": "599013", "url": "https://it.wikipedia.org/wiki?curid=1082456", "title": "Bqk", "text": ""}
{"id": "1082460", "revid": "599013", "url": "https://it.wikipedia.org/wiki?curid=1082460", "title": "Bqn", "text": ""}
{"id": "1082464", "revid": "599013", "url": "https://it.wikipedia.org/wiki?curid=1082464", "title": "Bqo", "text": ""}
{"id": "1082469", "revid": "599013", "url": "https://it.wikipedia.org/wiki?curid=1082469", "title": "Brn", "text": ""}
{"id": "1082471", "revid": "228587", "url": "https://it.wikipedia.org/wiki?curid=1082471", "title": "Bro", "text": ""}
{"id": "1082472", "revid": "7", "url": "https://it.wikipedia.org/wiki?curid=1082472", "title": "Cervelli in fuga", "text": ""}
{"id": "1082474", "revid": "599013", "url": "https://it.wikipedia.org/wiki?curid=1082474", "title": "Brq", "text": ""}
{"id": "1082476", "revid": "599013", "url": "https://it.wikipedia.org/wiki?curid=1082476", "title": "Brr", "text": ""}
{"id": "1082478", "revid": "22475", "url": "https://it.wikipedia.org/wiki?curid=1082478", "title": "Brs", "text": ""}
{"id": "1082480", "revid": "880848", "url": "https://it.wikipedia.org/wiki?curid=1082480", "title": "Brezza", "text": "In meteorologia la brezza \u00e8 un vento debole locale, solitamente compreso fra i gradi 2 e 3 della Scala di Beaufort, quindi con velocit\u00e0 comprese tra i 7 e i 20 km/h. Si verifica in presenza di un campo di alta pressione, con assenza di masse d'aria in transito nell'atmosfera, ed \u00e8 classificato come vento periodico all'interno del ciclo diurno che la caratterizza, influenzato da mutamenti di pressione atmosferica innescati da differenze di temperatura. \nDescrizione.\nBrezza di mare e di terra.\nLa \"brezza marina\" \u00e8 un vento diurno che spira nelle zone costiere dal mare verso terra. \u00c8 causato dal minimo depressionario che si forma sopra la terraferma a causa del diverso calore specifico.\nL'acqua ha un maggiore calore specifico rispetto al terreno, per cui si riscalda e si raffredda pi\u00f9 lentamente rispetto al suolo che, invece, tende a cedere il calore all'aria con una maggiore velocit\u00e0 di scambio. Il terreno, quindi, di giorno si scalda, e riscalda l'aria che lo sovrasta e questa tende ad innalzarsi. Questo comporta un abbassamento della pressione al livello della superficie terrestre, di conseguenza l'aria che si trova sopra la superficie del mare, pi\u00f9 fresca e in una zona a pressione maggiore si sposta quindi verso la debole depressione generatasi sopra la terraferma inducendo un vento debole.\nDurante la notte la situazione si inverte. Il terreno si raffredda pi\u00f9 velocemente del mare: la zona di bassa pressione si sviluppa quindi sopra l'acqua. Questa situazione genera un vento dalla terraferma verso il mare, detta \"brezza di terra\".\nFenomeni analoghi possono avvenire anche in presenza di superfici lacustri.\nBrezza di monte e di valle.\nNelle zone montuose la brezza si manifesta con modalit\u00e0 simili ma con cause differenti. In questo caso infatti, oltre che la temperatura, anche la conformazione del terreno concorre al formarsi del fenomeno. Al sorgere del sole solo le cime dei monti ricevono la luce, e con il passare della mattinata le pendici esposte al sole assorbono pi\u00f9 calore dei fondovalle. L'aria calda risale quindi dai fianchi dei monti verso le cime, e l'aria fredda del fondovalle sale per sostituirla. Si genera quindi un movimento d'aria dalla valle (basso) verso la montagna (alto). Nella notte la situazione si inverte, e le aree che prima erano calde ora cedono calore e l'aria fredda pi\u00f9 pesante, per cause in parte convettive e in parte gravitazionali, scende verso il fondovalle.\nLa \"brezza di monte\" \u00e8 quindi un vento catabatico, mentre la \"brezza di valle\" \u00e8 un vento anabatico."}
{"id": "1082481", "revid": "599013", "url": "https://it.wikipedia.org/wiki?curid=1082481", "title": "Brw", "text": ""}
{"id": "1082483", "revid": "599013", "url": "https://it.wikipedia.org/wiki?curid=1082483", "title": "Bsk", "text": ""}
{"id": "1082485", "revid": "599013", "url": "https://it.wikipedia.org/wiki?curid=1082485", "title": "Bsm", "text": ""}
{"id": "1082487", "revid": "599013", "url": "https://it.wikipedia.org/wiki?curid=1082487", "title": "Bsr", "text": ""}
{"id": "1082490", "revid": "599013", "url": "https://it.wikipedia.org/wiki?curid=1082490", "title": "Bth", "text": ""}
{"id": "1082493", "revid": "599013", "url": "https://it.wikipedia.org/wiki?curid=1082493", "title": "Bti", "text": "Sigle.\nBritish American Tobacco"}
{"id": "1082495", "revid": "599013", "url": "https://it.wikipedia.org/wiki?curid=1082495", "title": "Btj", "text": ""}
{"id": "1082496", "revid": "1305772", "url": "https://it.wikipedia.org/wiki?curid=1082496", "title": "Dichiarazione di Berlino (2007)", "text": "La dichiarazione di Berlino (ufficialmente la \"dichiarazione in occasione del 50\u00ba anniversario della firma del trattato di Roma) \u00e8 un testo dell'Unione europea firmato il 25 marzo 2007 a Berlino (Germania) per celebrare i 50 anni dalla firma del trattato di Roma, dal quale venne fondata la Comunit\u00e0 economica europea, predecessore dell'odierna Unione europea.\nOltre la Costituzione europea.\nIl testo \u00e8 stato concepito con la speranza di portare ad un futuro raggiungimento del consenso riguardo all'approvazione della costituzione europea, processo bloccato dall'esito negativo dei referendum di Francia e Paesi Bassi. Di fatto il testo non menziona la costituzione per nome, ma provvede semplicemente a chiamare un \"raggiungimento di una base comune\" in tempo per le elezioni europee del 2009. La dichiarazione \u00e8 stata determinante per il raggiungimento del consenso sul nuovo testo del Trattato di riforma, successivamente chiamato Trattato di Lisbona, che permetter\u00e0 di andare oltre la Costituzione.\nFirme della dichiarazione.\nIntrodotta dalla frase \"Noi, cittadini dell'Unione Europea\", \u00e8 stata firmata dai Presidenti delle tre maggiori istituzioni europee:\nQuesto evento \u00e8 senza precedenti, e di grande importanza simbolica per l'Unione europea poich\u00e9 una dichiarazione di indubbia rilevanza \u00e8 stata firmata solo dai rappresentanti delle istituzioni europee invece che da quelli dei paesi membri, rappresentando uno spostamento simbolico di potere in favore delle istituzioni.\nCritiche.\nLa dichiarazione \u00e8 stata criticata dal papa Benedetto XVI per la mancata menzione della cristianit\u00e0. La Polonia originariamente pose il veto su tale dichiarazione, a causa della omissione delle origini cristiane; ma in secondo luogo ritir\u00f2 il veto avendo raggiunto un accordo.\nCuriosit\u00e0 sulla traduzione.\nIl testo in tedesco che iniziava con \"Noi, cittadini dell'unione europea, siamo stati uniti al meglio\" \u00e8 stata scritta in tedesco con la frase \"Wir B\u00fcrgerinnen und B\u00fcrger der Europ\u00e4ischen Union sind zu unserem Gl\u00fcck vereint.\"; che avrebbe lo stretto significato della frase \"Noi, Cittadini dell'unione europea, siamo stati uniti nella nostra fortuna/felicit\u00e0\". Significato simile \u00e8 presente anche nella versione olandese. Pare che sia stata una traduzione politicamente voluta.\nTesto italiano.\nL'Europa \u00e8 stata per secoli un'idea, una speranza di pace e comprensione. Oggi questa speranza\nsi \u00e8 avverata. L'unificazione europea ci ha permesso di raggiungere pace e benessere. \u00c8 stata\nfondamento di condivisione e superamento di contrasti. Ogni membro ha contribuito ad\nunificare l'Europa, a consolidare la democrazia e lo stato di diritto. Se oggi l'Europa ha superato\ndefinitivamente un'innaturale divisione, lo dobbiamo all'amore per la libert\u00e0 dei popoli\ndell'Europa centrale e orientale. L'integrazione europea \u00e8 l'insegnamento tratto da conflitti\nsanguinosi e da una storia di sofferenze. Oggi viviamo assieme come mai \u00e8 stato possibile in\npassato.\nNoi cittadini dell'Unione europea siamo, per nostra felicit\u00e0, uniti.\nI.\nL'Unione europea ci consente di realizzare i nostri ideali comuni: per noi l'essere umano \u00e8 al\ncentro. La sua dignit\u00e0 \u00e8 inviolabile. I suoi diritti inalienabili. Donne e uomini hanno pari diritti.\nAspiriamo alla pace e alla libert\u00e0, alla democrazia e allo stato di diritto, al rispetto reciproco e\nall'assunzione di responsabilit\u00e0, al benessere e alla sicurezza, alla tolleranza e alla\npartecipazione, alla giustizia e alla solidariet\u00e0.\nL'Unione europea concreta un'unicit\u00e0 di vita e di azione comune. Ci\u00f2 si esprime nella\ncoesistenza democratica di Stati membri e istituzioni europee. L'Unione europea si fonda sulla\nparit\u00e0 e sull'unione solidale. Rendiamo cos\u00ec possibile un giusto equilibrio di interessi tra gli\nStati membri.\nL'Unione europea \u00e8 salvaguardia dell'autonomia e delle diversit\u00e0 delle tradizioni dei suoi\nmembri. L'apertura delle frontiere, la vivace molteplicit\u00e0 di lingue, culture e regioni sono per\nnoi un arricchimento. Molti obiettivi non possono essere conseguiti con un'azione individuale:\nla loro realizzazione ci impone un'azione collettiva. L'Unione europea, gli Stati membri e le loro\nregioni e comuni si dividono i compiti.\nII.\nSiamo di fronte a grandi sfide che non si arrestano ai confini nazionali. L'Unione europea \u00e8 la\nnostra risposta a queste sfide. Soltanto assieme potremo salvaguardare anche in futuro il nostro\nideale europeo di societ\u00e0 a beneficio di tutti i cittadini dell'Unione europea. Questo modello\neuropeo coniuga successo economico e responsabilit\u00e0 sociale. Il mercato comune e l'Euro ci\nrendono forti. Potremo cos\u00ec modellare secondo i nostri valori la crescente interconnessione delle\neconomie a livello mondiale e la sempre maggiore concorrenza sui mercati internazionali. La\nricchezza dell'Europa \u00e8 racchiusa nelle conoscenze e nelle competenze dei suoi cittadini: \u00e8\nquesta la chiave per la crescita, l'occupazione e la coesione sociale.\nLotteremo assieme contro il terrorismo, la criminalit\u00e0 organizzata e l'immigrazione illegale.\nAnche nella lotta contro i loro oppositori difenderemo il diritto alla libert\u00e0 e i diritti civili.\nRazzismo e xenofobia non devono trovare mai pi\u00f9 terreno fertile.\nCi impegniamo affinch\u00e9 si trovino soluzioni pacifiche ai conflitti nel mondo e gli esseri umani\nnon divengano vittime di guerre, terrorismo o violenze. L'Unione europea vuole promuovere la\nlibert\u00e0 e lo sviluppo nel mondo. Vogliamo far arretrare la povert\u00e0, la fame e le malattie. In tale\ncontesto vogliamo continuare a svolgere un ruolo trainante.\nVogliamo portare avanti assieme la politica energetica e la protezione del clima e contribuire a\nsconfiggere la minaccia globale rappresentata dal cambiamento climatico.\nIII.\nL'Unione europea dipender\u00e0 anche in futuro dalla sua apertura e, nel contempo, dalla volont\u00e0\ndei suoi membri di consolidare assieme lo sviluppo interno dell'Unione stessa. L'Unione\neuropea continuer\u00e0 a promuovere la democrazia, la stabilit\u00e0 e il benessere anche al di l\u00e0 dei suoi\nconfini.\nCon l'unificazione europea si \u00e8 realizzato un sogno delle generazioni che ci hanno preceduto. La\nnostra storia ci ammonisce a difendere questo patrimonio per le generazioni future. Dobbiamo a\ntal fine continuare a rinnovare tempestivamente l'impostazione politica dell'Europa. \u00c8 in questo\nspirito che oggi, a 50 anni dalla firma dei trattati di Roma, siamo uniti nell'obiettivo di dare\nall'Unione europea entro le elezioni del Parlamento europeo del 2009 una base comune\nrinnovata.\nPerch\u00e9 l'Europa \u00e8 il nostro futuro comune."}
{"id": "1082498", "revid": "599013", "url": "https://it.wikipedia.org/wiki?curid=1082498", "title": "Btm", "text": ""}
{"id": "1082500", "revid": "599013", "url": "https://it.wikipedia.org/wiki?curid=1082500", "title": "Btr", "text": ""}
{"id": "1082502", "revid": "599013", "url": "https://it.wikipedia.org/wiki?curid=1082502", "title": "Btt", "text": ""}
{"id": "1082504", "revid": "599013", "url": "https://it.wikipedia.org/wiki?curid=1082504", "title": "Btv", "text": ""}
{"id": "1082506", "revid": "599013", "url": "https://it.wikipedia.org/wiki?curid=1082506", "title": "Buf", "text": ""}
{"id": "1082508", "revid": "1305772", "url": "https://it.wikipedia.org/wiki?curid=1082508", "title": "Buz", "text": ""}
{"id": "1082510", "revid": "599013", "url": "https://it.wikipedia.org/wiki?curid=1082510", "title": "Bva", "text": ""}
{"id": "1082512", "revid": "599013", "url": "https://it.wikipedia.org/wiki?curid=1082512", "title": "Bve", "text": ""}
{"id": "1082514", "revid": "57342", "url": "https://it.wikipedia.org/wiki?curid=1082514", "title": "Bvo", "text": ""}
{"id": "1082516", "revid": "599013", "url": "https://it.wikipedia.org/wiki?curid=1082516", "title": "Bvx", "text": ""}
{"id": "1082519", "revid": "599013", "url": "https://it.wikipedia.org/wiki?curid=1082519", "title": "Bvy", "text": ""}
{"id": "1082521", "revid": "599013", "url": "https://it.wikipedia.org/wiki?curid=1082521", "title": "Bwg", "text": ""}
{"id": "1082523", "revid": "599013", "url": "https://it.wikipedia.org/wiki?curid=1082523", "title": "Bwi", "text": ""}
{"id": "1082525", "revid": "1318658", "url": "https://it.wikipedia.org/wiki?curid=1082525", "title": "Kokoro", "text": "Kokoro (in kanji \u5fc3 , in hiragana \u3053\u3053\u308d e in katakana \u30b3\u30b3\u30ed), parola giapponese che letteralmente significa \"cuore\" in italiano, pu\u00f2 riferirsi a:"}
{"id": "1082526", "revid": "599013", "url": "https://it.wikipedia.org/wiki?curid=1082526", "title": "Bwn", "text": ""}
{"id": "1082528", "revid": "599013", "url": "https://it.wikipedia.org/wiki?curid=1082528", "title": "Bwy", "text": ""}
{"id": "1082530", "revid": "599013", "url": "https://it.wikipedia.org/wiki?curid=1082530", "title": "Bxn", "text": ""}
{"id": "1082532", "revid": "599013", "url": "https://it.wikipedia.org/wiki?curid=1082532", "title": "Bxu", "text": ""}
{"id": "1082534", "revid": "599013", "url": "https://it.wikipedia.org/wiki?curid=1082534", "title": "Byg", "text": ""}
{"id": "1082537", "revid": "599013", "url": "https://it.wikipedia.org/wiki?curid=1082537", "title": "Byi", "text": ""}
{"id": "1082539", "revid": "599013", "url": "https://it.wikipedia.org/wiki?curid=1082539", "title": "Byu", "text": ""}
{"id": "1082541", "revid": "599013", "url": "https://it.wikipedia.org/wiki?curid=1082541", "title": "Bze", "text": ""}
{"id": "1082544", "revid": "599013", "url": "https://it.wikipedia.org/wiki?curid=1082544", "title": "Bzi", "text": ""}
{"id": "1082546", "revid": "599013", "url": "https://it.wikipedia.org/wiki?curid=1082546", "title": "Bzn", "text": ""}
{"id": "1082550", "revid": "599013", "url": "https://it.wikipedia.org/wiki?curid=1082550", "title": "Bzo", "text": ""}
{"id": "1082552", "revid": "599013", "url": "https://it.wikipedia.org/wiki?curid=1082552", "title": "Bzr", "text": ""}
{"id": "1082554", "revid": "599013", "url": "https://it.wikipedia.org/wiki?curid=1082554", "title": "Bzv", "text": ""}
{"id": "1082556", "revid": "599013", "url": "https://it.wikipedia.org/wiki?curid=1082556", "title": "Bzz", "text": ""}
{"id": "1082558", "revid": "1305772", "url": "https://it.wikipedia.org/wiki?curid=1082558", "title": "Akc", "text": ""}
{"id": "1082561", "revid": "289247", "url": "https://it.wikipedia.org/wiki?curid=1082561", "title": "San Federico", "text": ""}
{"id": "1082565", "revid": "8290585", "url": "https://it.wikipedia.org/wiki?curid=1082565", "title": "Gottlob auwarter", "text": ""}
{"id": "1082566", "revid": "125669502", "url": "https://it.wikipedia.org/wiki?curid=1082566", "title": "Episodi di Dexter (prima stagione)", "text": "La prima stagione della serie televisiva Dexter \u00e8 stata trasmessa in prima visione negli Stati Uniti d'America da Showtime dal 1\u00ba ottobre al 17 dicembre 2006.\nIn Italia \u00e8 stata trasmessa in prima visione satellitare da Fox Crime dall'11 ottobre al 27 dicembre 2007, ed in chiaro da Italia 1 dal 5 settembre al 21 novembre 2008.\nL'antagonista principale della stagione \u00e8 il killer del camion frigo alias Brian Moser. \nDexter.\nTrama.\nDexter Morgan \u00e8 un tecnico forense esperto in tracce ematiche, ma \u00e8 anche un serial killer che non riesce a fare a meno di uccidere gli assassini che scopre nel corso delle sue indagini, prendendo dei campioni di sangue delle sue vittime come ricordo. Il suo prossimo bersaglio \u00e8 Jamie Jerworski, un parcheggiatore che sembra abbia ucciso una giovane donna. Secondo il codice di Harry, padre adottivo di Dexter, egli deve assicurarsi della colpevolezza di Jamie prima di ucciderlo e quindi si introduce in casa del sospettato. Allo scopo di mascherare la sua vera natura, Dexter frequenta una donna con due figli piccoli, Rita, che ha problemi di natura sessuale derivanti da episodi di violenza domestica subiti in passato. Intanto un altro serial killer \u00e8 entrato in azione nella citt\u00e0 di Miami e Dexter deve analizzare altre due scene del crimine: i corpi di due donne sono stati completamente smembrati senza lasciare neanche una goccia di sangue. In uno dei due casi la polizia non riesce a trovare la testa della vittima. Dexter rivela i suoi sospetti alla sorella Debra, agente della polizia di Miami: l'assassino probabilmente ha avuto la possibilit\u00e0 di congelare il sangue e quindi per compiere i delitti potrebbe aver utilizzato un camion frigorifero. Dexter \u00e8 in contrasto con il sergente Doakes riguardo a un vecchio caso: lui propende per un crimine passionale, Doakes invece sostiene che sia collegato a un traffico di droga. Dexter avvicina e cattura Jamie, il parcheggiatore, che ammette la sua colpevolezza, ma dichiara di non provare alcun rimorso per le sue azioni, cos\u00ec Dexter lo uccide. Successivamente, guidando verso casa di Rita, un camion frigorifero attira la sua attenzione e quindi decide di seguirlo. L'uomo al volante lancia una testa mozzata contro l'auto di Dexter. Giunto a casa di Rita, Dexter scopre che la donna ha deciso di portare la loro relazione a un livello pi\u00f9 intimo e lui si trova molto a disagio, in quanto non interessato a rapporti fisici. Si salva grazie alla telefonata del figlio pi\u00f9 piccolo di Rita, Cody, che non si sente bene e vuole tornare a casa. Nel suo appartamento, Dexter trova la testa di una Barbie sul frigorifero e dentro al freezer le parti restanti della bambola, tagliate proprio come quelle dei cadaveri delle donne uccise dal killer del camion frigo.\nLacrime di coccodrillo.\nTrama.\nDebra si reca nell'appartamento del fratello e inizia a parlare con lui del caso del serial killer. Successivamente Dexter si reca in tribunale e, dopo aver testimoniato su un caso, nota un uomo in preda allo sconforto. Si tratta del padre di un ragazzo rimasto ucciso in un incidente stradale. Si sospetta che il conducente, Matthew Chambers, fosse in stato di ebbrezza al momento dell'impatto. Dexter si reca poi sulla scena di un nuovo crimine e incappa nel tenente LaGuerta che, nonostante estremamente professionale, non nasconde una certa attrazione per lui. Dexter stabilisce il punto del ponte da cui il corpo deve essere caduto e fa notare ad Angel che c'\u00e8 della carne umana nella bocca della vittima. Alla centrale di polizia, Debra rivela al fratello di avere un nuovo fidanzato, Shawn il meccanico, e Dexter li invita a unirsi a lui e Rita per una uscita a quattro. LaGuerta annuncia che il cadavere ritrovato sotto al ponte \u00e8 di un poliziotto, Ricky Simmons. Cercando un parente per l'identificazione, LaGuerta e Doakes trovano la moglie di Ricky Simmons, Cara, stesa al suolo: le hanno sparato, sanguina e ha perso conoscenza. Analizzando la scena del crimine, Dexter trova il cellulare di Cara sotto al divano. Gli agenti scoprono che Ricky era un agente sotto copertura, infiltrato nella famiglia del criminale Carlos Guerrero. Pi\u00f9 tardi Rita cerca nuovamente un momento di intimit\u00e0 con Dexter, ma questi la distrae parlandole dell'invito all'uscita a quattro con Debra e il suo nuovo fidanzato. Successivamente, Debra chiama Dexter e gli dice di aver trovato il camion frigo. Dexter raggiunge la sorella e i due rinvengono un grosso blocco di ghiaccio nel quale sono contenute alcune falangi appartenenti all'ultima vittima del serial killer. Dexter \u00e8 sorpreso che il killer abbia lasciato le impronte digitali. Dalla carne nella bocca dell'agente di polizia morto, viene prelevato un campione di DNA e ora la polizia sa chi ha ucciso il poliziotto. Il sergente Doakes esegue l'arresto. In tribunale, Dexter osserva Matthew Chambers testimoniare e versare \u201clacrime di coccodrillo\u201d per farsi scagionare dalla giuria. Angel e Dexter tornano a casa del poliziotto per rivisitare la scena del crimine e questa volta Dexter scopre una traccia di sangue. L'esame del DNA conferma che il sangue appartiene allo stesso uomo che ha gettato il poliziotto dal ponte. In un flashback si scopre che il partner di Harry Morgan, Davie Sanchez, era stato ucciso sul lavoro. Harry dice all'adolescente Dexter che deve trovare chi ha ucciso il suo partner. Dexter va in un bar e osserva Matthew Chambers mentre beve, dopo aver dichiarato in tribunale di essere astemio da un anno. Il tecnico decide quindi di parlare con Matt e si rafforza in lui la decisione di ucciderlo. Nonostante sia ubriaco, Matt prende lo stesso la macchina e se ne va. Dexter fa alcune ricerche e scopre che Matt ha compiuto crimini in altri luoghi. Il \u201ccodice di Harry\u201d \u00e8 rispettato: Dexter pu\u00f2 preparare la stanza che user\u00e0 per ucciderlo. Dexter, Deb, Rita e Shawn escono a cena insieme e Rita si sente un po' a disagio visto che lei e Dexter non sono cos\u00ec intimi come lo sono invece Debra e Shawn. LaGuerta \u00e8 costretta ad accettare la decisione del capitano di riassegnare Debra alla omicidi. LaGuerta dice a Doakes che Cara Simmons \u00e8 morta e, dalla sua reazione, capisce che Doakes aveva una relazione con la donna, ma gli lascia ugualmente il caso. Dexter sta per seguire Matt Chambers fino a casa sua per ucciderlo, quando riceve un messaggio da Debra che gli chiede di raggiungerla al pi\u00f9 presto perch\u00e9 ha delle novit\u00e0. La sorella gli rivela che Shawn \u00e8 sposato. Nel pub in cui stanno cenando Dexter e Debra, c'\u00e8 anche Guerrero (Ricky Simmons si era infiltrato nella sua famiglia in quanto Guerrero \u00e8 un trafficante di droga) e siccome anche quest'ultimo \u00e8 sospettato per la morte di Ricky, Dexter vorrebbe seguirlo e ucciderlo abbandonando per una volta il codice di Harry, ma resiste e torna a casa per uccidere invece Matt. Guardando verso il suo frigo, Dexter vede che la testa della Barbie mutilata \u00e8 stata spostata all'esterno, sullo sportello. Quando apre il freezer scopre che le altre parti della bambola sono sparite.\nLa prima volta.\nTrama.\nViene svolto il funerale di Ricky Simmons, il poliziotto sotto copertura ucciso dalla banda di Carlos Guerrero. Doakes assicura a tutti che dar\u00e0 assiduamente la caccia al mandante del duplice omicidio. Da una delle prigioni della Florida viene rilasciato Jeremy Downs, un giovane che ha iniziato a uccidere a soli 15 anni e ha eliminato a coltellate moltissimi detenuti. Dexter l'aveva notato all'epoca del suo primo omicidio e si era accorto che il ragazzo aveva gi\u00e0 una spiccata tendenza a uccidere. Un \u201camico\u201d di Paul, l'ex marito di Rita, ruba l'automobile della donna. Egli pensa che sia il giusto risarcimento per il debito di 60 grammi di cocaina contratto da Paul. Il killer del frigo ha lasciato il cadavere di una donna nella porta da hockey nel palazzetto del ghiaccio. Debra si finge una prostituta per cercare di carpire informazioni dalle altre prostitute con cui la vittima lavorava. A un mercatino locale Dexter vede il giovane Jeremy comprare un pugnale. Intanto Doakes va ad affrontare Carlos Guerrero nella chiesa di famiglia dove si festeggia la cresima della figlia. Doakes accusa Carlos degli omicidi di Ricky e Kara. L'unico indizio che scopre Debra \u00e8 che la prostituta Cherry \u00e8 stata vista per l'ultima volta entrare in una vecchia station wagon. Il guardiano notturno del campo da hockey \u00e8 scomparso da quando il corpo di Cherry \u00e8 stato lasciato l\u00ec e LaGuerta lo inserisce nella lista dei sospettati. Gli agenti perquisiscono l'abitazione dell'uomo e trovano il video della sorveglianza. Ora tutti, eccetto Dexter e Debra, sono convinti che il colpevole sia lui, Tony Tucci. In un flashback Harry, sul letto di morte, fa capire a Dexter che la sua infermiera \u00e8 una killer e lo prega di fermarla prima che uccida di nuovo. Mentre guardano il video della sorveglianza del campo, Deb e Angel scoprono che il guardiano probabilmente \u00e8 stato costretto dall'assassino del camion a piazzare il corpo nella porta del campo da hockey. Dexter, mentre tenta di interrompere Jeremy in quello che sembra l'atto di un nuovo omicidio, ha uno spaventoso faccia a faccia con un alligatore. Debra viene rimproverata dal capitano mentre gli espone le sue teorie scavalcando cos\u00ec LaGuerta. Il capitano chiarisce che questo genere di cose non devono capitare e che questo non favorisce i suoi rapporti con LaGuerta. Poi, in privato, l'uomo rimprovera anche LaGuerta per non avere ascoltato Deb. LaGuerta continua la ricerca del guardiano notturno. Deb, mentre controlla la zona in cui lavorava prima di passare alla omicidi, vede una station wagon che coincide con la descrizione di quella su cui \u00e8 stata vista salire Cherry. La donna si avvicina per controllare, ma scopre che quello non \u00e8 il veicolo appartenente all'assassino. In macchina con altri poliziotti, Doakes viene coinvolto in una spedizione punitiva contro un uomo che lavora per Guerrero. Dexter, poco prima di sedare Jeremy, scopre che il ragazzo era stato stuprato in passato da un ragazzo pi\u00f9 grande ed \u00e8 questo il motivo per cui \u00e8 diventato un omicida. Dexter rinuncia quindi a uccidere il ragazzo ma, in un altro flashback, lo si vede eliminare l'infermiera che accudiva Harry. Dexter porta a Rita un'auto presa in prestito dal deposito della polizia.\nAlbum di famiglia.\nTrama.\nDexter arriva su una scena del crimine, dove \u00e8 stata rinvenuta una mano mozzata posta su una sdraio. La mano appartiene a un individuo di sesso maschile e Dexter non \u00e8 certo che questa sia opera dell'assassino del camion frigo. L'assassino ha anche lasciato una polaroid della scena del crimine in un secchio accanto alla mano. Mentre Dexter rimugina sull'accaduto, nella sua mente affiora un ricordo della sua infanzia e di una giornata trascorsa in quella stessa spiaggia con sua madre. Alla centrale, il capitano comunica che le impronte della mano appartengono a Tony Tucci, la guardia di sicurezza del campo da hockey in cui era stato rinvenuto l'ultimo cadavere. LaGuerta era andata in TV accusando Tony di essere l'assassino ma, alla luce dei recenti avvenimenti, il capitano la costringe ad andare dalla madre di Tucci per scusarsi dell'errore. Doakes, Deb ed Angel tornano alla spiaggia, insieme ad altri agenti, per cercare ulteriori indizi e parlare con potenziali testimoni. Il cane dei vicini di Rita fa molto rumore e quindi Dexter va a parlare con la proprietaria e scopre che il cane \u00e8 del fidanzato della ragazza che se n'\u00e8 andato senza portarselo via. Alla richiesta di Dexter di calmare il cane, la donna gli sbatte la porta in faccia. Viene rinvenuto un piede mozzato su una panchina, vicino ad uno scarpino da calcio. Dexter dice a Doakes che la presenza di sangue in queste nuove tracce \u00e8 una sorta di messaggio da parte dell'assassino. Intimamente Dexter \u00e8 sicuro che il messaggio sia rivolto a lui. Doakes affronta il fratello di Kara e lo accusa di dare la caccia al poliziotto sbagliato. Rita parla con la vicina a proposito del cane, ma anche a lei viene chiusa la porta in faccia. Dexter \u00e8 sicuro che Tony Tucci sia ancora vivo. Dexter ed Angel notano che le parti del corpo vengono lasciate tutti i giorni verso le 7 del mattino, ci\u00f2 li induce a credere che alle 7 del mattino dopo, riceveranno un altro indizio. Maria LaGuerta informa la madre di Tony di quello che sta accadendo. Deb \u00e8 stanca di essere bloccata a guardare i video di sorveglianza e chiede a Dexter di aiutarla a scoprire dove verr\u00e0 depositata la prossima parte del corpo. Dexter ipotizza che il nuovo indizio verr\u00e0 lasciato in discarica. Gli agenti si recano alla discarica, ma non trovano nulla. Un suggerimento li porta per\u00f2 a ispezionare anche un campo di zucche. Dexter ricorda che quando era pi\u00f9 piccolo aveva attraversato quel luogo con Deb ed Harry su un carro trainato da un trattore. Nel campo la polizia scopre la caviglia e la gamba di Tony Tucci. Dexter \u00e8 sempre convinto che Tony sia ancora vivo, ma che non lo sar\u00e0 ancora a lungo. Il cane della vicina di Rita viene portato ad una famiglia con dei bambini che si prenderanno cura di lui. Rita e Dexter vedono alcune foto dell'infanzia di Dexter e notano una faccina sorridente sul retro di una foto. Dexter \u00e8 certo che sia stata messa l\u00ec dall'assassino. Mentre Dexter si trova nei pressi dell'ospedale assiste all'agguato di Doakes da parte di Gerrero e dei suoi uomini. Guerrero alza la pistola per sparare, ma viene ferito dall'agente McNamara, il fratello di Kara. McNamara aveva usato Doakes come esca per arrivare a Guerrero e vendicarsi di lui. Quando Guerrero viene preso in custodia, McNamara dice a Doakes che sua sorella ora pu\u00f2 riposare in pace e che loro sono pari. All'ospedale, Dexter sente delle grida d'aiuto e trova Tony Tucci, gravemente mutilato, che implora di essere ucciso. Dexter ha la sensazione che l'assassino gli abbia voluto lasciare una vittima da eliminare, ma il codice di Harry non gli permette di porre fine alla vita dell'uomo. L'assassino rompe una finestra per poter scattare una fotografia della scena. Dexter risale le scale per cercare l'immagine ed invia un messaggio a Deb per lasciare che sia la sorella a prendersi i meriti del ritrovamento di Tony Tucci vivo.\nAmore in stile americano.\nTrama.\nDexter esamina l'ospedale dove Tony Tucci \u00e8 stato ritrovato. Nel frattempo arriva anche Deb che \u00e8 convintissima che su questa scena del crimine le uniche tracce che troveranno saranno quelle appartenenti alla vittima. Intanto Rita parla con Yelina, la cameriera dell'hotel in cui lavora e scopre che il fidanzato della donna sarebbe dovuto arrivare da Cuba illegalmente. L'uomo per\u00f2 \u00e8 scomparso perch\u00e9 Yelina non \u00e8 riuscita a pagare l'uomo che avrebbe dovuto introdurre il fidanzato nel paese. Rita chiede aiuto a Dexter per risolvere la situazione. Doakes \u00e8 arrabbiato con Deb perch\u00e9 ha lasciato un mozzicone di sigaretta sulla scena del crimine. L'uomo le ordina di andare all'ospedale e di aspettare che Tony Tucci si svegli e le raccomanda di non parlare con lui. Dexter sa che molti cubani a Miami devono pagare per portare la propria famiglia in America e talvolta vengono fatti sparire. Tra i criminali coinvolti in casi di immigrazione clandestina c'\u00e8 un certo Jorge Castillo soprannominato \"il Coyote\". Dexter \u00e8 convinto che lui possa essere il colpevole della scomparsa del fidanzato di Yelina. Il Coyote dirige uno sfasciacarrozze senza dipendenti che sembra essere un luogo perfetto dove nascondere un'attivit\u00e0 illegale. Una telefonata informa Dexter che \u00e8 stato ritrovato il corpo di un uomo annegato che coincide con la descrizione del fidanzato di Yelina. Dexter porta la donna all'obitorio per l'identificazione. Tony Tucci si risveglia in ospedale e inizia la riabilitazione per imparare a camminare senza met\u00e0 gamba destra e senza la mano sinistra. L'uomo dichiara di non essere mai riuscito a guardare bene l'assassino del camion frigo n\u00e9 di aver sentito distintamente la sua voce. Inoltre Tony sembra essere molto attratto da Deb. Dexter si reca al molo nella barca di Jorge, e cerca delle prove al suo interno. L\u00ec trova diversi cellulari e cerca di scoprire se uno di essi \u00e8 raggiungibile tramite il numero posseduto da Yelina. Dexter nota una botola e, quando l'apre, vede che \u00e8 piena di cadaveri annegati. Dexter viene quasi scoperto quando Jorge arriva per farsi un giro in barca. Gli interrogatori di Tony Tucci all'ospedale non danno nuovi dati. Doakes e Deb suggeriscono di bendarlo, potrebbe essere d'aiuto per ricordare qualcosa. Essendo cos\u00ec pi\u00f9 concentrato, potrebbe ricordare qualche altra cosa. Il tentativo funziona: Tony ricorda che l'assassino mangiava caramelle per la tosse al mentolo. Sulla scena del crimine, in una tana di topi, scoprono una carta di caramella per la tosse che potrebbe avere qualche traccia di DNA. Su di essa trovano infatti un'impronta parziale. Dexter scopre che la moglie di Jorge non \u00e8 innocente come pensava, ma \u00e8 complice e consapevole di tutto. Dexter uccide due vittime contemporaneamente. Prima di ucciderli li costringe a dargli dei consigli, visto che loro sono killer a sangue freddo, possono aiutarlo a convivere con questa sua \u201ccostrizione\u201d. Deb \u00e8 d'accordo nell'aiutare l'amica prostituta con i suoi problemi, in cambio di un favore. Arriva all'ospedale con la prostituta, Deb rimane di guardia alla porta mentre Tony riceve qualche particolare \u201ccura fisica\u201d, non compresa nella terapia. Mentre Dexter sta caricando il bagagliaio della sua macchina con i resti di Jorge e Valerie Castillo, non nota l'occhio che lo fissa dal bagagliaio di un'altra macchina. Dexter, dopo aver liberato un gruppo di cubani che erano stati rinchiusi nel capannone di Castillo, scarica i corpi delle sue ultime vittime nell'oceano. A pranzo da Rita, Dexter le chiede se ha un sogno nella vita. Insieme scoprono che entrambi vogliono la stessa cosa. Una semplice, noiosa vita normale. Forse possono averla insieme.\nRispedire al mittente.\nTrama.\nDexter viene contattato per recarsi nello sfasciacarrozze dove lui stesso ha ucciso la coppia di criminali che eliminava gli immigrati cubani clandestini. Dexter \u00e8 preoccupato per averli uccisi insieme perch\u00e9 potrebbe essergli sfuggito qualcosa. All'interno della roulotte dove ha commesso il delitto c'\u00e8 il cadavere della donna che lui stesso aveva gettato nell'oceano. Dexter capisce subito che l'assassino del camion frigo ha recuperato il corpo e vuole vendicarsi con Dexter perch\u00e9 non ha ucciso Tucci. Deb riesce a identificare il cadavere. Masuka \u00e8 convinto che la donna non sia stata uccisa dove \u00e8 stata trovata e si accorge del foro provocato dalla siringa che Dexter ha usato per addormentarla. Dexter per\u00f2 riesce a convincerlo che quello non \u00e8 altro che un neo o una puntura d'insetto. Intanto Doakes, LaGuerta e Deb scoprono il nascondiglio in cui la coppia teneva rinchiusi i cubani e sul pavimento trovano una scritta con un nome (Marielle) e un numero di telefono. Gli agenti trovano anche un bambino cubano di sette anni all'interno del bagagliaio di una macchina, proprio nelle vicinanze della roulotte in cui Dexter ha commesso l'omicidio. Dexter chiede a Deb se il bambino ha visto qualcosa, ma a quanto pare il piccolo parla solo spagnolo ed \u00e8 molto spaventato. Il protagonista si rivela essere molto preoccupato poich\u00e9 crede che il bambino possa averlo visto eliminare la coppia di trafficanti. \nDexter sa di non poter rivelare a nessuno la verit\u00e0, specialmente a sua sorella. In un flashback si vede la piccola Deb che implora Harry di portarla a caccia con lui e Dexter. Il padre per\u00f2 glielo vieta. Harry dice a Dexter che sua sorella non dovr\u00e0 mai sapere ci\u00f2 che stanno facendo e che pu\u00f2 sopravvivere solo se nasconde la verit\u00e0 alle persone che gli sono pi\u00f9 care, in modo da proteggerle se qualcosa dovesse andare storto.\nAlla centrale Angel ha rintracciato il numero di telefono di Marielle, una profuga cubana, vittima dei Castillo. Doakes interroga Marielle e le chiede anche informazioni sul bambino ritrovato nel bagagliaio. Lei risponde di non avere mai visto alcun bambino. Dexter analizza con Masuka il rapporto stilato dalla polizia sulla sua stessa vittima: non \u00e8 stato rinvenuta alcuna fibra e la morte \u00e8 avvenuta per dissanguamento. Sul corpo per\u00f2 \u00e8 stata trovata traccia del tranquillante per animali che Dexter usa per sedare le proprie vittime ed \u00e8 possibile risalire a una lista di persone che hanno fatto richiesta. Dexter pensa che sia finita perch\u00e9 lo pseudonimo che ha utilizzato per comprare la sostanza comparir\u00e0 su quella lista.\nDexter riceve una telefonata da Rita che gli racconta di aver ricevuto una chiamata da Paul che le ha comunicato di essere stato scarcerato e di aver intenzione di partecipare alla festa di compleanno di sua figlia Astor. Rita dice a Dexter che si sentirebbe pi\u00f9 tranquilla se lui riuscisse a venire all'evento. Angel dice a Dexter che LaGuerta sta portando il bambino in centrale per tracciare un identikit perch\u00e9 questi ha rivelato di essere stato salvato da un uomo. Intanto Doakes fa perquisire la casa e la barca dei Castillo perch\u00e9 \u00e8 convinto che sia stato il marito a uccidere Valerie. Deb invece pensa che si tratti di un killer che sta cercando di emulare le gesta dell'assassino del camion frigo. Dexter si reca allo sfasciacarrozze e si infila nel baule della macchina in cui era nascosto il bambino e verifica che il ragazzo potrebbe averlo visto. Dexter va a casa di Rita e la donna gli racconta che Paul sarebbe capace di presentarsi alla festa della figlia anche se lei glielo vietasse. Dexter la rassicura e le dice che se Paul si far\u00e0 vivo, lo affronteranno insieme.\nDexter entra nella casella mail di Masuka e cancella il proprio pseudonimo dalla lista inviata dall'anti-droga. Dexter pensa che Harry non approverebbe la distruzione delle prove, ma non vorrebbe nemmeno che lui venisse preso. Deb espone la sua teoria del killer imitatore a Dexter. Il profilo stilato da Deb coincide perfettamente con quello del fratello: lei crede che l'assassino possa sentire un legame con l'assassino del camion frigo, che sia eccitato da ci\u00f2 che fa. Il taglio sulla guancia della vittima \u00e8 la sua firma e inoltre pensa che, a causa della mancanza di prove rinvenute sulla scena del crimine, il sospettato potrebbe avere familiarit\u00e0 con le procedure investigative. Dexter cerca di convincere Deb che il suo profilo rientra troppo nei profili da manuale e le consiglia di non esporre le sue teorie a LaGuerta. In un flashback Harry sorprende la piccola Deb mentre prova a sparare con la pistola del padre. Harry dice a Deb che l'ha deluso per avergli disobbedito e lei se la prende col fratello per non averla difesa. Doakes d\u00e0 istruzioni agli agenti su come muoversi nell'indagine; ormai \u00e8 appurato che il marito non \u00e8 l'assassino e Doakes chiede a Deb se per caso abbia qualche idea. Lei espone il suo profilo a Doakes e colleghi, mentre Dex si defila per non farsi riconoscere dal bambino.\nAstor \u00e8 sconvolta perch\u00e9 i genitori delle sue amiche hanno deciso di non mandare le figlie alla sua festa, dopo aver saputo che ci sar\u00e0 anche Paul. Dexter entra nella stanza degli interrogatori per cercare di sbirciare lo schizzo dell'identikit fornito dal bambino e nonostante nella stanza ci sia LaGuerta, riesce comunque a notare che gli occhi della figura somigliano molto ai suoi. LaGuerta incrocia Deb nel bagno e le chiede come ha fatto Harry ad adottare Dexter nonostante fosse coinvolto direttamente nel caso. La donna infatti sembra essersi affezionata a Oscar e vorrebbe tenerlo con s\u00e9. Astor chiede alla madre se pu\u00f2 annullare la propria festa. Nel frattempo Dexter cerca di disfarsi dei suoi \"attrezzi del mestiere\" e della scatola contenente i vetrini con i campioni di delle proprie vittime. Il killer l'apre e ripercorre compiaciuto con la memoria tutte le sue vittime. Quando arriva al vetrino di Valerie Castillo, Dexter trova qualcosa d'insolito: la goccia di sangue al suo interno \u00e8 stata modificata e ha assunto la forma di una faccina sorridente. L'assassino del camion frigo non \u00e8 arrabbiato, lo sta solo mettendo alla prova.\nDexter torna in laboratorio e crea delle false prove per accusare Castillo dell'omicidio della moglie. Dexter dice ai suoi colleghi di aver trovato del sangue dell'uomo su un indumento e che, analizzando i tagli sulla vittima, il killer non poteva essere un imitatore, ma uno che andava di fretta e temeva di essere visto. Un vero imitatore, infatti, si sarebbe gustato il momento. Inoltre Castillo era un pescatore subacqueo e sapeva usare bene il coltello. Doakes sembra essere convinto dalla teoria di Dexter mentre Deb \u00e8 molto dispiaciuta e arrabbiata col fratello per averle smontato le sue teorie. In un flashback la giovane Deb \u00e8 in punizione e arrabbiata con Dex perch\u00e9 quest'ultimo ha raccontato ad Harry che la ragazza ha preso una delle sue pistole. Deb crede che Dex l'abbia fatto solo per poter passare pi\u00f9 tempo da solo con Harry e gli dice che per lei sarebbe stato meglio se Harry non l'avesse mai portato nella loro vita. Deb gli chiede subito scusa e Dex le dice che lei \u00e8 molto meglio di lui a sparare.\nRita chiama Paul, chiedendogli di non andare alla festa. Lui le risponde che Astor \u00e8 anche sua figlia e che ha tutto il diritto di andarci. Rita allora gli ricorda su di lui vige ancora l'ordine restrittivo. Al deposito dei Castillo, un agente rinviene il coltello lasciato l\u00ec apposta da Dexter che incrimina il marito di Valerie. Cos\u00ec Dexter pu\u00f2 mettere al sicuro il suo tesoro coi vetrini delle proprie vittime. Intanto alla centrale uno zio di Oscar si \u00e8 presentato alla ricerca del nipote. LaGuerta sembra delusa, ma lascia andare Oscar insieme allo zio. Ormai l'identikit \u00e8 completo. Angel guarda il disegno: la testimonianza \u00e8 inattendibile perch\u00e9 il volto rappresentato \u00e8 quello di... Ges\u00f9 Cristo. Dex \u00e8 con Rita alla festa di Astor, a cui alla fine hanno partecipato tutte le sue amiche. Quando spegne le candeline, Astor dice che il suo desiderio si \u00e8 gi\u00e0 avverato, cio\u00e8 l'assenza di suo padre. Dexter riflette sul suo rapporto con l'assassino del camion frigo: la loro relazione \u00e8 cambiata, si \u00e8 evoluta e sta diventando sempre pi\u00f9 profonda.\nI miei colleghi.\nTrama.\nDexter analizza una scena del crimine in cui la vittima \u00e8 un giovane studente che sembra essere stato giustiziato. Doakes rimane perplesso perch\u00e9 Dex sembra affascinato dal cadavere e dal modus operandi dell'assassino. Dexter riconosce nelle ferite inferte alla vittima la mano di Jeremy, il ragazzino che aveva risparmiato in passato perch\u00e9 aveva commesso omicidi per \"giusta causa\".\nIn centrale Deb cerca indizi sul killer del camion frigo incrociando le informazioni rilevate sulle varie scene del crimine e scopre che Neil Perry, gi\u00e0 interrogato come testimone quando in citt\u00e0 comparivano i resti di Tony Tucci, era presente anche su un'altra scena del crimine. Gli agenti inseriscono l'uomo nella lista dei sospettati. Angel e Deb si recano a casa di Neil e notano che la sua macchina \u00e8 una station wagon come quella in cui erano salite le vittime prima di scomparire. I due notano che Perry li sta osservando con una telecamera e decidono di irrompere in casa. L'uomo riesce a fuggire da \"un'uscita d'emergenza\", taglia le gomme dei due poliziotti e si d\u00e0 alla fuga in macchina.\nIntanto Dex confronta le ferite del ragazzo trovato morto la sera prima con quelle della vittima di Jeremy e ottiene conferma dei suoi sospetti. Dex pensa che, se avesse seguito l'istinto di eliminare il ragazzo, ora ci sarebbe una vittima innocente in meno all'obitorio. LaGuerta organizza una task force per catturare Perry e trovare delle prove tangibili che lo colleghino al killer del camion frigo. LaGuerta affida le operazioni ad Angel, mentre Doakes rimane sul caso del ragazzo accoltellato. Dexter dubita seriamente che il soggetto possa essere il killer e Deb se ne risente perch\u00e9 Dex sembra voler smontare le sue teorie un'altra volta.\nRita va a scuola a prendere i ragazzi, ma le dicono che \u00e8 gi\u00e0 passato il padre a prenderli. Intanto la casa di Perry si rivela essere un vero e proprio laboratorio per imbalsamare gli animali e quindi attrezzata con tutto il necessario per fare a pezzi anche una persona. Nel computer di Perry gli agenti trovano svariati articoli su come levare il sangue dagli animali e addirittura uno sulla macellazione del corpo umano. Intanto Rita \u00e8 con Dexter ed \u00e8 disperata. Dex le dice che si deve calmare e restare a casa nel caso Paul la chiami. A quel punto Paul e i ragazzi entrano in casa. Paul le dice di averle lasciato un messaggio dicendole che avrebbe portato i ragazzi al Luna Park. Paul vede Dex e i due si presentano. Rita \u00e8 molto arrabbiata con Paul e lui si giustifica dicendo che voleva vedere i suoi bambini e che gli mancano.\nDeb ed Angel trovano delle cartelle contenenti articoli di giornale sul killer del camion frigo ma soprattutto le foto, mai pubblicate, di tutte le vittime smembrate del killer pensano di avere prove a sufficienza per incastrare il criminale. Astor dice a Rita che ha fatto promettere a Paul di non picchiarla mai pi\u00f9. Rita torna sul divano con Dexter e gli dice che Paul si rifiuta di firmare le carte per il divorzio. Dex le chiede quando ha iniziato a capire che Paul in realt\u00e0 era una persona cattiva. Lei risponde che in fondo l'ha sempre saputo ma che credeva di non meritarsi di meglio. Con l'arrivo di Dexter per\u00f2 le cose per lei sono cambiate in meglio. Dexter le dice che anche lui possiede un lato oscuro, ma Rita ride ed \u00e8 sicura che il suo compagno non farebbe mai del male alle persone. Dexter precisa che lui non farebbe del male agli innocenti.\nDex si reca al centro di accoglienza alla ricerca di Jeremy, ma il ragazzo se n'\u00e8 andato. Qui l'uomo scopre che Jeremy si prostituisce. Intanto Deb lo chiama e gli dice di correre subito a casa di Perry perch\u00e9 stanno per incastrare il killer del camion frigo. Dex dice a Deb che stanno dando la caccia all'uomo sbagliato perch\u00e9 il vero killer \u00e8 una persona fredda e metodica che uccide in modo \"pulito\" cosa che non collide invece con l'immagine di Perry. Quest'ultimo impaglia gli animali e, se il killer fosse lui, sarebbe portato a seppellire le proprie vittime. Mentre i due stanno parlando, gli agenti estraggono dal terreno il cadavere di una persona. La donna \u00e8 stata smembrata, ma in modo piuttosto grossolano. Il ritrovamento del cadavere avvalora l'ipotesi che il killer sia Perry e gli agenti tendono a minimizzare il fatto che questa vittima non sia stata tagliata in modo meticoloso, ritenendo che sia una prima prova del criminale. Dexter sembra deluso che il suo \"maestro\" si sia fatto scoprire.\nPaul si presenta troppo spesso a casa di Rita e la donna \u00e8 irritata da queste continue improvvisate. Rita \u00e8 furiosa anche perch\u00e9 teme che Paul stia cercando di plagiare i suoi figli. Ogni volta che la donna lo rimprovera per il suo comportamento, Paul gli ricorda che \u00e8 suo dovere prendersi cura dei suoi figli. Alla centrale, gli agenti cercano di studiare il profilo di Perry. I tabulati telefonici rivelano che nelle notti in cui il killer ha colpito Perry ha utilizzato il cellulare e si trovava nella zona in cui battono le prostitute. Dexter cerca di rimediare all'errore compiuto lasciando vivo Jeremy. Individua il suo obiettivo al parco e si finge uno dei suoi clienti. Doakes per\u00f2 \u00e8 sulle tracce del ragazzo e riesce arrestarlo dopo averlo inseguito.\nDeb e Angel spostano le loro indagini nei motel della zona delle prostitute. In uno di questi motel, la proprietaria dice che Perry \u00e8 un cliente fisso e che \u00e8 in una camera proprio in quel momento con una prostituta. I due irrompono nella stanza e trovano la prostituta legata al letto, ma viva. Perry \u00e8 uscito per prendere da bere. Alla centrale Doakes ferma Dex e gli dice che non riesce a spiegarsi il motivo per cui le sue intuizioni sui killer siano sempre esatte.\nAl motel, Perry rientra in stanza e Deb ed Angel sono l\u00ec ad aspettarlo e lo arrestano. Paul si presenta a casa di Rita quando la donna non c'\u00e8. Dexter non vuole farlo entrare. Paul aggredisce verbalmente il rivale e Dex minaccia di chiamare la polizia. Dexter capisce che Paul non \u00e8 disposto a rinunciare ai suoi figli.\nAlla centrale c'\u00e8 un clima di euforia per la cattura del presunto killer. Deb incontra Doakes e lo invita a partecipare alla festa che Tony Tucci ha organizzato in ospedale per la fine della sua riabilitazione. Doakes per\u00f2 non sembra dell'umore adatto per andare ad una festa. Dex racconta a Rita di quello che \u00e8 successo con Paul e le consiglia di cercare di ottenere il divorzio. Rita vorrebbe che Paul scomparisse per sempre e Dex si lascia per un attimo tentare dall'ipotesi di eliminarlo. Rita si reca dal marito e gli dice che se firmer\u00e0 le carte per il divorzio potr\u00e0 vedere i bambini due volte a settimana sotto supervisione e se si comporter\u00e0 bene per 6 mesi gli conceder\u00e0 le visite senza supervisione. Paul firma i documenti dicendo di essere cambiato.\nAlla centrale Laguerta interroga Perry, mentre Doakes si occupa di Jeremy. Perry ha rinunciato al proprio avvocato. Alla festa di Tucci, Deb si complimenta con Rudy, il medico che gli ha innestato le protesi alla mano e alla gamba. I due chiacchierano per un po' e alla fine Rudy le chiede di andare a cena con lui. Deb accetta. Durante l'interrogatorio, Perry non ha rivelato nulla di utile inerente agli omicidi. LaGuerta capisce che ci\u00f2 che eccita Perry \u00e8 avere tutta l'attenzione concentrata su di s\u00e9. La donna gli dice che non avr\u00e0 ci\u00f2 che desidera se non parler\u00e0. Perry cos\u00ec comincia a confessare, rivelando alcuni dettagli che solo la polizia conosce. Anche Dexter si convince che il killer \u00e8 lui e quindi decide di dedicarsi unicamente al caso di Jeremy. Dexter chiede al ragazzo il motivo delle sue azioni visto che l'aveva avvertito di non uccidere chi non merita di morire. Jeremy gli risponde di averlo fatto per vedere se riusciva a provare dei sentimenti. Dex gli chiede se si senta meglio uccidendo e il ragazzo gli risponde di no. Dexter gli preleva del terriccio da sotto le unghie e gli dice che loro due sono simili: anche lui \u00e8 vuoto dentro e il metodo che ha trovato per rendere la vita meno sconfortante \u00e8 fingere di avere dei sentimenti.\nDurante l'appuntamento, Deb parla a Rudy del suo passato e di suo fratello Dexter. Rudy le dice di essere diventato medico perch\u00e9 sua madre perse le gambe in un incidente stradale e ad un certo punto bacia Deb, che sembra gradire la cosa. Vista la grande delusione causata dalla vicenda di Perry, Dex si rende conto di aver bisogno di un legame con qualcuno. Ha rivisto se stesso in Jeremy, ma invece di aiutarlo come Harry fece con lui gli ha dato un consiglio sibillino. Dex pensa che Jeremy meriti di non essere lasciato solo. Il ragazzo per\u00f2 si suicida nella propria cella. Dex capisce che Jeremy ha ascoltato il suo consiglio: ha ucciso qualcuno che meritava di morire.\nIl capitano entra nell'ufficio di LaGuerta e si complimenta con lei per come ha diretto le indagini. Prima di andarsene le intima per\u00f2 di occuparsi solamente delle faccende di polizia e di lasciare a lui quelle di politica. LaGuerta sembra piuttosto irritata dal fatto che il capitano abbia fatto la conferenza stampa in sua assenza.\nDexter pensa che dalla morte di Harry sia sempre stato solo, ma ora per la prima volta si \"sente\" solo. Jeremy \u00e8 morto e presto Neil Perry scomparir\u00e0 nei meandri del sistema. Dexter ha bisogno di conoscerlo, di comunicare faccia a faccia, prima che scompaia dalla sua vita per sempre. Per questo fa portare Perry nella stanza degli interrogatori, ma a quanto pare Perry sembra non avere la minima idea di chi sia Dexter. Dexter capisce, soddisfatto, che Perry non \u00e8 l'assassino del camion frigo.\nStrizzacervelli in busta.\nTrama.\nAngel e Dexter sono in una stanza buia e studiano le macchie di sangue con la luce nera. La vittima, una giovane donna in una vasca da bagno, ha una pistola in mano e Angel pensa che si sia suicidata. Dexter non crede nell'ipotesi del suicidio perch\u00e9 la scelta di una pistola per uccidersi \u00e8 tipica degli uomini. La vittima era una donna ricca che manteneva il marito artista. Proprio il marito, il signor Gayle, \u00e8 convinto che non sia un suicidio, ma che qualcuno l'abbia uccisa. Doakes chiede se avessero problemi sentimentali e Gayle risponde che la moglie, un pubblico ministero, stava passando un brutto periodo sul lavoro e che probabilmente qualche criminale che ha mandato in carcere l'ha uccisa. Sembra che il rapporto tra Rudy e Deb proceda per il meglio. Doakes chiama Deb e le chiede di fare qualche indagine nel vicinato per sapere qualcosa in pi\u00f9 sul marito della vittima.\nDexter va da Rita e vi trova Paul. Paul dice che Rita \u00e8 bloccata nel traffico e che ne ha approfittato per avere un'ora in pi\u00f9 con i ragazzi, naturalmente in presenza del supervisore. Paul si scusa per ci\u00f2 che \u00e8 successo il giorno prima. Dexter dice ai ragazzi di aver portato della cioccolata calda, ma Cody ribatte che ci ha gi\u00e0 pensato loro padre.\nDexter cerca di capire se esiste qualcosa che accomuna le tre donne morte suicide nell'ultimo periodo (Meghan Dowd, Carolyn Jillian e Vanessa Gayle). LaGuerta chiede a Dexter il rapporto sul sangue di Vanessa Gayle e Dexter dice che \u00e8 riuscito solamente a capire che il colpo \u00e8 stato sparato da vicino. Intanto arriva il capitano Matthews e dice a LaGuerta che l'accusa vuole il fascicolo sull'assassino del camion frigo. A quanto pare il capitano si \u00e8 preso tutti i meriti per l'arresto di Perry e LaGuerta sembra essere piuttosto irritata da questa cosa. LaGuerta chiede a Dexter se \u00e8 ancora convinto che abbiano preso l'uomo sbagliato e lui risponde affermativamente. Dexter scopre che le tre donne andavano in terapia dal dottor Emmett Meridian e cos\u00ec decide di fissare un appuntamento per provare a carpire qualche informazione. Dexter dice al dottore di essere l\u00ec perch\u00e9 una sua amica si \u00e8 suicidata, nonostante avesse tutto nella vita e non capisce il senso di questo suo gesto. Meridian dice che per alcune persone la morte ha perfettamente senso, mentre la vita \u00e8 solo un puzzle. Inoltre il dottore dice a Dexter che lui sta usando la storia del suicidio solo per avere una scusa per vederlo. Dexter pensa che il dottore sappia fare il proprio mestiere e si chiede come mai allora le sue pazienti muoiano. Dexter sbircia nel calendario degli appuntamenti di Meridian. All'ora della morte di Vanessa, Meridian aveva un appuntamento con Scott Soloman. Il dottore inizia a fare domande a Dex sulla sua vita privata, cos\u00ec lui gli risponde che sarebbe pi\u00f9 facile aprirsi se anche Meridian raccontasse qualcosa di s\u00e9 stesso. Il dottore dice che questo \u00e8 il classico comportamento di chi vuole sempre avere il controllo su tutto. Meridian chiede a Dexter se si \u00e8 mai sentito vicino a qualcuno e Dex risponde che questa persona \u00e8 Harry. Il dottore vuole sapere di pi\u00f9 sul padre adottivo, ma Dexter resta vago.\nIn un flashback si vede il giovane Dexter prendere Harry da dietro e legargli una corda attorno al collo. Dopo averlo liberato, Harry si complimenta per la bella imboscata. Dexter \u00e8 euforico per aver finalmente \"battuto\" Harry. Il padre gli dice che non \u00e8 un gioco, che lui gli sta insegnando queste cose perch\u00e9 \u00e8 l'unico modo che ha per tenerlo lontano dalla sedia elettrica. LaGuerta va a far visita a Perry, per assicurarsi che sia davvero l'assassino. LaGuerta lo informa che ci sono prove che non coincidono, come le impronte digitali. Lui cos\u00ec le mostra i polpastrelli bruciati, ma LaGuerta dice che l'ha fatto perch\u00e9 probabilmente sapeva che le impronte non avrebbero coinciso. LaGuerta vorrebbe solo che la storia di Perry fosse vera, cos\u00ec lui le dice di poterla aiutare, ma in cambio vuole parlare con la stampa. Intanto Dexter trova un modo per avvicinare Scott Soloman e verificare l'alibi del dottor Meridian. La notte in cui la vittima \u00e8 morta Scott era in terapia dal dottore. Per questo motivo decide di prendere un altro appuntamento con Meridian per poterci vedere pi\u00f9 chiaro. Intanto Deb e Rudy sono a letto a coccolarsi dopo aver fatto l'amore. Deb inizia a piangere e Rudy vuole sapere il perch\u00e9. Deb dice che ogni volta che si \u00e8 trovata nuda con qualcuno \u00e8 stato solo per \"questioni di lavoro\" (riferito a quando faceva la prostituta sotto copertura), ma ora \u00e8 diverso: sente che con Rudy non sia stato solo sesso ma amore.\nPaul \u00e8 fuori con i bambini e Rita si accorge dell'assenza del supervisore. Lui spiega che il supervisore l'ha chiamato per dire che non sarebbe potuta venire. Rita si arrabbia e pensa di essere l'unica che voglia realmente che questa cosa funzioni. Paul, riesce a manipolare Rita convincendola che, per questa volta, non ci sia nulla di male se stanno con i bambini insieme. Rita annulla il suo pranzo con Dexter.\nDexter nel suo ufficio cerca di scoprire altri indizi. Masuka entra e porta i risultati dell'analisi forense su Vanessa Gayle: il colpo \u00e8 stato sparato dalla sua mano e non da quella del marito. La traiettoria dello sparo e la presenza di droghe nel suo corpo fanno pensare al suicidio. Dex comunque ancora non \u00e8 convinto e pensa che lo psicologo possa aiutarlo a schiarirsi le idee. Cos\u00ec Dexter torna, come paziente, da Meridian. Dexter gli dice che la gente cerca sempre di passare per qualcuno che non \u00e8. Meridian chiede a Dex se \u00e8 cos\u00ec che anche lui si sente, come se stesse nascondendo un oscuro segreto. Dopo aver visto una videocamera nascosta in una pianta, Dexter dice che non si riferisce a s\u00e9 stesso ma invece a Meridian, che fa quello che fa per lavoro e non perch\u00e9 tenga davvero alla gente. Meridian nega e fa altre domande a Dex sul lavoro e su Rita. A quanto pare le cose non vanno cos\u00ec bene e lui gli consiglia di accettare che a volte possa esserci qualcosa che nessuno pu\u00f2 controllare e di lasciar perdere.\nIn un altro flashback il giovane Dexter viene deriso da un bulletto pi\u00f9 grande di lui. Dex dice ad Harry che avrebbe voluto ucciderlo, ma che ovviamente non l'ha fatto. Harry dice che dev'essere stato difficile andarsene senza fare nulla e che \u00e8 orgoglioso di lui. Perry rilascia un'intervista ad un giornalista. LaGuerta entra e chiede a Perry se \u00e8 pronto ora a parlare del caso anche con lei. Perry le rivela di aver capito che quello non era un vero giornalista e la minaccia di non collaborare pi\u00f9. Neil continua dicendo di avere scoperto come \u00e8 diventata tenente: lei e Doakes, che erano partner, lavoravano su un caso di droga. LaGuerta \u00e8 stata solo fortunata a trovarsi al posto giusto nel momento giusto e si \u00e8 presa tutti i meriti. Perry si chiede se Doakes sarebbe diventato un bravo tenente. LaGuerta dice di essersi meritata la promozione.\n\u00c8 notte e Dexter irrompe nell'ufficio di Meridian per provare che la morte di quelle tre donne sotto le sue cure non \u00e8 stata una coincidenza. Rita manda un sms a Dexter, chiedendogli dove si trovi. L'uomo entra nel computer di Meridian e trova i video delle tre donne. Dopo aver cancellato la sua cartella, inizia a esaminare il video di Vanessa Gayle. Lei gli chiede altri antidepressivi, ma lui rifiuta dicendo che \u00e8 ora che lei cominci a camminare con le proprie gambe. Poi apre il video di un'altra donna che dichiara di \"voler morire\". Meridian le dice di comprendere il desiderio della morte. Niente pi\u00f9 sofferenza, stress lavorativo, la mancanza di speranza: sparirebbe tutto. Dexter apre un altro video di un'altra donna. In questo video Meridian dice alla donna che in molte culture il suicidio non viene visto come un disonore e che il metodo meno sofferente e pi\u00f9 utilizzato sia la pistola. La donna chiede come la gente riesca a farlo. Dexter capisce che il dottore spingeva le donne a fidarsi di lui per poi convincerle a suicidarsi. Rita gli manda un altro sms dicendogli che vuole vederlo.\nRita dedica un'accoglienza molto sexy a Dexter. Ha paura di avergli dato un'idea sbagliata per aver cancellato il loro pranzo per stare con Paul e i bambini. Dexter le chiede come sia andata e Rita risponde di avere paura. Rita dice, inoltre, che \u00e8 ancora traumatizzata e che per lei sarebbe molto facile ricadere nella sua vecchia vita ma che la sua nuova vita le piace molto. Rita si spoglia, dicendo di essere pronta e che vuole passare la notte con lui. Ma Dex le dice che deve tornare al lavoro e se ne va pensando che ogni volta che sta con una donna essa vede ci\u00f2 che lui \u00e8 realmente: vuoto. Pensa, inoltre, che non ha abbastanza prove per uccidere Meridian e che ha bisogno di un'altra seduta.\nDoakes incontra Deb alla centrale e le chiede dove sia stata. Lei cos\u00ec gli dice del suo nuovo fidanzato. LaGuerta chiede a Doakes se lui abbia raccontato a qualcuno del caso che l'ha portata alla promozione. Doakes dice di no, quindi LaGuerta capisce che Perry sa tutte quelle cose perch\u00e9 \u00e8 riuscito a entrare nel database della polizia.\nDexter \u00e8 da Meridian e gli parla di ci\u00f2 che \u00e8 successo con Rita. Lui gli dice che \u00e8 spaventato da ci\u00f2 che lei potrebbe vedere e che tutti nascondiamo una belva malvagia dentro di noi e che per domarla dobbiamo accettarla e lasciarla uscire ogni tanto per farla sfamare. Meridian decide di usare una tecnica di rilassamento per capire, tra i suoi ricordi, quali siano le radici dei problemi di Dexter. Dexter vede in rapida successione vari spezzoni della sua vita, fino a quando la memoria si ferma su un bambino che piange completamente ricoperto di sangue all'interno di un container. Dexter si alza dal divanetto di Meridian completamente sudato e se ne va. Dexter si precipita da Rita e appena apre la porta inizia a baciarla e fanno l'amore passionalmente. Rita a quanto pare \u00e8 rimasta pi\u00f9 che soddisfatta dall'accaduto e dice a Dex che dovranno inventarsi qualcosa da dire ai bambini per le prossime volte, in modo che Dex non debba andarsene via furtivamente. A quanto pare Rita non vuole fuggire da Dex. LaGuerta va da Neil Perry ancora, dicendo di avere bisogno di un consulto. Tira fuori da un frigo una testa mozzata e chiede a Neil che tecnica abbia usato il killer per tagliarla. Neil a quel punto esplode, terrorizzato dalla visione, implorando di tenere lontano la testa da lui. Cos\u00ec LaGuerta ha scoperto finalmente che l'assassino del Camion Frigo non \u00e8 lui.\nLaGuerta va dal capitano Matthews dicendogli che Perry ha ritrattato la propria confessione e che era solo un emulatore. Il capitano dice che ci sono troppe prove contro di lui e che quindi andranno avanti fino al processo, portando tutto ci\u00f2 che hanno al procuratore.\nDexter va da Meridian raccontandogli di lui e Rita e dicendo che la terapia gli ha fatto davvero bene. Meridian allora gli chiede di che cosa voglia parlare oggi. Dexter allora gli confessa di essere un serial killer. Meridian pensa che Dex stia scherzando e Dexter gli risponde che invece \u00e8 serissimo. Conosce la belva malvagia che c'\u00e8 all'interno di Meridian, ricordandogli le sue tre pazienti che ha spinto a suicidarsi. Meridian quindi cerca di andarsene ma Dex lo prende per la gola e lo addormenta. Il dottore si sveglia in seguito, avvolto nella plastica. Dexter \u00e8 di fianco a lui e gli chiede come mai scegliesse solo donne potenti, ipotizzando che lo facesse per renderle impotenti. Dexter raccoglie il campione di sangue di Meridian dicendogli che gli \u00e8 grato per averlo aiutato ad accettarsi ma che comunque lui \u00e8 cresciuto con dei principi diversi, uccidendolo subito dopo.\nRudy chiama Deb dicendole che arriver\u00e0 tardi perch\u00e9 ha del lavoro da fare. Quando Rudy riaggancia va al PC a controllare la posta. Di fianco al computer c'\u00e8 il resto della bambola di cui Dexter ha solo la testa. Poi si alza, va in una cella frigorifera ed inizia a tagliuzzare un nuovo corpo, lasciando capire allo spettatore che l'assassino del camion frigo \u00e8 lui.\nSegreti di famiglia.\nTrama.\nDexter riceve la notizia della morte del suo padre biologico e tutto questo \u00e8 davvero uno shock per lui, perch\u00e9 in base a quello che gli disse il suo padre adottivo, il vero padre dovrebbe essere morto da circa 30 anni.\nDexter deve andare alla casa del suo vero padre per prendere le sue cose e Rita si offre di aiutarlo; anche Debra e Rudy li raggiungono, pensando semplicemente di trascorrere un po' di tempo insieme.\nIntanto a Miami, Doakes \u00e8 coinvolto in una sparatoria con un haitiano di mezza et\u00e0. Gli investigatori degli affari interni e Batista devono decidere se lui dir\u00e0 la verit\u00e0 sulla sparatoria o se dovr\u00e0 sostenere la falsa versione di Doakes sull'incidente in questione.\nBagno di sangue.\nTrama.\nDexter viene chiamato sulla scena di un crimine: una stanza d'albergo piena del sangue di almeno cinque persone. Quando il tecnico entra per analizzare la situazione, nella sua mente riaffiorano i ricordi della sua infanzia e lo shock \u00e8 cos\u00ec forte da farlo stare male. Intanto Rita decide di assumere un avvocato dato che Paul ha fatto causa contro di lei per avere la custodia dei loro figli. Batista segue una nuova traccia sul caso del serial killer del camion frigo che lo porta a un passo dallo smascherare il sadico serial killer. Successivamente Batista viene aggredito e accoltellato da un uomo mascherato che poi fugge. Dexter, per liberarsi di Paul senza ucciderlo, inscena un'overdose di quest\u2019ultimo facendolo accusare di recidivit\u00e0 e aiutare Rita ad avere giustizia. \nDexter torna sulla scena del bagno di sangue e continua ad avere visioni macabre della sua infanzia. \nLa verit\u00e0 \u00e8 svelata.\nTrama.\nIl killer del camion frigo rapisce qualcuno di molto vicino a Dexter, costringendolo a giocare a un nascondino mortale. Il killer del camion frigo colpisce ancora, lasciando un vero incubo prima di Natale al Santa's Cottage. Ma questa volta, Dexter nota che l'omicidio non \u00e8 cos\u00ec \"ordinato\" come i precedenti, come se il killer avesse fretta di lasciare Miami. Ma in realt\u00e0, il killer ha rapito qualcuno molto vicino a Dexter per farlo cadere in una trappola che cambier\u00e0 la vita di Dexter per sempre. Intanto, il sergente Doakes nota che Dexter si comporta in modo strano al dipartimento della omicidi e arriva a chiedersi se Dexter non sia in realt\u00e0 il killer del camion frigo.\nNato libero.\nTrama.\nNella memoria di Dexter riaffiorano ora i ricordi che aveva perduto in seguito al terribile trauma infantile che aveva subito; questo sconvolgimento nella sua realt\u00e0 rischier\u00e0 seriamente di compromettere la sua copertura e di fargli commettere delle imprudenze. Il sergente Doakes, che ha sempre palesato la sua antipatia per Dexter, sospetta che il collega della scientifica non abbia condiviso degli elementi di fondamentale importanza per la risoluzione dell'indagine; decide cos\u00ec di seguirlo, finendo per sorprenderlo al porto in cerca di qualcosa tra dei container. Nel frattempo, mentre Dexter continua a non esser disponibile per Rita, il suo ex-marito Paul, dal carcere, tenta di convincerla che il suo nuovo fidanzato \u00e8 un uomo molto pericoloso e le consiglia di tenere Dexter alla larga dai propri figli."}
{"id": "1082567", "revid": "156341", "url": "https://it.wikipedia.org/wiki?curid=1082567", "title": "Costituzione degli Stati Uniti/VIII emendamento", "text": ""}
{"id": "1082569", "revid": "486946", "url": "https://it.wikipedia.org/wiki?curid=1082569", "title": "Liverpool F.C./Ladies", "text": ""}
{"id": "1082572", "revid": "108107", "url": "https://it.wikipedia.org/wiki?curid=1082572", "title": "Grivnia", "text": ""}
{"id": "1082575", "revid": "1873017", "url": "https://it.wikipedia.org/wiki?curid=1082575", "title": "New York Times Building", "text": "Il New York Times Building \u00e8 un grattacielo che si trova nella parte occidentale del Midtown di Manhattan, a New York sulla Eight Avenue. \nSede della New York Times Company, societ\u00e0 editrice di quotidiani come \"The New York Times\", \"The Boston Globe\" e l\"'International Herald Tribune\", ha sostituito la storica sede di Times Square di Nassau Street, a pochi isolati di distanza.\nStoria.\nIl progetto della torre, elaborato dall'architetto italiano Renzo Piano, fu annunciato il 13 dicembre 2001, con la previsione di una torre di 52 piani realizzata in joint-venture dall'editore con imprese immobiliari come \"Forest City Ratner Companies\" e \"ING Real Estate\".\nIl 5 giugno 2008 la torre \u00e8 stata scalata da Alain Robert sfoggiando una bandiera con uno slogan riguardo al riscaldamento globale, per poi venire arrestato dalle squadre speciali della NYPD. Lo slogan riportava la seguente frase: \"Il riscaldamento globale uccide ogni settimana pi\u00f9 gente dell'11 settembre\".\nConfronto con altri grattacieli newyorchesi.\nIl tetto della torre \u00e8 a 227 metri d'altezza, ma l'altezza comprensiva dell'antenna \u00e8 di 319 metri. La torre \u00e8 cos\u00ec l'ottavo edificio pi\u00f9 alto della citt\u00e0 insieme al Chrysler Building, dietro il Three World Trade Center (329 metri), il Cond\u00e9 Nast Building (341 metri), la Bank of America Tower (370 metri), l'Empire State Building (381 metri), il 30 Hudson Yards (386 metri), il 432 Park Avenue (426 metri) e il One World Trade Center, anche noto come Freedom Tower (\"Torre della Libert\u00e0\"), la cui antenna raggiunge i 541 metri."}
{"id": "1082578", "revid": "1782831", "url": "https://it.wikipedia.org/wiki?curid=1082578", "title": "Deathwatch", "text": ""}
{"id": "1082582", "revid": "729019", "url": "https://it.wikipedia.org/wiki?curid=1082582", "title": "Mura di Fiesole", "text": "La Mura di Fiesole sono l'antico sistema difensivo della citt\u00e0. \nStoria e descrizione.\nFurono costruite durante il IV secolo a.C. a secco con grandi blocchi squadrati di pietra serena locale disposti in filari regolari, raggiungevano in alcuni punti un'altezza di ca 5 metri e uno spessore alla base di 2,5 metri. La cinta muraria si sviluppava per una lunghezza di ca. 2,5 km, circondando i due colli di San Francesco e Sant'Apollinare su cui si estendeva la citt\u00e0 etrusca. L'imponente cinta muraria e il sistema di terrazzamenti interni conferivano allo spazio urbano un aspetto scenografico tipico dell'architettura etrusca tardo ellenistica.\n\u00c8 particolarmente ben conservato il tratto in via delle Mura etrusche, sul versante nord, mentre su quello sud, rivolto a Firenze, restano solo alcune tracce inglobate in alcuni edifici, come a villa Bencist\u00e0.\nPorte.\nLa collocazione delle porte della cinta muraria \u00e8 incerta, ma \u00e8 probabile che l'ingresso nord della citt\u00e0 fosse nel tratto di via delle Mura Etrusche, in corrispondenza di via di Riorbico, che ripercorre il tracciato di un percorso antico che giungeva da nord ed attraversava la citt\u00e0 uscendo poi dalla porta meridionale, collocata probabilmente lungo l'attuale via Vecchia Fiesolana all'altezza di via degli Angeli. Una delle porte orientali della cinta muraria era probabilmente sul tragitto dell'attuale via Matteotti, un'altra si trovava lungo l'attuale via Adriano Mari, sul versante orientale del colle di Sant'Apollinare, dove si conserva un lungo tratto dell'imponente cinta, che doveva correre grossomodo in corrispondenza dell'attuale via Montececeri.\nLe mura furono distrutte e ricostruite pi\u00f9 volte in epoca romana e medievale e infine abbandonate dopo la conquista della citt\u00e0 da parte dei fiorentini nel 1125."}
{"id": "1082589", "revid": "287204", "url": "https://it.wikipedia.org/wiki?curid=1082589", "title": "Teatro romano di Fiesole", "text": ""}
{"id": "1082604", "revid": "767487", "url": "https://it.wikipedia.org/wiki?curid=1082604", "title": "Capo Pertusato", "text": "Il capo Pertusato (in francese \"cap Pertusato\", in corso \"capu Partusatu\", in bonifacino \"cavu Pert\u00fcsaiu\") \u00e8 il punto pi\u00f9 a sud della Corsica. Si trova a 5\u00a0km a sud-est di Bonifacio.\nSul capo \u00e8 presente il faro di Capo Pertusato, attivato nel 1844 alto 116 metri la cui luce \u00e8 visibile da 46\u00a0km. Presso il faro \u00e8 ubicata la stazione meteorologica di Capo Pertusato, di tipo automatico, contrassegnata dal codice WMO 07770: per chi ha la radio VHF \u00e8 possibile chiamare sul canale 10 (16 se non disponibile) la stazione meteorologica di Capo Pertusato che fornisce informazioni meteomarine e sulle condizioni di navigabilit\u00e0.\nDal capo sono visibili l'isola di Cavallo e Lavezzi ad est, ed il profilo della Sardegna a sud."}
{"id": "1082606", "revid": "671029", "url": "https://it.wikipedia.org/wiki?curid=1082606", "title": "Victor Ciorbea", "text": "Nei primi anni novanta fu tra i pi\u00f9 attivi leader sindacali del paese. Entr\u00f2 successivamente in politica, riuscendo a farsi eleggere sindaco di Bucarest nel giugno 1996 con il sostegno della Convenzione Democratica Romena.\nSu indicazione del presidente della Romania Emil Constantinescu, rivest\u00ec l'incarico di primo ministro della Romania dal 12 dicembre 1996 al 30 marzo 1998. Il suo fu il primo governo di centro-destra nella storia della Romania dopo il 1989. Da premier prov\u00f2 a promuovere politiche di liberalizzazione e privatizzazione per favorire la transizione del paese ad un'economia di mercato.\nFu a due riprese presidente del Partito Nazionale Contadino Cristiano Democratico (2001-2004 e 2011-2012) e per un biennio leader di una formazione scissionista sorta in seno a quest'ultimo, l'Alleanza Nazionale Cristiano Democratica (1999-2001).\nNel 2012 si iscrisse al Partito Nazionale Liberale, nelle cui liste ottenne l'elezione al senato in occasione delle elezioni parlamentari di quell'anno.\nDall'aprile 2014 al giugno 2019 fu avvocato del popolo.\nFormazione e carriera professionale.\nSi laure\u00f2 nel 1979 presso la facolt\u00e0 di giurisprudenza dell'Universit\u00e0 Babe\u0219-Bolyai di Cluj-Napoca, con specializzazione in diritto civile e commerciale e in diritto processuale civile. Nel 1983 segu\u00ec corsi postuniversitari in diritto civile, commerciale, diritto del lavoro e diritto processuale civile all'Universit\u00e0 di Bucarest. Consegu\u00ec successivamente il titolo di dottore in diritto processuale civile presso lo stesso ateneo (1990) e in management presso la Case Western Reserve University (1992).\nTra il 1979 e il 1984 fu giudice presso la procura del settore 5 del tribunale municipale di Bucarest, competente in cause civili. Fu, quindi, procuratore nel quadro della direzione per le cause civili della procura generale della Romania, dove lavor\u00f2 fino al 1988. Tra il 1984 e il 1990 insegn\u00f2 legge all'Universit\u00e0 di Bucarest in qualit\u00e0 di assistente e lettore.\nNegli anni 2000 Ciorbea fu presidente della fondazione ANCD. Nel 2004 apr\u00ec a Bucarest insieme alla moglie il proprio studio di avvocatura, che condusse fino all'aprile 2014. Rinunci\u00f2 a tutte le altre mansioni, infatti, per assumere l'incarico di avvocato del popolo.\nAttivit\u00e0 sindacale.\nDopo la rivoluzione del 1989 divenne una delle pi\u00f9 influenti figure del panorama sindacale rumeno. Nel febbraio 1990 fu nominato presidente della Federazione dei sindacati liberi dell'istruzione (FSLI), del quale fu leader fino al giugno 1996.\nNel giugno 1990 venne eletto a capo della Confederazione Nazionale dei Sindacati Liberi della Romania (CNSLR), considerata da diversi osservatori come una struttura di ideologia procomunista. Nel corso della sua presidenza, per\u00f2, lo stesso Ciorbea dichiar\u00f2 di essere riuscito ad allontanare dalle posizioni di vertice numerosi funzionari nostalgici del regime, trasformando il sindacato in un'associazione distante da tali influenze politiche. Nel giugno 1993 la CNSLR sigl\u00f2 un accordo con l'organizzazione sindacale \"Fratellanza\" (\"Fr\u0103\u021bia\"), che port\u00f2 alla fusione delle due strutture, risultando il pi\u00f9 grande sindacato del paese con oltre 3,7 milioni di iscritti. Ciorbea fu confermato presidente anche del nuovo gruppo, al fianco di Miron Mitrea. L'associazione fu al centro delle numerose manifestazioni di protesta contro il peggioramento delle condizioni vita avvenuto nei primi anni novanta, che costrinsero il governo V\u0103c\u0103roiu a dure concertazioni con gli organi sindacali. Ritiratosi dal CNSRL-Fr\u0103\u021bia per divergenze politiche con Mitrea, nell'ottobre 1994 fond\u00f2 la Confederazione dei sindacati democratici della Romania (CSDR), che lasci\u00f2 nel giugno 1996 per occuparsi di nuovi incarichi politici.\nFigura di alto profilo del mondo sindacale, rappresent\u00f2 la Romania alle conferenze dell'Organizzazione internazionale del lavoro (1990-1996), fu membro del comitato esecutivo della Confederazione Internazionale dei Sindacati Liberi (1993-1994) e membro osservatore del comitato esecutivo della Confederazione europea dei sindacati (1993-1994).\nCarriera politica.\nInizi e Convenzione Democratica Romena.\nNel 1990, prima di impegnarsi attivamente nella vita sindacale, si iscrisse al Partito Democratico del Lavoro (PDM), che lo candid\u00f2 senza successo alle elezioni parlamentari di quell'anno come rappresentante del distretto di Alba. Alle successive elezioni del 1992, invece, si candid\u00f2 nelle liste di un partito costituito dalla confluenza di diverse sigle sindacali, la Convenzione della Solidariet\u00e0 Sociale (CSS), fondata da Claudiu Iordache, dissidente proveniente dal Fronte di Salvezza Nazionale di Ion Iliescu. Il partito, per\u00f2, si sciolse subito dopo la tornata elettorale, dopo aver ottenuto lo 0,32%.\nCiorbea fu al contempo iscritto alla pi\u00f9 importante organizzazione non governativa anticomunista per il consolidamento della societ\u00e0 civile nata in Romania dopo il 1989, Alleanza Civica. In AC partecip\u00f2 al suo consiglio direttivo (1994-1996), posizione che gli permise di rappresentarla in qualit\u00e0 di membro osservatore in seno al consiglio nazionale e al comitato esecutivo della Convenzione Democratica Romena. Quest'ultima era una composita coalizione di centro-destra sostenuta da Alleanza Civica, nonch\u00e9 da altri partiti e associazioni d'opposizione che contestavano lo status politico dominante del presidente della Romania Ion Iliescu e del suo Partito della Democrazia Sociale di Romania (PDSR).\nSindaco di Bucarest.\nEntr\u00f2 successivamente a far parte di un partito politico nell'ambito della CDR, iscrivendosi nel 1996 al suo principale componente e fondatore, il Partito Nazionale Contadino Cristiano Democratico (PN\u021aCD). Fu membro del comitato di direzione e, poi, vicepresidente del partito dal 5 dicembre 1997 al 17 aprile 1999.\nIl 24 febbraio 1996 il congresso di Alleanza Civica lo propose come candidato a sindaco di Bucarest. Alle elezioni locali del 1996 l'intera CDR lo sostenne per tale posizione. Ciorbea port\u00f2 avanti un programma elettorale chiamato \"Contratto con i \"bucure\u0219tenii\"\", composto sulla falsariga del \"Contratto con la Romania\" presentato dalla CDR a livello nazionale. Pur partendo in svantaggio rispetto al rappresentante del PDSR Ilie N\u0103stase, che a inizio campagna secondo i sondaggi era addirittura all'86%, Ciorbea recuper\u00f2 il distacco. Tra primo turno e ballottaggio riusc\u00ec a siglare un accordo con il candidato del Partito Democratico (PD), Anton V\u0103t\u0103\u0219escu, che gli garant\u00ec il proprio sostegno al secondo turno e apr\u00ec la strada per un'alleanza tra i due partiti in seno all'amministrazione cittadina. Ciorbea vinse le elezioni del 16 giugno 1996 con il 56,74% dei voti. I buoni risultati a capo del municipio gli valsero nei mesi successivi una quota di fiducia da parte degli elettori del 70%. Tra i compiti collegati alla veste di primo cittadino nel 1996 fu indicato come membro del Congresso dei poteri locali e regionali del Consiglio d'Europa e come presidente della Federazione dei municipi della Romania (8 agosto 1996-30 marzo 1998).\nSebbene fosse entrato in carica nel giugno 1996, rimase titolare della sola posizione di sindaco solamente fino al dicembre dello stesso anno, quando assunse la funzione di primo ministro. In sua sostituzione al municipio di Bucarest indic\u00f2 ad interim Viorel Lis. Seppur premier, in assenza di specifici divieti legali, Ciorbea mantenne formalmente anche l'incarico di sindaco, situazione che gener\u00f2 un intenso dibattito giuridico e costituzionale sulla possibilit\u00e0 di rivestire il doppio ruolo.\nPrimo ministro.\nIl 29 novembre 1996 fu designato quale primo ministro dal nuovo presidente della Romania Emil Constantinescu (CDR). Ciorbea, stretto collaboratore del capo di Stato, godeva del sostegno di una coalizione composta da CDR, Unione Social Democratica (USD, coalizione guidata dal Partito Democratico di Petre Roman) e Unione Democratica Magiara di Romania (UDMR). Il suo governo fu investito l'11 dicembre 1996 con 316 voti a favore, 152 contro e 6 astensioni. Si tratt\u00f2 di un esecutivo in cui le decisioni politiche erano prese dai leader dei vari partiti con il coordinamento del presidente Constantinescu, strategia che indeboliva l'autonomia del primo ministro.\nCiorbea si confront\u00f2 con i gravi problemi economici ereditati dal precedente governo, quali l'inflazione in crescita, la crisi del sistema bancario, il ritardo nelle privatizzazioni e l'inefficienza delle societ\u00e0 pubbliche. Grazie al sostegno di Fondo monetario internazionale e Banca Mondiale annunci\u00f2 ampie modifiche strutturali che avrebbero agito su tali questioni. Il 30 gennaio 1997 Ciorbea si rivolse alla popolazione comunicando la necessit\u00e0 di un programma fatto di sacrifici inevitabili, imperniato sulla riduzione della spesa pubblica, sulla liberalizzazione dei prezzi, sulla riforma del sistema bancario e sull'accelerazione del processo di privatizzazione e riorganizzazione delle industrie statali nei settori strategici. Nel ricoprire la carica di primo ministro Ciorbea si rese promotore di decisive misure volte a favorire la transizione del suo paese da un'economia di matrice statalista al libero mercato. Nei suoi quindici mesi in carica il governo eman\u00f2 le leggi per la trasformazione in societ\u00e0 commerciali delle aziende a capitale pubblico in regime di monopolio, per la privatizzazione delle banche, per la ristrutturazione del settore minerario (a costo della messa in disponibilit\u00e0 di migliaia di lavoratori), per la liberalizzazione dei prezzi e del tasso di cambio.\nTra i punti prioritari dell'agenda di governo vi furono il continuo avvicinamento diplomatico ai paesi occidentali e il tentativo di aderire alla NATO gi\u00e0 nell'estate 1997. Al summit di Madrid dell'8 luglio 1997, per\u00f2, l'organizzazione respinse la richiesta di associazione della Romania, mentre accett\u00f2 quelle di Polonia, Ungheria e Repubblica Ceca. Tale fallimento aliment\u00f2 diversi malumori nella coalizione a causa della speciale attenzione riposta dal governo sull'argomento.\nGli effetti delle prime misure della terapia shock ebbero le proprie ripercussioni tra la primavera e l'estate del 1997, periodo segnato dall'aumento dell'inflazione, nonch\u00e9 dalla diminuzione della produzione e del consumo interno. I primi sei mesi di governo furono caratterizzati dal calo del tenore di vita e da scarsi progressi nel campo della privatizzazione delle strutture di Stato. La mancanza di risultati economici nell'immediato port\u00f2 anche ai primi tumulti sociali, spesso esplosi al di fuori del controllo dei sindacati. Il governo fece fronte alle sollevazioni operaie con grandi concessioni sul piano della protezione sociale, elemento che mitig\u00f2 il processo di riforma voluto dal primo ministro.\nLa coabitazione tra i numerosi partiti che componevano il governo si rivel\u00f2 complessa. Dell'esecutivo facevano parte gruppi dalle ideologie e dagli obiettivi molto diversi. Il Partito Democratico invoc\u00f2 presto una revisione del processo di riforma e diede il via ad un duro ostruzionismo nei confronti di Ciorbea. La legislatura fu di fatto bloccata e rallentata da continui contrasti tra la CDR e il PD, che rifiut\u00f2 i termini di numerose leggi, tra le quali quella sulla privatizzazione delle aziende agricole statali e quella sulla restituzione delle propriet\u00e0 private confiscate sotto la dittatura. Contestualmente il ritmo lento delle riforme fu fonte di perplessit\u00e0 da parte del Fondo monetario internazionale e della Banca Mondiale, che facevano pressione sul governo affinch\u00e9 prendesse rapidamente delle misure. Nel corso dell'anno CDR e PD continuarono a scontrarsi su diversi punti, come sul taglio delle spese di alcuni ministeri e sulle nomine del direttore del Fondo delle propriet\u00e0 di Stato (FPS), degli ambasciatori, della Garda Financiar\u0103 e delle dirigenze delle banche (in primis Bancorex). Per via di tali divergenze con il tempo l'autorit\u00e0 del primo ministro si sfald\u00f2 sia nel partito che nella coalizione. \nUn rimpasto realizzato nel dicembre 1997 non risolse le questioni. Il 19 dicembre 1997 il ministro dei trasporti Traian B\u0103sescu (PD) accus\u00f2 apertamente il premier d'indecisione, d'incapacit\u00e0 nella gestione del processo di privatizzazione e di un insufficiente coordinamento delle sedute di governo. Ciorbea costrinse B\u0103sescu alle dimissioni, ma il PD prese le parti del suo ministro e il 14 gennaio 1998 si rivolse ai partner di coalizione, chiedendo la nomina di un nuovo premier. I tentativi del presidente Constantinescu di far rientrare la crisi non diedero frutti, mentre il PD nel mese di febbraio si ritir\u00f2 dal governo, comunicando che avrebbe solo temporaneamente riconosciuto il proprio sostegno esterno all'esecutivo in attesa di una proposta risolutiva da parte della CDR. A causa dell'instabilit\u00e0 politica e all'inattuabilit\u00e0 di un'agenda di governo coerente, sorsero voci discordi contro il premier anche in seno al PN\u021aCD. Impossibilitato a proseguire nell'incarico, il 30 marzo 1998 Ciorbea si dimise sia da primo ministro che da sindaco di Bucarest. Il 17 aprile 1998 entr\u00f2 in carica il governo Vasile. \nAlleanza Nazionale Cristiano Democratica.\nSfiduciato dai propri colleghi, in rotta con il presidente del PN\u021aCD Ion Diaconescu e difeso solo da Alleanza Civica, che per tale motivo si autosospese dalla CDR, Ciorbea rimase nel partito solamente fino all'aprile del 1999. Fond\u00f2, quindi, una nuova formazione politica, l'Alleanza Nazionale Cristiano Democratica (\"Alian\u021ba Na\u021bional\u0103 Cre\u0219tin Democrat\u0103\", ANCD), cui aderirono alcuni membri a lui fedeli, tra i quali i senatori Matei Boil\u0103 e \u0218erban S\u0103ndulescu. Ciorbea accus\u00f2 il PN\u021aCD di aver sacrificato la propria identit\u00e0 e i principi cristiano-democratici pur di scendere a compromessi con i partner di governo.\nANCD fu ufficialmente registrata presso il tribunale di Bucarest il 23 novembre 1999. Tra i propri ideali il partito si proclamava anticomunista e invocava le virt\u00f9 del rispetto della morale cristiana, della lotta alla corruzione e dell'impegno per la promozione della competenza, valori che secondo Ciorbea erano stati traditi dal PN\u021aCD.\nGli scarsi risultati elettorali conseguiti alle elezioni locali del 2000 (il partito ottenne lo 0,48% dei voti), tuttavia, determinarono il suo ritorno sotto l'ombrello del PN\u021aCD. Alle elezioni parlamentari l'ANCD concorse nel quadro della CDR 2000, coalizione costituita da un indebolito PN\u021aCD insieme ad altri partner minori, che si rivel\u00f2 fallimentare dal punto di vista elettorale e non riusc\u00ec ad oltrepassare la soglia di sbarramento.\nPer venire a capo della crisi, il 6 marzo 2001 ANCD e PN\u021aCD firmarono un protocollo di fusione che comport\u00f2 l'assorbimento del gruppo di Ciorbea da parte del partito allora condotto da Andrei Marga. La sparizione di ANCD divenne effettiva il 2 giugno 2001.\nPresidenza del Partito Nazionale Contadino Cristiano Democratico.\nCiorbea, subito nominato presidente del consiglio nazionale di direzione del PN\u021aCD, rientr\u00f2 nel partito in un periodo in cui le lotte interne fra le fazioni del gruppo spinsero Andrei Marga alle dimissioni. Il 7 luglio 2001, quindi, l'Ufficio nazionale di direzione elesse Ciorbea nuovo presidente ad interim. Il successivo 14 agosto i delegati presenti al congresso del partito votarono a favore del suo documento programmatico \u00abLa forza dell'unit\u00e0\u00bb (\u00ab\"For\u021ba unit\u0103\u021bii\"\u00bb), confermandolo come presidente titolare del PN\u021aCD. Un ulteriore congresso, celebratosi il 30 settembre 2001 e aperto ad un maggior numero d'iscritti, ratific\u00f2 nuovamente la sua presidenza. In parallelo, per\u00f2, la corrente guidata da Vasile Lupu e C\u0103t\u0103lin Chiri\u021b\u0103, che era stata espulsa prima dell'incontro, organizz\u00f2 un altro congresso, che contestava il ruolo di Ciorbea e si rivolse alla giustizia per l'annullamento della fusione tra ANCD e PN\u021aCD.\nLa presidenza di Ciorbea fu segnata dai tentativi di rilanciare il partito e dall'allontanamento di numerosi elementi con una lunga militanza nel PN\u021aCD. Ciorbea non riusc\u00ec, tuttavia, ad attrarre l'elettorato e il Partito Nazionale Cristiano Democratico rimase una formazione debole nel sistema politico rumeno. Alle elezioni locali del 2004 ottenne appena il 2% mentre Ciorbea, candidato sindaco a Bucarest, consegu\u00ec poco pi\u00f9 dell'1%. Gli scarsi risultati lo spinsero a lasciare il proprio posto a Gheorghe Ciuhandu, eletto presidente del PN\u021aCD al congresso del 7 agosto 2004.\nRitiratosi temporaneamente dalla vita politica, rientr\u00f2 nel PN\u021aCD quando con 529 voti favorevoli e 4 contrari vinse il congresso del 18 giugno 2011 con la mozione intitolata \u00abLa via giusta - L'agrarismo-nazionale cristiano democratico, civico e monarchico, basato sulla moralit\u00e0, la correttezza sociale e la giustizia\u00bb (\u00ab\"Calea dreapt\u0103 - Na\u021bional-\u021a\u0103r\u0103nismul Cre\u0219tin Democrat, Civic \u0219i Monarhic, \u00eentemeiat pe Moralitate, Dreptate Social\u0103 \u0219i Justi\u021bie\"\u00bb). Il suo programma politico reclamava persino la restaurazione della monarchia costituzionale e prevedeva l'indizione di un referendum in merito. Tale fase della storia del PN\u021aCD, tuttavia, fu caratterizzata dalla contemporanea presenza di tre diversi gruppi che sostenevano di rappresentare legalmente il partito e che si disconoscevano fra loro. In vista delle locali del 2012 l'ala guidata da Ciorbea sigl\u00f2 un accordo elettorale con l'ampia coalizione dell'Unione Social Liberale (mentre l'altro PN\u021aCD condotto da Aurelian Pavelescu orbit\u00f2 intorno al Partito Democratico Liberale), permettendo ad alcuni membri del suo partito di presentarsi nelle loro liste. Alle parlamentari del 9 dicembre Ciorbea si candid\u00f2 direttamente nelle file del Partito Nazionale Liberale (PNL), segnando lo scioglimento della corrente di cui era presidente.\nSenatore.\nSi iscrisse al PNL il 3 ottobre 2012 e ottenne l'elezione a senatore nella circoscrizione di Bucarest. Nel corso del mandato fu membro della commissione per la politica estera.\nIl 31 marzo 2014 il parlamento lo indic\u00f2 per occupare la posizione di membro non esecutivo del consiglio dell'Autorit\u00e0 di Sorveglianza Finanziaria (ASF) a decorrere dal 1\u00ba maggio dello stesso anno. L'8 aprile, quindi, rassegn\u00f2 le proprie dimissioni dal seggio senatoriale.\nAvvocato del popolo.\nRinunci\u00f2 al nuovo ruolo all'ASF prima ancora di entrare in carica. L'11 aprile, infatti, annunci\u00f2 la propria candidatura alla funzione di avvocato del popolo, grazie al sostegno dei gruppi parlamentari del Partito Social Democratico, ma non di quelli del PNL. Il 14 aprile le commissioni giuridiche di camera e senato in seduta congiunta approvarono la candidatura con 25 voti a favore e 5 contrari. Il dibattimento parlamentare avvenne il giorno successivo, ma i membri del PNL lasciarono l'aula prima dell'inizio della votazione, lamentando il mancato rispetto dell'agenda dei lavori e il respingimento di alcuni loro emendamenti sulla legge sul codice dell'insolvenza. Malgrado la defezione, il quorum fu raggiunto e Ciorbea fu eletto nuovo avvocato del popolo con 306 voti a favore e due contrari. Prest\u00f2 giuramento il 6 maggio 2014 e rimase in carica fino al 24 giugno 2019.\nIl 26 giugno 2019 present\u00f2 una relazione sui risultati ottenuti nel corso dei cinque anni di mandato. Secondo Ciorbea l'istituzione dell'avvocato del popolo era cresciuta sia dal punto di vista quantitativo che qualitativo. Il titolare uscente evidenzi\u00f2 la riconfigurazione della sua struttura organizzativa, una maggiore intensit\u00e0 delle attivit\u00e0 correlate alla difesa dei diritti umani, lo sviluppo delle relazioni internazionali e la crescita della collaborazione con i media e la societ\u00e0 civile. Sottoline\u00f2 l'ampliamento delle aree di competenza dell'istituzione, dalle sette del 2014 alle trentadue del 2019. Aggiunse che nel 2015 aveva avviato una serie di inchieste per fare luce sul sovraffollamento dell'intero sistema carcerario del paese.\nCiorbea lament\u00f2, per\u00f2, di aver ricevuto numerosi deferimenti dal carattere profondamente politico, spesso rifiutando di rivolgersi alla Corte costituzionale per evitare di trasformare che l'avvocato del popolo in un arbitro tra le istituzioni dello Stato. Fu accusato dai partiti di opposizione, infatti, di non essersi schierato contro le ordinanze emanate dal governo PSD volte a depenalizzare diversi reati legati alla corruzione. Gli fu rimproverato, al contrario, di aver preso le difese di alcune personalit\u00e0 socialdemocratiche che erano sotto inchiesta, rivolgendosi all'Alta corte di cassazione e giustizia e al Consiglio superiore della magistratura chiedendo di fornire dei chiarimenti sui regolamenti per la scelta dei giudici che componevano i collegi delle procure incaricate di sentenziare su fatti costituenti reato punito dal codice penale. Nel 2017 si appell\u00f2 alla Corte costituzionale per una legge che impediva ai condannati per reati a carattere penale di far parte del governo, che colpiva direttamente il presidente del PSD Liviu Dragnea. Nel 2015 present\u00f2 un rapporto in cui evidenziava la necessit\u00e0 di ridurre il ricorso alla misura della custodia cautelare per limitare il sovraffollamento delle carceri.\nVita privata.\nIl 14 aprile 1977 spos\u00f2 la moglie Lacrima, anch'essa avvocato, con cui ebbe una figlia, Oana, nata nel 1983.\nCollegamenti esterni.\nInterviste"}
{"id": "1082608", "revid": "1522738", "url": "https://it.wikipedia.org/wiki?curid=1082608", "title": "Simon Camden", "text": ""}
{"id": "1082609", "revid": "86757", "url": "https://it.wikipedia.org/wiki?curid=1082609", "title": "Shunt dei pentosi", "text": ""}
{"id": "1082611", "revid": "765341", "url": "https://it.wikipedia.org/wiki?curid=1082611", "title": "Commercialista", "text": "Il commercialista \u00e8 un consulente che opera nel campo del diritto commerciale, del diritto tributario, della ragioneria e della contabilit\u00e0 in generale.\nStoria.\nLa contabilit\u00e0 \u00e8 una disciplina molto antica, che risale nella sua forma ancestrale all'et\u00e0 antica; basti pensare alle tavolette di cera usate dai Sumeri, agli scribi dell'Antico Egitto ed al gestore del fisco nell'Antica Roma, il \"procurator a rationibus\". Tuttavia la nascita della moderna ragioneria si attribuisce al matematico fra Luca Pacioli, che nel 1494 espose per la prima volta il metodo della partita doppia pubblicando il suo trattato \"Summa de arithmetica, geometria, proportioni et proportionalitate\". Nel 1581 nacque a Venezia il Collegio de' Rasonati, in cui la formazione era rivolta soprattutto all'amministrazione della cosa pubblica, e, molto pi\u00f9 tardi, nel 1742 venne fondata a Milano per volont\u00e0 del Senato Ducale il Collegio dei Ragionati, la prima associazione preposta a rappresentare e disciplinare la professione, a seguito della quale si assistette alla formazione di altri collegi in varie citt\u00e0 italiane.\nImportanti innovazioni, tra cui la nascita delle tecnologie informatiche, i cambiamenti economici e la globalizzazione, hanno incisivamente mutato numerosi aspetti delle due professioni, creando nuovi campi di consulenza oltre a quello fiscale e contabile.\nSolitamente ha una preparazione scolastica o universitaria in discipline economiche, con competenze in materia di ragioneria, contabilit\u00e0, fisco, diritto commerciale, diritto tributario e diritto del lavoro e col compito di redigere dichiarazioni dei redditi e bilanci di aziende e cittadini privati.\nSia la formazione base obbligatoria che le competenze necessarie dipendono se la professione \u00e8 regolamentata e dalla relativa nazione.\nNel mondo.\nNei vari Stati del mondo esistono diversi professioni relative alle tematiche contabili, fiscali, reddituali/patrimoniali, amministrative in genere; esse sono anche collegate con varie discipline di carattere socioeconomico (diritto, economia, statistica, in alcuni casi anche geografia e sociologia). In particolare il commercialista si chiama \"tax advisor\" nei paesi di lingua inglese, \"tax consultant\" nei paesi di lingua francese, \"asesor fiscal\" nei paesi di lingua spagnola, \"Steuerberater\" nei paesi di lingua tedesca e \"tax accountant\" in Giappone e Corea del Sud.\nCome venga denominata la professione, il perimetro di attivit\u00e0 e che esista o meno un'abilitazione regolamentata e/o un albo, se si possa svolgere in forma societaria o come dipendente e altri aspetti, sono tutti requisiti specifici di ciascuna nazione al mondo.\nItalia.\nNel 1620 in Piemonte si costituirono i liquidatori giurati, nel 1828 nel Lombardo-Veneto vennero riconosciuti i ragionieri revisori e nel 1836 negli Stati Pontifici nacque la professione di pubblico ragioniere. Dopo il primo congresso Nazionale dei Ragionieri dell'anno 1879, nel 1906 nel castello di Racconigi il Regno d'Italia promulg\u00f2 la legge sull'esercizio della professione di ragioniere, con cui venne creata una nuova libera professione. Furono i decreti del Presidente della Repubblica numero 1068 e 1067 del 1953 a dare inizio alle professioni di dottore commercialista e ragioniere ed economista d'impresa, i cui albi vennero in seguito fusi nel 2008.\nUn dottore commercialista in Italia \u00e8 un esperto contabile che ha superato un apposito esame di abilitazione dopo un periodo di tirocinio, per l'esercizio della libera professione, e coloro che la esercitano devono essere iscritti all'\"Ordine dei Dottori Commercialisti e degli Esperti Contabili\". Tuttavia, mentre all'esperto contabile \u00e8 richiesta una laurea, il dottore commercialista possiede un diploma di laurea magistrale, attualmente necessariamente afferente alla classe LM-56 (\"Scienze dell'economia\") o alla classe LM-77 (\"Economia aziendale\") rilasciato da una universit\u00e0 in Italia."}
{"id": "1082613", "revid": "1005847", "url": "https://it.wikipedia.org/wiki?curid=1082613", "title": "Partito Nazionale Contadino", "text": "Il Partito Nazionale dei Contadini (in romeno: \"Partidul Na\u0163ional \u0162\u0103r\u0103nesc\" - PNT) \u00e8 stato un partito politico fondato in Romania nel 1926 dalla fusione di due distinti soggetti politici:\nRimase al potere nel lustro 1928-1933, costituendo un'alternativa al Partito Nazionale Liberale, ma fu costretto a sciogliersi temporaneamente durante il periodo della dittatura di destra tra il 1938 e il 1944. Con l'ascesa al potere dei comunisti, nel 1947, il partito si sciolse definitivamente.\nIl Partito Nazionale Contadino Cristiano Democratico, fondato nel 1990, si presenta come il prosecutore di tale soggetto politico."}
{"id": "1082614", "revid": "124448763", "url": "https://it.wikipedia.org/wiki?curid=1082614", "title": "Terza declinazione del greco antico", "text": "La terza declinazione greca \u00e8 particolarmente complessa e articolata, dal momento che \u00e8 atematica, cio\u00e8 i suoi temi sono privi di vocale tematica e le desinenze dei vari casi si aggregano direttamente ai temi principali. \nFanno parte della terza declinazione numerosissimi sostantivi, sia di genere maschile, sia femminile, sia neutro, a uscite diverse.\nI sostantivi della 3\u00aa declinazione si possono distinguere in 3 gruppi:\nPer sapere se un sostantivo ha il tema in consonante oppure in vocale, basta omettere la desinenza del genitivo singolare e controllare se l'ultima lettera del tema \u00e8 una consonante oppure una vocale.\nTabella delle desinenze.\nMaschile e Femminile\nNeutro\n\"* = In alternativa il sostantivo si presenta al tema puro, eventualmente manifestando il fenomeno dell'apofonia vocalica quantitativa o qualitativa (per approfondire, vedi alternanza quantitativa).\"\n\"** = -\u03bd vale per i temi in vocale e per i temi in dentale maschili e femminili baritoni (cio\u00e8 n\u00e9 ossitoni n\u00e9 perispomeni) che escono in -\u03b9\u03c2 e -\u03c5\u03c2, per analogia ai temi in vocale, ad esempio, ha, oltre al regolare , l'accusativo ; -\u03b1 vale per quelli in consonante.\"\n\"*** = Il puro tema si ottiene semplicemente privando il genitivo singolare della desinenza -\u03bf\u03c2.\"\nSi noti inoltre che i nomi neutri hanno le stesse forme nei casi diretti (nominativo, accusativo, vocativo) di tutti i numeri.\nAccentazione.\nPer quanto riguarda gli accenti, i sostantivi della terza declinazione hanno l'accento che tende a restare sulla sillaba in cui \u00e8 al caso nominativo.&lt;br&gt;\nI temi monosillabici spostano l'accento sull'ultima sillaba nei casi obliqui del singolare, del plurale e del duale.&lt;br&gt;\nFanno eccezione alcuni nomi, quali , , \"torcia\"; , -, \"prigioniero, servitore\"; , , \"animale feroce, sciacallo\"; , , \"orecchio\"; , , \"fanciullo\"; , , \"luce\". Questi nomi sono parossitoni nel genitivo e dativo duale e nel genitivo plurale.\nI monosillabi che hanno l'accento in sede originaria circonflesso, come \u03c0\u03b1\u1fd6\u03c2 (nome con tema in dentale, che han nominativo, dativo e vocativo singolare formatisi da ll'incontro di \u03b4 + \u03c2, con caduta di \u03b4 e allungamento di compenso e accento circonflesso, e l'accento circonflesso ugualmente nelle sedi originarie quando la desinenza \u00e8 breve, come nel nominativo plurale e accusativo singolare \u03c0\u03b1\u1fd6\u03b4\u03b5\u03c2, \u03c0\u03b1\u1fd6\u03b4\u03b1), quando la desinenza diventa lunga, come nel caso del genitivo singolar e plurale, e dativo singolare, per rispettare la regola della legge del trisillabismo, l'accento diventa acuto: \u03c0\u03b1\u03b9\u03b4\u03cc\u03c2, \u03c0\u03b1\u03b9\u03b4\u03af.\nCome in alcuni termini ossitoni della I declinazione, si vede come le regole dell'accento ossitono dipendano solamente dalla posizione dell'accento nella sede originaria, e quindi verificando il nominativo, sia che questi termini siano monosillabi, sia che siano bisillabi o trisillabi. L'accento rimane sempre in posizione ossitona.\nLa regola base del monosillabo, soprattutto per i nomi della terza declinazione, vuole che il genitivo e il dativo ossitono per allungamento della vocale diventi circonflesso da acuto; tuttavia esistono eccezioni, come nel caso del pronome indefinito \u03c4\u03af\u03c2 \u03c4\u03b9\u03bd\u03cc\u03c2, che durante la declinazione diventa bisillabo, oppure per il participio presente del verbo essere \u03b5\u1f30\u03bc\u03af (\u1f64\u03bd, \u1f44\u03bd\u03c4\u03bf\u03c2).\nAlcuni sostantivi particolari, con tema in dentale come \u1f41\u03b4\u03bf\u03cd\u03c2, \u1f40\u03b4\u03cc\u03bd\u03c4\u03bf\u03c2 non sono da considerare nel gruppo dei monosillabi, poich\u00e9 non ne seguono le regole con la posizione dell'accento ossitono. Infatti il nominativo \u00e8 il risultato della caduta totale del gruppo -\u03bd\u03c4 davanti a \u03c2 finale, sicch\u00e9 c'\u00e8 un allungamento di compenso della vocale finale del radicale *\u03bf\u03b4\u03bf + \u03bd\u03c4 + \u03c2 = *\u03bf\u03b4\u03bf + \u03c2 + allungamento di compenso.\nTemi in consonante.\nI temi in consonante della terza declinazione possono presentare diverse uscite, ossia:\nTemi in occlusiva.\nTemi in gutturale.\nSi tratta di nomi maschili e femminili, con puro tema terminante in \u03ba,\u03b3 o \u03c7. Il nominativo singolare \u00e8 sigmatico, con esito \u03be, mentre il vocativo \u00e8 identico al nominativo. Il nominativo singolare ha la desinenza in -\u03c2, che spesso va a contrarre con la consonante finale del radicale (\u03c8 &lt; \u03b2 + \u03c2; \u03be &lt; \u03ba + \u03c2), quindi \u03c0\u03af\u03bd\u03b1\u03be, \u03c0\u03af\u03bd\u03b1\u03ba\u03bf\u03c2 (con tema in velare) e \u03c6\u03bb\u03ad\u03c8, \u03c6\u03bb\u03ad\u03b2\u03bf\u03c2. Il dativo plurale \u00e8 in -\u03c3\u03b9, quindi le desinenze sono -\u03be\u03b9, -\u03c8\u03b9 &lt; \u03ba + \u03c3\u03b9, \u03b2 + \u03c3\u03b9.\nA parte i termini monosillabi ossitoni come \u03b3\u03cd\u03c8, \u03b3\u03c5\u03c0\u03cc\u03c2 (avvoltoio), che vedono lo spostamento dell'accento quando la parola acquista una sillaba in pi\u00f9 durante la declinazione, i termini di questo gruppo di temi in occlusiva sono parossitoni e non vedono spostamenti dell'accento, a meno che la desinenza non abbia vocale lunga, come il genitivo plurale in -\u03c9\u03bd, per rispettare la legge del trisillabismo. Sempre nel caso dei monosillabi come \u03b3\u03cd\u03c8 o \u03c6\u03bb\u03cc\u03be, il dativo plurale vede l'accento sull'ultima sillaba, dato che si verifica l'incontro di gutturale + sigma come nel nominativo e vocativo.\nIn casi in cui i nomi hanno tema in occlusiva gutturale a doppio \u03b3\u03b3 come \u03c3\u03ac\u03bb\u03c0\u03b9\u03b3\u03be, questo vede la trasformazione solo di un solo \u03b3 nell'incontro con la desinenza in -\u03c2, mentre nel resto della declinazione (meno vocativo singolare e dativo plurale), il doppio \u03b3\u03b3 si mantiene: \u03c3\u03ac\u03bb\u03c0\u03b9\u03b3\u03b3\u03bf\u03c2 (dativo plurale in \u03c3\u03ac\u03bb\u03c0\u03b9\u03be\u03b9, come si \u00e8 detto, nella contrazione nel dativo plurale l'accento tende a spostarsi, purch\u00e9 nelle quantit\u00e0 sillabiche vengano rispettate le regole della legge del trisillabismo, tenendo presente appunto la quantit\u00e0 di ciascuna vocale delle sillabe).\nNei temi in gutturale pu\u00f2 avvenire anche il fenomeno della legge di Grassmann, con il cambiamento per dissimilazione, della seconda occlusiva in due sillabe contigue, come in \u03b8\u03c1\u03af\u03be \u03b8\u03c1\u03b9\u03c7\u03cc\u03c2 (al posto di un probabile \u03b8\u03c1\u03b9\u03ba\u03cc\u03c2 per il genitivo singolare): \u03c7 + la corrispondente doppia consonante aspirata di \u03ba, os\u00ec come \u03c6 di \u03c0 e \u03b8 di \u03c4; tale fenomeno infatti di cambiamento avviene anche quando tra due parole, la cui corrispondente vocale sorda della prima, che precede l'ultima vocale della stessa parola, nell'incontro vede fondersi questa con la vocale spirata (con spirito aspro) della parola successiva, e mutare dunque la consonante nella corrispettiva doppia consonante aspirata (\u03bd\u03cd\u03ba\u03b8'\u1f45\u03bb\u03b7\u03bd da \u03bd\u03cd\u03ba\u03c4\u03b1 \u1f45\u03bb\u03b7\u03bd).\nQui di seguito \u00e8 riportata la declinazione del sostantivo femminile , -, \"fiamma\".\nAggettivi in gutturale.\nEsistono pochi aggettivi in gutturale, esclusivamente ad una sola terminazione.\nNei casi retti del singolare assumono sempre la terminazione del nominativo, mentre al plurale neutro presentano l'uscita in -\u03b1.\nL'aggettivo pi\u00f9 comune \u00e8 , -\u03b1\u03b3\u03bf\u03c2, \"rapace\".\nTemi in labiale.\nSi tratta di nomi maschili e femminili, con puro tema terminante in \u03b2,\u03c0 o \u03c6. Il nominativo singolare \u00e8 sigmatico, con esito \u03c8, mentre il vocativo \u00e8 identico al nominativo. \nQui di seguito \u00e8 riportata la declinazione del sostantivo maschile , -\u03c9\u03c0\u03bf\u03c2, \"Ciclope\".\nAggettivi in labiale.\nEsistono pochissimi aggettivi in labiale, esclusivamente ad una sola terminazione.\nLa flessione che presentano segue quella dei sostantivi.\nGli aggettivi pi\u00f9 comuni sono , -\u03bf\u03c0\u03bf\u03c2, \"violaceo\" e ,-\u03c9\u03c0\u03bf\u03c2, \"con occhi vivaci\".\nTemi in dentale.\nMaschili e femminili:&lt;br&gt;\nSi tratta di nomi maschili e femminili, con puro tema terminante in \u03b4, \u03b8 o \u03c4. Il nominativo singolare \u00e8 sigmatico, e la dentale cade davanti al sigma, dando esito \u03c2, mentre il vocativo \u00e8 identico al nominativo.&lt;br&gt; \nL'accusativo singolare in -\u03bd vale solo per i nomi baritoni, ossia senza l'accento sull'ultima sillaba, con dentale finale preceduta da \u03b9 o \u03c5.&lt;br&gt;\nUn esempio \u00e8 il sostantivo femminile , -\u03b9\u03c4\u03bf\u03c2, \"grazia\", che all'accusativo pu\u00f2 presentare anche (ma non solo) la forma \"\".&lt;br&gt;\nDa distinguere temi in -\u03bd\u03c4 e temi in dentale con vocale iniziale -\u03bf\u03bd\u03c4, che vanno a comporre anche i participi dei verbi greci della forma attiva. Nel caso del sostantivo \u03bb\u03ad\u03c9\u03bd, \u03bb\u03ad\u03bf\u03bd\u03c4\u03bf\u03c2 si vede come ci sia sempre la caduta di -\u03bd\u03c4 e fusione con la desinenza, e allungamento di compenso nel nominativo singolare e nel dativo plurale. Nell'allungamento di compenso della vocale, nella contrazione, occorre tenere presente la posizione dell'accento in sede originaria, ossia nel nominativo singolare; nel caso di \u03bb\u03ad\u03c9\u03bd l'accento non subisce spostamenti, tenendo presente anche le leggi del trisillabismo, ma nel genitivo plurale e nel duale, aggiungendosi una sillaba in pi\u00f9, si sposta di sede.\nTemi in dentale neutri in -\u03bf\u03c4.\nDa distinguere in questo gruppo di temi in -\u03bf\u03bd\u03c4 le sottocategorie -\u03bd\u03c4 e -\u03bf\u03c4; nel caso di quest'ultima si veda il sostantivo in dentale \u03c3\u1ff6\u03bc\u03b1, \u03c3\u03ce\u03bc\u03b1\u03c4\u03bf\u03c2; infatti il gruppo -\u03bd\u03c4 \u00e8 presente nei nomi in cui c'\u00e8 il sibilante nel nominativo singolare, con conseguente caduta del gruppo dentale -\u03bd\u03c4 e allungamento di compenso della vocale che precede, cio\u00e8 quella del radicale. Tornando al gruppo dei temi in -\u03bf\u03c4 come \u03c6\u03c1\u03ad\u03b1\u03c1, \u03c6\u03c1\u03ad\u03b1\u03c4\u03bf\u03c2 oppure \u1f14\u03c1\u03c9\u03c2 \u1f14\u03c1\u03c9\u03c4\u03bf\u03c2 o anche \u03b3\u03ad\u03bb\u03c9\u03c2 \u03b3\u03ad\u03bb\u03c9\u03c4\u03bf\u03c2 e \u03c6\u1ff6\u03c2 \u03c6\u03c9\u03c4\u03cc\u03c2, si pu\u00f2 dire che questo piccolo gruppo comprende nomi neutri, ossia comprende cose inanimate. \nDunque per il nominativo singolare dei neutri (si ricordi che nei neutri i nominativi, accusativi e vocativi sono uguali) col tema dentale in -\u03bf\u03c4 + \u03c2 della desinenza tipica del nominativo al singolare, l'incontro tra dentale e sibilante favorisce la caduta di ambedue, poich\u00e9 la vocale tematica di -\u03bf\u03c4 non \u00e8 considerata, altrimenti ci sarebbe confusione con il genitivo singolare che viene in -\u03bf\u03c4\u03bf\u03c2.\nNella declinazione dei temi in dentale, nel dativo plurale, dove avviene sempre la contrazione della vocale tematica con il tema dentale, l'accento cerca di rispettare la posizione originaria del nominativo, ma non sempre, come nel caso dei nomi proparossitoni (accento sulla terzultima sillaba) \u1f10\u03bb\u03ad\u03c6\u03b1\u03c2, il cui dativo plurale viene in \u1f10\u03bb\u03ad\u03c6\u1fb1\u03c3\u1fd0(\u03bd).\nLegge di Grassmann nei temi in dentale.\nUn esempio \u00e8 \u03ba\u03cc\u03c1\u03c5\u03c2 \u03ba\u03cc\u03c1\u03c5\u03b8\u03bf\u03c2, dove al posto di avere un \u03ba\u03cc\u03c1\u03c5\u03c4\u03bf\u03c2 per il resto della declinazione, per legge dell'aspirazione di due occlusive aspirate (qui \u03ba e \u03c4) si trovano in sillabe contigue: \u03ba\u03bf + \u03c1\u03c5 + \u03c4\u03bf\u03c2, la prima perde l'aspirazione e diventa sorda: \u03c4 = \u03b8.\nSottotemi dentali di -\u03bf\u03bd\u03c4: -\u03b4 e -\u03c4/\u03b8.\nTornando al tema principale in -\u03bf\u03bd\u03c4, altre sottogategorie, oltre a quella per i neutri in -\u03bf\u03c4, sono quelle dei temi in -X + \u03b4 e -\u03c4/\u03b8.\nTemi in dentale con caduta di -\u03c3 intervocalico e contrazione.\nA partire dal VI secolo a.C., alcuni nomi dei temi in dentale, con il -\u03c4/\u03b8 piuttosto debole, videro con gli anni la normalizzazione dei temi in cui c'era la caduta della consonante dentale -\u03bf\u03c4. Gi\u00e0 nel nominativo ad es. \u03ba\u03ad\u03c1\u03b1\u03c2 (cio\u00e8 formatosi da *\u03ba\u03b5\u03c1\u03b1 + \u03c4\u03c2 : consonante del tema dentale + desinenza del nominativo singolare), nel procedimento, la dentale -\u03c4 cade con il sigma -\u03c2 della desinena del nominativo singolare. Caduta di -\u03c4 in questi fenomeni di normalizzazione avviene anche nel resto della declinazione, sicch\u00e9 ad es. nel genitivo \u03ba\u03ad\u03c1\u03b1\u03c4\u03bf\u03c2 la vocale temativa \u03b1 va a contrarre con \u03bf della desinenza tipica -\u03bf\u03c4\u03bf\u03c2 = \u03ba\u03b5\u03c1\u03ce\u03c2. Questo fenomeno di contrazione estrema era presente presso i poeti antichi come Omero ed Esiodo, poich\u00e9 si pensa che i temi in origine avevano un -\u03c3 intervocalico: *\u03ba\u03b5\u03c1\u03b1 + \u03c3 + \u03bf\u03c2 (desinenza del genitivo singolare), con cadiuta di sigma intervocalico, le due vocali rimaste contraggono in \u03c9. E dunque per analogia alla declinazione dei temi in dentale in -\u03bf\u03c4, questo gruppo di nomi contratti, venne aggiunta la dentale sorda -\u03c4 per una declinazione pi\u00f9 regolare.\nIl tema in dentale -\u03bf\u03c4 e -\u03bf\u03bd\u03c4 nel participio perfetto attivo dei verbi tematici.\nPer il participio attivo del perfetto, nella declinazione maschile e neutra si riscontra la presenza di due suffissi rispettivi di origini indeuropea, per i casi del genere maschile e il neutro, costituito dalla presenza di un sigma intervocalico al tema *-\u03bf\u03c3 (genere maschile) e *-\u03bf\u03c4 (genere neutro) con caduta di un originale digamma \u03dd che corrisponde al suono semiconsonantico */w/, quindi maschile e neutro singolare del participio perfetto attivo originatosi da due proto-teme arcaici *-\u03dd\u03bf\u03c3- e -\u03dd\u03bf\u03c4-. Nel caso del nominativo e del neutro \"attivi\", a differenza degli altri participi attivi del presente, del futuro, dell' aoristo (solo aoristo II forte o tematico) e del futuro perfetto, in questo caso solo in alcuni specifici verbi coniugati nella forma attiva e non perifrastica (es. \u03c4\u03bd\u03ae\u03c3\u03ba\u03c9 = \u03c4\u03b5\u03b8\u03bd\u03ae\u03be\u03c9), il doppio tema usato per questi due generi \u00e8 -\u03bd\u03c4 oppure -\u03bf\u03bd\u03c4, con la vocale tematica -\u03bf/\u03b5. E questa declinazione del participio attivo avviene \"solamente\" con i verbi tematici. \nTenendo presente la normale contrazione del nominativo singolare della vocale tematica del verbo -\u03bf/\u03b5 con la desinenza tematica dentale -\u03bd\u03c4 (es: \u03bb\u03cd\u03c9\u03bd [masch. sing.] e \u03bb\u03cd\u03bf\u03bd [neutr. sing.] = *\u03bb\u03c5 + \u03bf vocale tematica soggetta ad apofonia + \u03bd\u03c4 = caduta di \u03c4, consonante dentale debole, in finale di parola, soggetta a scomparire per i fenomeni di contrazione, come nel caso del nominativo singolare del participio attivo dei verbi tematici (es. \u03bb\u1fe1\u0301\u03bf\u03c5\u03c3\u1fb0 = *\u03bb\u03c5 + \u03bf [vocale tematica] + \u03bd\u03c4 + originario suffisso indueropeo *ja [nel greco j\u03b1 con alfa breve per questioni di legge del trisillabismo] = caduta di \u03bd davanti al nuovo composto -\u03c3\u03b1 &lt; dalla fusione di j + \u03c4 = -\u03c3 + la vocale \u03b1 della desinenza della I declinazione femminile in \u03b1 puro breve, per il participio femminile = *\u03bb\u03c5 + \u03bf\u03c5 [con la caduta di \u03bd del gruppo -\u03bd\u03c4 davanti al sigma creatosi dalla fusione suddetta -\u03c3\u03b1, c'\u00e8 l'allungamento di compenso da -\u03bf a -\u03bf\u03c5 + spostamento di accento per questioni di legge del trisillabismo, che da acuto diventa circonflesso, essendo breve l'\u03b1 della desinenza finale] + \u03c3\u03b1 = \u03bb\u1fe1\u0301\u03bf\u03c5\u03c3\u1fb0).\nPer la corretta declinazione al neutro del participio attivo singolare dei verbi tematici (presente, futuro, aoristo II, futuro perfetto), per differenziazione con il participio nominativo singolare del maschile (\u03bb\u03cd\u03c9\u03bd), la formula \u00e8 \u03bb\u03cd\u03bf\u03bd: *\u03bb\u03c5 + \u03bf (vocale tematica del tema verbale) + \u03bf\u03bd\u03c4, dove il \u03c4 finale cade perch\u00e9 in fine di parola; dunque per non avere confusioni e uguaglianze di declinazione col nominativo maschile singolare, poich\u00e9 per caduta di consonante occorre allungare per compenso la vocale, la vocale -\u03bf del tema apofonico certo che si allunga *\u03bb\u03c5 + \u03bf lunga + \u03bd, ma per legge della metatesi di Osthoff (poich\u00e9 ad es. nel genitivo e nel dativo l'accento si sposta per la presenza di sillabe in pi\u00f9 -\u03bf\u03bd\u03c4\u03bf\u03c2, -\u03bf\u03bd\u03c4\u03b9), l'allungamento della quantit\u00e0 vocalica avviene nella vocale precedente, del tema verbale *\u03bb\u03c5 = \u03bb\u1fe6\u03bf\u03bd, dove in sostanza, aumenta la quanti\u00e0 della -\u03c5 che da breve diventa lunga, e si allunga anche l'accento da acuto a circonflesso, poich\u00e9 in posizione perispomena, essendo divenuta breve per metatesi la vocale -\u03bf della desinenza -\u03bf\u03bd.\nDa tenere presente, come nella formazione del participio attivo maschile al nominativo singolare, per questione della legge del trisillabismo e della regola di Osthoff sulla metatesi, l'accento non si sposti dalla sede originaria, altrimenti sarebbe venuto *\u03bb\u03c5\u1ff6\u03bd, violando le regole dei tre tempi in sillaba.\nTornando, per finire, al participio attivo, prendendo in esempio il verbo \u03bb\u03cd\u03c9 nel participio presente, al maschile nominativo singolare la formula \u00e8 *\u03bb\u03c5 + \u03bf (vocale tematica tendente ad apofonia e allungamento o riduzione) + \u03bd\u03c4 (desinenza finale). Il \u03c4 cade perch\u00e9 in finale di parola, con caduta di una particella della sillaba, la vocale si allunga per compensare la mancanza, e per rispettare le regole della legge del trisillabismo, e quindi: *\u03bb\u03c5 + \u03c9 (ampliamento apofonico, non per contrazione di vocale con un'altra) + \u03bd.\nIl discorso, rivolto al participio perfetto attivo nel maschile e nel neutro, al nominativo singolare, per i verbi \"tematici\" i due suffissi originarie *\u03dd\u03bf\u03c3 (nominativo sing. maschile) e *\u1f14\u03c1\u03c9\u03c2 \u1f14\u03c1\u03c9\u03c4\u03bf\u03c2 o anche \u03b3\u03ad\u03bb\u03c9\u03c2 \u03b3\u03ad\u03bb\u03c9\u03c4\u03bf\u03c2 e \u03c6\u1ff6\u03c2 \u03c6\u03c9\u03c4\u03cc\u03c2 in parte vede verificarsi gli stessi fenomeni di contrazione e allungamenti di compenso vocalido del participio in -\u03bf\u03bd\u03c4 per i participi del presente, futuro, aoristo II e futuro perfetto. Soltanto che nel tema alternativo *\u03dd\u03bf\u03c3 il digamma che ha suono /w/ cade, e nei casi retti produce l'allungamento di compenso della vocale nel maschile nominativo singolare, proprio come nella declinazione coi temi in dentale neutri (\u1f14\u03c1\u03c9\u03c2 \u1f14\u03c1\u03c9\u03c4\u03bf\u03c2 o anche \u03b3\u03ad\u03bb\u03c9\u03c2 \u03b3\u03ad\u03bb\u03c9\u03c4\u03bf\u03c2 e \u03c6\u1ff6\u03c2 \u03c6\u03c9\u03c4\u03cc\u03c2).\nTemi in dentale sonora sigmatici.\nQuando i sostantivi terminano con il radicale in dentale sonora -\u03b4, all'incontro con la consonante della desinenza -\u03c2, creano sempre un nominativo sigmatico, come \u03c0\u03b1\u1fd6\u03c2 \u03c0\u03b1\u03b9\u03b4\u03cc\u03c2. Nominativo: *\u03c0\u03b1\u03b9 + \u03b4 + \u03c2 = caduta di dentale \u03b4, allungamento di compenso del dittongo -\u03b1\u03b9 e del relativo accento acuto a circonflesso, divenendo dunque, al nominativo singolare, un termine monosillabo perispomeno. Nel genitivo plurale \u00e8 \u03c0\u03b1\u03af\u03b4\u03c9\u03bd con abbreviamento dell'accento per metatesi e questioni della legge del trisillabismo, essendo l'ultima sillaba lunga, e ugualmente un arretramento avviene nel nominativo plurale, perch\u00e9 la desinenza -\u03b5\u03c2 \u00e8 breve per natura nei nominativi plurali della III declinazione, e dunque occorre l'arretramento dell'accento pr questioni della legge del trisillabismo.\nDeclinazione dei temi in dentale.\nQui di s\u00e9guito la declinazione del sostantivo maschile , -\u03c9\u03c4\u03bf\u03c2, \"amore\".\nSostantivi neutri:&lt;br&gt;\nPrima di affrontare questa categoria di sostantivi, \u00e8 bene sapere che buona parte di essi presenta un suffisso \u03bc\u03b1 derivato da uno indoeuropeo \"men/mon/mn\", il cui grado zero \"mn\" ha dato vita al greco \u03bc\u03b1 (terminazione dei casi retti singolari), con consonantizzazione della sonante \"n\" in \u03b1. In latino dal grado medio \"men\" si sono originati sostantivi della terza in nasale (cfr. ag-men, lu-men, car-men...etc.). Per i casi obliqui del singolare, il duale e il plurale, per ragioni eufoniche si \u00e8 preferito aggiungere un ampliamento \"nt\"&gt;\u03c4 (con caduta del \"n\") alle normali desinenze. Ecco la flessione esemplificativa di \u03c3\u1ff6\u03bc\u03b1, \u03c3\u03ce\u03bc\u03b1\u03c4\u03bf\u03c2\nEsistono tuttavia rari nomi neutri il cui tema, di per s\u00e9 in dentale, non aggiunge alcun suffisso: un esempio \u00e8 il sostantivo \u03b3\u03ac\u03bb\u03b1, \u03b3\u03ac\u03bb\u03b1\u03ba\u03c4\u03bf\u03c2 (in cui il nominativo presenta il tema puro con caduta, come spesso avviene in greco, delle mute in fine di parola), che, peraltro, \u00e8 un singulare tantum. &lt;br&gt;\nLa flessione \u00e8 la seguente:&lt;br&gt;\nSegue questa flessione, tra gli altri, anche il sostantivo \u03bc\u03ad\u03bb\u03b9, \u03bc\u03ad\u03bb\u03b9\u03c4\u03bf\u03c2 (anch'esso perdente la \u03c4 del tema).&lt;br&gt;\nInfine, un gruppo di non rari sostantivi presenta una discordanza tra casi retti del singolare e gli altri casi.\nTra questi, il sostantivo \u1f27\u03c0\u03b1\u03c1,\u1f27\u03c0\u03b1\u03c4\u03bf\u03c2 (=fegato, cfr.\"epatite\"):&lt;br&gt;\nCos\u00ec si declinano anche i sostantivi \u03c3\u03c4\u03ad\u03b1\u03c1, \u03c3\u03c4\u03ad\u03b1\u03c4\u03bf\u03c2 (=grasso), \u03c6\u03c1\u03ad\u03b1\u03c1 (=pozzo), \u1f04\u03bb\u03b5\u03b9\u03c6\u03b1\u03c1 (=unguento), \u1f26\u03bc\u03b1\u03c1 (=giorno), \u03bf\u1f56\u03b8\u03b1\u03c1 (=seno, grappolo). Questi originariamente erano temi in \u03c1 che hanno subito in solito ampliamento \"nt\".&lt;br&gt;\nAnalogamente anche sostantivi come \u03c3\u03ba\u1ff6\u03c1, \u03c3\u03ba\u03b1\u03c4\u03cc\u03c2 (=sterco),\u1f55\u03b4\u03c9\u03c1, \u1f55\u03b4\u1fb0\u03c4\u03bf\u03c2 (=acqua) seguono la flessione di \u1f27\u03c0\u03b1\u03c1,\u1f27\u03c0\u03b1\u03c4\u03bf\u03c2, ma presentano al retto singolare il grado forte della radice, secondo il fenomeno dell'apofonia qualitativa.&lt;br&gt;\nInvece i sostantivi come \u03b4\u03cc\u03c1\u03c5, \u03b4\u03cc\u03c1\u03b1\u03c4\u03bf\u03c2 (=lancia/nave) e \u03b3\u03cc\u03bd\u03c5, \u03b3\u03bf\u03bd\u03b1\u03c4\u03bf\u03c2 (=ginocchio, cfr. latino genu, us) erano originariamente temi in vocale \u03c5 che per\u00f2 subisce il solito ampliamento \"nt\"&gt;\u03b1\u03c4, davanti al quale la \u03c5 si consonantizza in F (digamma), che cade.\nAggettivi in dentale.\nEsistono pochi aggettivi in dentale, a una o due terminazioni.\nLa flessione che presentano segue quella dei sostantivi.&lt;br&gt;L'aggettivo a due uscite \u1f04\u03c7\u03b1\u03c1\u03b9\u03c2, \u1f04\u03c7\u03b1\u03c1\u03b9 presenta un nominativo maschile-femminile sigmatico e un neutro come puro tema \nGli aggettivi pi\u00f9 comuni ad una uscita sono , -\u03b7\u03c4\u03bf\u03c2, \"povero\" e , -, \"fuggitivo\".\nTemi in nasale e dentale.\nI temi in nasale e dentale (uscita -\u03bd\u03c4), si dividono in quattro gruppi:\nTemi in -\u03b1\u03bd\u03c4.\nI temi in -\u03b1\u03bd\u03c4 sono esclusivamente maschili, con nominativo singolare sigmatico (e conseguente caduta della nasale + dentale) e vocativo singolare costituito dal puro tema. &lt;br&gt; \nSi illustra un esempio di declinazione con , -\u03b1\u03bd\u03c4\u03bf\u03c2, \"gigante\".\nTemi in -\u03b5\u03bd\u03c4.\nI temi in -\u03b5\u03bd\u03c4 sono costituiti solamente da aggettivi e participi, con nominativo singolare sigmatico (e conseguente caduta della nasale + dentale). Il vocativo corrisponde al puro tema privo della dentale finale.\nTemi in -\u03b9\u03bd\u03b8.\nI rari temi in -\u03b9\u03bd\u03b8 contengono pochi sostantivi, caratterizzati dalla particolare uscita in -\u03bd\u03c2.&lt;br&gt;\nTra questi si elencano , -, \"verme\" e , -\u03b9\u03bd\u03b8\u03bf\u03c2, \"cesta di vimini\". &lt;br&gt;\nNel corso dell'evoluzione della lingua greca, questi termini hanno sub\u00ecto la caduta della \u03bd.&lt;br&gt;\nIl nominativo singolare \u00e8 sigmatico, e il vocativo singolare \u00e8 costituito del puro tema privo della \u03b8.\nTemi in -\u03bf\u03bd\u03c4.\nI temi in -\u03bf\u03bd\u03c4 sono formati da nomi esclusivamente maschili, alcuni aggettivi e numerosi participi.&lt;br&gt;\nI sostantivi hanno nominativo singolare asigmatico e apofonia, che provoca l'allungamento della vocale finale.&lt;br&gt;\nIl vocativo singolare oscilla tra le forme in vocale breve (puro tema) nei nomi baritoni e quelle in vocale lunga nei nomi ossitoni.&lt;br&gt;\nNel dativo plurale la nasale e la dentale cadono, dando vita alla contrazione \u03bf\u03c5.&lt;br&gt;\nDi seguito \u00e8 declinato , -\u03bf\u03bd\u03c4\u03bf\u03c2, \"leone\".\nA ci\u00f2 si aggiunge la particolare declinazione di /, , \"dente, zanna\", che presenta il nominativo sigmatico. &lt;br&gt; Da notare anche il vocativo singolare.\nTemi in -\u03c5\u03bd\u03c4.\nI temi in -\u03c5\u03bd\u03c4 sono formati unicamente da participi presenti.&lt;br&gt;\nSono perlopi\u00f9 forme participiali di verbi in -\u03bc\u03b9 con presente suffissale, come , \"mostro, dimostro\" o , \"spengo\".\nHanno nominativo singolare sigmatico, con caduta della nasale e della dentale, e apofonia, che provoca l'allungamento della vocale finale. Il nominativo singolare neutro \u00e8 costituito dal puro tema privo della \u03c4.&lt;br&gt;\nIl vocativo singolare e plurale di tutti i generi corrisponde al nominativo.&lt;br&gt;\nL'accento tende a rimanere nella sua originaria posizione lungo tutta la flessione, eccetto al genitivo plurale femminile, in cui si sposta sull'ultima sillaba diventando circonflesso (perisp\u00f2mena).&lt;br&gt;\nTemi in -\u03c5\u03bd\u03b8.\nSi noti la presenza dei rari temi in -\u03c5\u03bd\u03b8, quale il nome di citt\u00e0 , -\u03c5\u03bd\u03b8\u03bf\u03c2, \"Tirinto\", uno dei pochissimi a contenere la coppia di consonanti -\u03bd\u03c2. &lt;br&gt;\nProveniente da una delle prime forme della lingua greca, nell'attico classico si \u00e8 evoluto in , andando ad allungare la vocale \u03c5 e facendo scomparire la \u03bd.&lt;br&gt;\nIl nominativo \u00e8 sigmatico, mentre il vocativo presenta il puro tema privato della \u03b8.&lt;br&gt;\n\u00c8 sotto riportata la declinazione del termine.\nTemi in liquida.\nSi tratta di nomi maschili, femminili e neutri, con puro tema terminante in \u03bb o \u03c1. Si usa il termine \"liquida\" in riferimento al fatto che i sostantivi con i temi caratterizzati dalle consonanti \u03bb-\u03c1 e nasali \u03bc-\u03bd sono soggetti a frequentissimi cambiamenti consonantici durante la declinazione, per la \"liquidit\u00e0\", ossia malleabilit\u00e0 di tali consonanti \u03bb-\u03c1 e \u03bc-\u03bd nell'alfabeto greco, nel fondersi con le altre consonanti del radicale o delle desinenze. Nello specifico le consonanti mute.\nAl nominativo singolare la maggior parte di essi allunga la vocale predesinenziale, ossia prima della desinenza, per apofonia. Nella declinazione regolare dei temi in liquida -\u03bb, esiste l'attestazione del solo termine \u1f05\u03bb\u03c2\nTemi in \u03bb.\nL'unico tema in \u03bb attestato \u00e8 , , \"sale\", \"mare\" (al plurale \"facezie\"), declinato qui sotto. Il termine vuole dire sia \"sale\" che \"mare\" in quanto indica qualcosa di salato, come lo stesso mare. Ovviamente questo oltre a un termine in liquida, \u00e8 anche sigmatico, come si vede dall'uscita del nominativo singolare, desinenza che si vede anche nel dativo plurale uscente in -\u03c3\u03af, quindi una parola ossitona.\nTemi in \u03c1.\nPer i sostantivi in \u03c1, il nominativo singolare \u00e8 asigmatico e l'ultima vocale del tema \u00e8 allungata. Tuttavia non sono sempre apofonici in tutta la flessione: i sostantivi asigmatici regolari hanno l'apofonia solamente nel nominativo, per il resto no.&lt;br&gt;\nIl vocativo singolare \u00e8 dato dal puro tema. &lt;br&gt;\nPer quanto riguarda alcuni sostantivi, come , -, \"salvatore\", la vocale lunga viene conservata in tutti i casi. \nSotto sono elencate le declinazioni di sostantivi di vario genere.&lt;br&gt;\nIl primo termine \u00e8 il femminile , , \"fiera, belva\". Tutti i sostantivi composti di \u03b8\u03ae\u03c1 hanno la vocale del radicale non apofonica, in quanto \u00e8 sempre stata lunga in -\u03b7 (non era come si \u00e8 pensato una -\u03b5 allungatasi apofonicamente). Infatti le parole di questo gruppo di liquide, con il radicale in -\u03b8\u03b5\u03c1 indicano un significato completamente diverso.\nTuttavia ci sono eccezioni, per cui di ogni sostantivo di questo gruppo, occorre controllarne il radicale originario. Nel caso di \u03b1\u1f30\u03b8\u03ae\u03c1 \u03b1\u1f30\u03b8\u03ad\u03c1\u03bf\u03c2, la vocale tematica \u00e8 breve: \u03b5, e quindi l'alternanza apofonica nella declinazione varia a seconda della posizione nell'accento nella penultima sillaba, e in relazione alla quantit\u00e0 lunga o breve della vocale della desinenza (la vocale \u00e8 lunga \u03b7 nel nominativo e vocativo singolare); da altri casi come il sostantivo \u03c3\u03c9\u03c4\u03ae\u03c1 (salvatore) bisillabo, sempre in relazione a rispettare le norme della legge del trisillabismo e le quantit\u00e0 vocaliche, se l'ultima vocale sillabica \u00e8 breve, l'accento sar\u00e0 circonflesso (si veda l'accusaitvo singolare del sostantivo), per \"legge sot\u00e8ra\" o del trocheo finale (metricamente - U).\nDi s\u00e9guito \u00e8 invece declinato il sostantivo maschile , -\u03bf\u03c1\u03bf\u03c2, \"oratore\".\nIn ultimo, il sostantivo neutro , -\u03bf\u03c1\u03bf\u03c2, \"cuore\".\nParticolarit\u00e0.\nEsistono un gruppo di sostantivi neutri in liquida, il cui radicale proviene da un originario indoeuropeo *r\u00b0 sonante, solo per il nominativo e vocativo singolare; per gli altri casi della declinazione, il tema indeuropeo originario si \u00e8 evoluto in *n\u00b0t. E si sa che il n\u00b0 sonante posto in relazione con vocale del radicale, si vocalizza; nella questione di tali gruppi fi sostantivi in liquida irregolare, il tema evolve in -\u1fb0\u03c4; e la declinazione per analogia segue quella dei temi in dentale.\nQuesto fenomeno riguarda certi sostantivi neutti irregolari come \u1f27\u03c0\u03b1\u03c1 \u1f25\u03c0\u1fb0\u03c4\u03bf\u03c2 (fegato), oppure \u03b4\u03cc\u03c1\u03c5 \u03b4\u03cc\u03c1\u03b1\u03c4\u03bf\u03c2, \u03b3\u03cc\u03bd\u03c5 \u03b3\u03cc\u03bd\u03b1\u03c4\u03bf\u03c2 (*\u03b3\u03bf\u03bd + digamma originario che cade + *n\u00b0\u03c4 [evoluzione in -\u03b1\u03c4] + o\u03c2 = *\u03b3\u03bf\u03bd + \u03b1\u03c4 + o\u03c2; o ancora il sostantivo \u1fe0\u0314\u0301\u03b4\u03c9\u03c1 \u1fe0\u0314\u0301\u03b4\u1fb0\u03c4\u03bf\u03c2.\nDa questi due temi originari indeuropei: *r\u00b0 per i casi retti (nominativo, accusativo e vocativo singolare neutro) e *n\u00b0t poi evoluto e declinato per analogia coi temi in dentale, si ha questo sotogruppo di temi in consonante liquida.\nTemi in \u03c1 con apofonia.\nI temi in \u03c1 apofonici sono sei, tutti caratterizzati da diversi fenomeni che comportano il mutamento delle vocale che precede l'uscita. Essi sono principalmente termini di parentela: , , \"padre\", , , \"madre\", , , \"ventre\", , , \"stella\", , , \"figlia\", , , \"uomo, marito\".\nI gradi apofonici che essi mostrano sono tre:\nAl vocativo tutti i sostantivi ritraggono l'accento quanto pi\u00f9 possibile: ha quindi il vocativo .&lt;br&gt;\nDi s\u00e9guito sono declinati due sostantivi, il maschile , , \"padre\" e quello femminile , , \"madre\".\nParticolarit\u00e0.\nSe in una parola dovesse esserci \u03bc + \u03c1, la fusione verterreb a favore di \u03c1, \u03bc \u00e8 una labiale; in questo caso gli Attici hanno scelto come consonante di mezzo \u03b2, imponendola nella lingua greca (es: \u1f04\u03bc\u03b2\u03c1\u03bf\u03c4\u03bf\u03c2). Quindi si ha la declinazione:\nViene quindi declinato in tal modo:\nAggettivi.\nEsistono solamente pochi aggettivi in liquida e possono avere due o tre terminazioni.\nLa loro flessione corrisponde a quella dei sostantivi, e il nominativo corrisponde al puro tema. &lt;br&gt;\nPer quanto riguarda il femminile , esso va declinato come un sostantivo della prima declinazione con \u03b1 breve puro:\nTemi in nasale.\nSi tratta di nomi maschili e femminili con tema in -\u03bc/\u03bd, o con puro tema terminante in \u03bd.\nAl nominativo e vocativo singolare la maggior parte di essi allunga la vocale predesinenziale, ossia prima della desinenza, per apofonia.&lt;br&gt;\nI sostantivi in -\u03b9\u03bd non mostrano allungamento organico e hanno il nominativo sigmatico (per esempio , -, \"delfino\").&lt;br&gt;\nFra i temi in nasale si verifica inoltre un fenomeno analogo a quello dei temi in -\u03c1: i nomi ossitoni hanno nominativo e vocativo identici, mentre i baritoni hanno nel vocativo il puro tema. &lt;br&gt;\nAl dativo plurale si verifica la caduta della nasale.\nDi seguito sono declinati alcuni sostantivi. Il primo \u00e8 un maschile ossitono, , -, \"comandante, condottiero\".\nSotto il sostantivo maschile baritono \u03b4\u03b1\u03af\u03bc\u03c9\u03bd, -\u03bf\u03bd\u03bf\u03c2, \"demone, divinit\u00e0\".\nPer i temi in -\u03b9\u03bd \u00e8 declinato il maschile \u03b4\u03b5\u03bb\u03c6\u03af\u03c2, -\u03af\u03bd\u03bf\u03c2, \"delfino\".\nParticolarit\u00e0.\nGli unici nomi che conservano l'antica declinazione apofonica dei temi in nasale sono , , \"cane, cagna e \u1f00\u03c1\u03ae\u03bd, \u1f00\u03c1\u03bd\u03cc\u03c2, \"agnello\".\nAggettivi.\nEsistono alcuni aggettivi a due terminazioni e pochi a tre, con flessione identica a quella dei sostantivi.\nTemi in sibilante.\nI temi in sibilante continuano una declinazione ereditata diffusamente da numerose sottofamiglie linguistiche dell'indoeuropeo.&lt;br&gt; La maggior parte dei sostantivi \u00e8 di genere neutro, ma non mancano maschili (per lo pi\u00f9 nomi propri di persona) e femminili.\nI nomi in sibilante elidono il sigma -\u03c3, poich\u00e9 in posizione intervocalica, e si verifica la contrazione fra le vocali della radice e quelle delle desinenze. Nel dativo plurale, inoltre, il gruppo -\u03c3\u03c3- (primo sigma appartenente al tema, il secondo alla desinenza) passa a -\u03c3- (semplificazione delle geminate). C'\u00e8 alternanza di due gruppi di nomi: quelli neutri con alternanza timbrica -\u03bf nei casi retti, e negli altri casi con l'alternanza timbrica in -\u03b5.\nTemi in -\u03b5\u03c2.\nI temi in -\u03b5\u03c2 sono prevalentemente neutri, con la presenza di alcuni nomi propri maschili e un solo nome comune femminile. Tra questi temi si ricorda \u03b3\u03ad\u03bd\u03bf\u03c2, di cui sigma finale fa parte del tema stesso, e non \u00e8 la classica desinenza del nominativo -\u03c2, essendo appunto un termine neutro.\nNomi neutri.\nI neutri in -\u03b5\u03c2 sono caratterizzati da apofonia qualitativa; nei casi diretti del singolare presentano infatti la terminazione -\u03bf\u03c2, che \u00e8 la radice pura al grado forte dell'apofonia. &lt;br&gt;\nSotto \u00e8 illustrata la declinazione del sostantivo , -\u03bf\u03c5\u03c2, \"genere, stirpe\" (con alternanza timbrica -\u03bf/\u03b5; ad esempio per il nominativo e vocativo singolare la vocale timbrica \u00e8 \u03bf). Il tema del nominativo singolare \u00e8 quello che dunque si vede; per gli altri casi del genitivo, dativo ecc singolari e plurali, e del nominativo, accusativo e vocativo plurali, la formula \u00e8: radicale \u03b3\u03b5\u03bd + \u03b5 (vocale timbrica per gli altri casi a differenza del nom.-voc. sing.) + desinenza. Ad esempio nel genitivo singolare \u00e8 *\u03b3\u03b5\u03bd\u03b5 + \u03c3 intervocalico originario + desinenza -\u03bf\u03c2 = \u03b3\u03ad\u03bd\u03b5\u03c3\u03bf\u03c2 = caduta di sigma e contrazione delle vocali, senza che l'accento si sposti per questioni di legge del trisillabismo = \u03b3\u03ad\u03bd\u03bf\u03c5\u03c2. Nel genitivo plurale invece per contrazione con vocale lunga -\u03c9 della desienza -\u03c9\u03bd, anche l'accento si sposta, ed evolve in circonflesso = \u03b3\u03b5\u03bd\u1ff6\u03bd.\nNomi maschili.\nI sostantivi maschili sono esclusivamente nomi propri di persona.&lt;br&gt;\nAl nominativo singolare i nomi presentano, per alternanza quantitativa, l'allungamento della vocale predesinenziale.&lt;br&gt;\nIl vocativo singolare corrisponde al puro tema, con l'accento ritratto.&lt;br&gt;\nA causa della presenza della sigma intervocalica, le uscite subiscono le contrazioni sopra enunciate.&lt;br&gt;\nDi seguito \u00e8 declinato il nome proprio , -\u03bf\u03c5\u03c2, \"Socrate\".\nParticolarit\u00e0.\nI nomi propri maschili in -\u03f0\u03bb\u1fc6\u03c2 hanno una declinazione particolare, poich\u00e9 derivano da un'antica forma con \u03dd.&lt;br&gt;\nCome dimostrazione viene declinato il nome \u1f29\u03c1\u03b1\u03f0\u03bb\u1fc6\u03c2, -\u03ad\u03bf\u03c5\u03c2, \"Eracle\".\nNomi femminili.\nEsiste un solo sostantivo femminile, talora inteso anche come aggettivo, ossia , -\u03bf\u03c5\u03c2, \"trireme\".&lt;br&gt;\nPresenta, come per i nomi maschili, l'allungamento della vocale predesinenziale per alternanza quantitativa e le contrazioni fra vocali. &lt;br&gt;\nIl vocativo coincide con il puro tema.&lt;br&gt;\nDa notare che al genitivo plurale e duale e al dativo duale l'accento \u00e8 ritratto, a differenza di quanto avviene per gli altri sostantivi in sibilante.\nAggettivi.\nGli aggettivi in -\u03b5\u03c2 sono unicamente a due terminazioni e in gran parte ossitoni. &lt;br&gt;\nLa declinazione dei maschili e femminili corrisponde a quella dei sostantivi. Quella dei neutri differisce da quella dei sostantivi solo per l'assenza dell'apofonia quantitativa ai casi retti del singolare, con normale esito -\u03b5\u03c2 invece che -\u03bf\u03c2.\nTemi in sibilante in -\u03b1\u03c2.\nI temi in -\u03b1\u03c2 sono esclusivamente neutri, e sono tra i pi\u00f9 anticamente attestati, di questo genere.&lt;br&gt; \nI casi retti del singolare sono caratterizzati dal puro tema, quindi l'\u03b1 non subisce variazioni apofoniche, e inoltre non sono sigmatici, perch\u00e9 il sigma finale -\u03c2 fa parte dello stesso tema. Alcuni sostantivi presentano doppia uscita, una in sibilante e l'altra in dentale.&lt;br&gt;\nViene declinato il sostantivo , -\u03c9\u03c2/\u03b1\u03c4\u03bf\u03c2, \"corno, ala dell'esercito\".\nPer quanto riguarda alcuni temi in -\u03b1\u03c2 come \u03ba\u03ad\u03c1\u03b1\u03c2, dal VI secolo a.C. alcuni di questi fubirono una normalizzazione per analogia, vebendo declinati come dei nomi con tema in dentale -\u03c4\u03bf\u03c2, per cui in alcune declinazioni tarde, il genitivo di \u03ba\u03ad\u03c1\u03b1\u03c2 \u00e8 \u03ba\u03ad\u03c1\u03b1\u03c4\u03bf\u03c2.\nTemi in -\u03bf\u03c2.\nI temi in -\u03bf\u03c2 sono pochi nomi maschili e femminili di numero unicamente singolare, e non sono apofonici nel radicale, se non al nominativo (diversamente da \u03b3\u03ad\u03bd\u03bf\u03c2): i maschili sono , \"risata\", , \"sudore\", , \"pelle\" (pu\u00f2 anche essere declinato come un nome in dentale, , ); i femminili sono , -, \"pudore\" ed , -, \"aurora, oriente\" (quest'ultimo \u00e8 stato sostituito da , , facente parte della declinazione attica). \nIl nominativo singolare \u00e8 caratterizzato da apofonia, che allunga la vocale predesinenziale. Il vocativo non \u00e8 uguale al nominativo, mantenendo il puro tema per distinguersi.&lt;br&gt;\n\u00c8 declinato , -, \"aurora, oriente\".\nNella declinazioni dei temi in -\u03b5\u03c2 e in dittongo, gli incontri vocalici sono frequentissimi, per caduta di sigma intervocalico tra la vocale del radicale e la vocale iniziale della desinenza. Le desinenze infatti sono, contando il sigma intervocalico che le precede:\nDalla caduta del sigma intervocalico, ci sono le varie fusioni della vocale tematica + vocale iniziale di desinenza + fenomeni di spostamento o allungamento dell'accento da acuto a circonflesso.\nTemi in vocale.\nI temi in vocale della terza declinazione possono presentare due uscite, in -\u03b9 o in -\u03c5.&lt;br&gt;\nEssi si dividono in due gruppi:\nTemi senza apofonia.\nI temi senza apofonia sono costituiti prevalentemente da sostantivi maschili, femminili e neutri in -\u03c5, con una minoranza in -\u03b9, che conservano la vocale debole per tutta la declinazione.&lt;br&gt;\nMaschili e femminili hanno nominativo singolare sigmatico e accusativo singolare in -\u03bd.&lt;br&gt;\nSi noti anche che l'accusativo maschile e femminile plurale esce in -\u03c2, esito di cadute.&lt;br&gt;\nSotto \u00e8 declinato il maschile/femminile , , \"pecora\", anticamente scritto (si noti presenza di un \u03dd intervocalico che \u00e8 caduto e la somiglianza con l\"'ovis\" latino).\nPer quanto riguarda i temi in -\u03c5 \u00e8 declinato , - \"pesce\".\nParticolarit\u00e0.\nNe sono state trovate svariate testimonianze risalenti all'epoca delle persecuzione dei cristiani nell'impero romano (I-IV secolo).&lt;br&gt;\nEra utilizzato per nascondere il messaggio religioso, cos\u00ec che le autorit\u00e0 pagane non potessero riconoscere i fedeli cristiani.\nTemi con apofonia.\nI temi con apofonia sono costituiti prevalentemente da sostantivi e aggettivi di ogni genere.&lt;br&gt;\nSono caratterizzati da apofonia, che alterna fra loro vocali predesinenziali diverse (la -\u03b9 e la -\u03c5 restano nei casi retti del singolare, mentre negli altri casi sono sostituite dalla -\u03b5).\nTemi in vocale breve -\u03b9.\nI temi in -\u03b9 breve sono prevalentemente femminili e a volte presentano, come gi\u00e0 affermato, il fenomeno dell'apofonia (da \u03b9 passano a \u03b5 che \u00e8 il risultato di un'abbreviazione per legge di Osthoff del grado allungato \u03b7, come si vedr\u00e0 ad es. in \u03c0\u03cc\u03bb\u03b9\u03c2).&lt;br&gt;Non sempre l'apofonia \u00e8 presente, come nel caso del sostantivo \u1f44\u03ca\u03c2 \u1f44\u03ca\u03bf\u03c2 (pecora), generatosi dal tema originario in *\u03bf\u03dd\u03b9 (radicale analogo al latino \"ovis\" per ovino, avendo il digamma il valore vocalico di /w/); qui il digamma scompare senza lasciare traccia, e senza influenzare il fenomeno vocalico e della posizione dell'accento, rendendo la declinazione regolare. Nei sostantivi con tema apofonico in -\u03b9, cio\u00e8 \u03c0\u03cc\u03bb\u03b9\u03c2 e \u1f55\u03b2\u03c1\u03b9\u03c2, l'alternanza vocalica apofonica -\u03b9/\u03b5 avviene solo nei casi retti del singolare (nominativo, accusativo e vocativo), per il resto c'\u00e8 l'\u03b5. Dall'antico caso locativo (scomparso poi nel greco, che aveva origine ideuropea) di \u03c0\u03cc\u03bb\u03b7\u03b9 rintracciato in Omero, si ricava il genitivo singolare antico che, insieme agli altri casi, non aveva ancora subito la riduzione quantitaviva per legge di Osthoff, ossia \u03c0\u03cc\u03bb\u03b7\u03bf\u03c2 = \u03c0\u03cc\u03bb\u03b5\u03c9\u03c2 con metatesi per Osthoff.\nNel duale del nominativo-accusativo-vocativo, e del nominativo plurale, dei temi in -\u03b9, prendendo sempre in esempio \u03c0\u03cc\u03bb\u03b9\u03c2, avviene l'incontro della vocale -\u03b9 del radicale con un originario *j intervocalico, prima di unirsi alla desinenza breve -\u03b5\u03c2 = *\u03c0\u03bf\u03bb\u03b9 + evoluzione di \u03b9 in \u03b5 davanti a j + \u03b5\u03c2 = caduta di j intervocalico e allungamento in dittongo -\u03b5\u03b9 per contrazione di \u03b5 + \u03b5 della vocale tematica + vocale di desinenza = *\u03c0\u03bf\u03bb\u03b5 + \u03b5\u03c2 = \u03c0\u03cc\u03bb\u03b5\u03b9\u03c2, dove l'accento rimane in posizione originaria per non violare, nel caso si fosse spostato evolvendo da acuto in circonflesso, le regole dei tre tempi della legge del trisillabismo. Uguale fenomeno di contrazione delle vocali avviene nell'accusativo plurale, dove si ha \u03c0\u03cc\u03bb\u03b5\u03b9\u03c2: *\u03c0\u03bf\u03bb + \u03b5 (vocale tematica apofonica evoluta di grado da -\u03b9) + n\u00b0\u03c2, ossia la desinenza arcaica indeuropea della n sonante, che in posizione intervocalica cade senza trasformarsi, provocando l'allungamento di compenso di -\u03b5 in -\u03b5\u03b9 = \u03c0\u03bf\u03bb\u03b5 + \u03bd\u03c2 = caduta di \u03bd + allungamento vocalico in dittongo = \u03c0\u03cc\u03bb\u03b5\u03b9\u03c2.\nLa declinazione dei temi in -\u03b9 breve viene presa a modello per analogia dalle declinazioni di altri temi in vocale, come in -\u03c5 breve oppure in -\u03bf\u03c5.\nMaschili e femminili hanno nominativo singolare sigmatico che finisce in -\u03c2.&lt;br&gt;\nI casi retti del plurale di ciascun genere (per questo si vedano anche gli aggettivi della II classe) presentano la medesima uscita a s\u00e9guito di varie contrazioni con l'antica lettera j: \u03b5 + j = allungamento in -\u03b5\u03b9 nel nominativo, accusativo e vocativo plurale.\nLa metatesi quantitativa di abbreviazione della vocale lunga -\u03b7 in -\u03b5 (es. genitivo plurale \u03c0\u03cc\u03bb\u03b5\u03c9\u03bd da *\u03c0\u03bf\u03bb\u03b7\u03c9\u03bd, che viola in tutti i sensi la legge del trisillabismo) ha dato vita a mutazioni legate alla quantit\u00e0 vocalica, e in alcuni casi alla posizione dell'accento.&lt;br&gt;\nSotto \u00e8 riportata la declinazione del femminile , -\u03b5\u03c9\u03c2, \"citt\u00e0 - comunit\u00e0\".\nPer quanto riguarda i neutri, \u00e8 declinato , -\u03b5\u03c9\u03c2, \"pepe\".\nTemi in vocale breve -\u03c5.\nI temi in -\u03c5 breve (che presentano apofonia, a volte alternano il grado medio in -\u03b5\u03c5) e lunga (che non presentano apofonia), maschili, femminili e neutri. Nei temi apofonici, che hanno un'origine in *\u03dd e *\u03b5\u03dd, mantengono il digamma poi vocalizzato in -\u03c5 nei casi retti (nominativo e vocativo singolare), hanno un'alternanza di \u03c5 breve (grado debole apofonico) ed -\u03b5\u03c5 (grado medio allungato); ma in quest'ultimo caso quando si va a declinare, non si possono soddisfare le tipiche forme fonetiche delle leggi di limitazione, latrimenti nel genitivo singolare di \u03c0\u03c1\u03ad\u03c3\u03b2\u03c5\u03c2 si avrebbe un improbabile \u03c0\u03c1\u03b5\u03c3\u03b2\u03ad\u03c5\u03bf\u03c2; e si sa che il gruppo -\u03b5\u03c5 metricamente e fonologicamente non si considera come un dittongo, ma come due vocali distinte.&lt;br&gt;\nIl tema \u03dd diventa -\u03c5 nei casi retti del singolare (nominativo e vocativo con puro tema), ed \u00e8 al grado zero se si realizza consonanticamente, e debole se si realizza vocalmente; invece *\u03b5\u03dd \u00e8 al grado medio, che si realiza consonanticamente; se si realizza vocalmente il grado \u00e8 pi\u00f9 che medio, nei casi della declinazione all'infuori di nominativo, accusativo e vocativo al singolare: quindi genitivo e dativo (e duale G.D.).\nMaschili e femminili hanno nominativo singolare sigmatico (\u03c0\u03c1\u03ad\u03c3\u03b2\u03c5\u03c2, \u1f30\u03c7\u03b8\u03cd\u03c2).&lt;br&gt;\n\u03a0\u03c1\u03ad\u03c3\u03b2\u03c5\u03c2 e sostantivi simili in -\u03c5 derivano da un originario tema in *\u03c0\u03c1\u03b5\u03c3\u03b2\u03dd\u03c2, e presenta apofonia tematica in -\u03c5/\u03b5, che vanno a unirsi alle vocali delle desinenze della declinazione; nella declinazione questi nomi seguono per analogia quella dei temi in -\u03b9 breve (\u03c0\u03cc\u03bb\u03b9\u03c2 \u03c0\u03cc\u03bb\u03b5\u03c9\u03c2).\nIl nominativo singolare neutro corrisponde al puro tema.&lt;br&gt; Nel caso accusativo singolare e plurale, con l'originale desinenza indeuropea *n\u00b0 / *n\u00b0\u03c2, la n sonante si vocalizza in \u03b1 breve, e contrae con il digamma del tema, fondendosi in una -\u03c5 breve = \u03c0\u03c1\u03ad\u03c3\u03b2\u03c5\u03bd (acc. sing.) e \u03c0\u03c1\u03ad\u03c3\u03b2\u03b5\u03b9\u03c2 (acc. plu.), in cui si ha *\u03c0\u03c1\u03b5\u03c3\u03b2\u03b5\u03dd + \u03b1 breve (da n\u00b0) + \u03c2 = caduta di digamma intervocalico, con allungamento di compenso della vocale finale del tema radicale -\u03b5 = \u03b5\u03b9 + assimilazione della vocale \u03b1 breve della desinenza = *\u03c0\u03c1\u03b5\u03c3\u03b2 + \u03b5\u03b9\u03b1\u03c2 = \u03c0\u03c1\u03ad\u03c3\u03b2\u03b5\u03b9\u03c2, dove l'accento non si sposta perch\u00e9 allungandosi in circonflesso nell'ultima sillaba violerebbe la norma dei tre tempi della legge del trisillabismo.\nI casi retti del plurale di ciascun genere presentano la medesima uscita a s\u00e9guito di varie contrazioni con l'antica lettera \u03dd. Altri sostantivi con questo tema in -\u03c5 breve sono \u1fb0\u0313\u0301\u03c3\u03c4\u1fe0 \u1fb0\u0313\u0301\u03c3\u03c4\u03b5\u03c9\u03c2 (che \u00e8 neutro), \u03c3\u03c4\u03ac\u03c7\u03c5\u03c2 \u03c3\u03c4\u03ac\u03c7\u03c5\u03bf\u03c2, \u03ba\u03af\u03c2 \u03ba\u03b9\u03cc\u03c2 e \u03c3\u1fe6\u03c2 \u03c3\u03c5\u03cc\u03c2.&lt;br&gt;\nSotto \u00e8 riportata la declinazione del femminile , -\u03b5\u03c9\u03c2, \"braccio, gomito\".\nPer i neutri, , -\u03b5\u03c9\u03c2, \"cittadella\".\nAggettivi.\nEsistono diversi aggettivi in -\u03c5, esclusivamente a tre terminazioni.&lt;br&gt;\nDal momento che hanno apofonia, il maschile e il neutro sono declinati come i sostantivi con lo stesso tema.&lt;br&gt;\nSi noti per\u00f2, al genitivo singolare, la presenza della vocale breve \u03bf , al posto della consueta \u03c9.&lt;br&gt;\nAi casi retti del neutro plurale \u03b5 e \u03b1 non subiscono contrazioni.&lt;br&gt;\nIl femminile si declina come i nomi in -\u03b1 breve impuro della prima declinazione.&lt;br&gt;\nTemi in dittongo.\nI temi in dittongo della terza declinazione sono costituiti dall'unione delle vocali forti a quelle deboli (\u03b9 e \u03c5').\nEssi si dividono in tre gruppi:\nIn aggiunta ad essi:\nHanno la caratteristica di possedere il nominativo sigmatico e di non presentare apofonia.&lt;br&gt;\nSi ritiene che tutti questi nomi siano stati influenzati, in origine, dalla presenza del digamma (\u03dd).\nTemi in dittongo -\u03b1\u03c5.\nI temi in -\u03b1\u03c5 sono esclusivamente \"femminili\", con nominativo sigmatico, provengono da un originario tema *\u03b1\u03c5 lungo (che nella declinazione tende a evolvere tuttavia in -\u03b7\u03c5) derivante a sua volta da *\u03b1\u03dd. Inoltre questi termini femminili non sono soggetti ad apofonia nel nominativo, ma l'irregolarit\u00e0 nei casi nel restante della declinazione deriva dagli esiti degli incontri vocalici con la caduta del digamma e la conseguente metatesi quantitativa per legge di Osthoff.&lt;br&gt;\nL'accusativo singolare \u00e8 in -\u03bd e quello plurale in -\u03c2, per particolari fenomeni fonetici dovuti alla scomparsa del digamma. Esempi di questi termini sono, tra i pi\u00f9 noti, \u03bd\u03b1\u1fe6\u03c2 e \u03b3\u03c1\u03b1\u1fe6\u03c2.&lt;br&gt;\nL'esempio di declinazione \u00e8 con , , \"vecchia\".\nParticolarit\u00e0.\nLo stesso lavoro avviene per termini, con tema in vocale, da un originario *-\u03b7\u03c5 &lt; *-\u03b7\u03dd, poi abbreviatosi in -\u03b5\u03c5, e in alcuni casi come nel dorico e ionico in -\u03b1\u03c5 con \u03b1 comunque lungo, quali: \u03b2\u03bf\u1fe6\u03c2, \u03c7\u03bf\u1fe6\u03c2. Particolari casi con sostantivi dal tema in -\u03c9\u03c5 da un originario *\u03c9\u03dd; questi sostantivi sono, per ragioni di rispetto del trisillabismo, o monosillabi o bisillabi: \u03b4\u03bc\u03ce\u03c2, \u03ba\u03ac\u03bb\u03c9\u03c2 (da non confondere con il termine di II declinazione \u03ba\u03b1\u03bb\u03cc\u03c2) ed \u1f25\u03c1\u03c9\u03c2 \u1f25\u03c1\u03c9\u03bf\u03c2.\n\u00c8 qui illustrata la declinazione di \u03bd\u03b1\u1fe6\u03c2:\nTemi in dittongo -\u03b5\u03c5.\nI temi in -\u03b5\u03c5 sono esclusivamente maschili, con nominativo sigmatico. Derivano da un originario tema in *-\u03b7\u03c5 &lt; *-\u03b7\u03dd, poi abbreviatosi in -\u03b5\u03c5&lt;br&gt;\nIl genitivo singolare si trova espresso in -\u03c9\u03c2 per metatesi quantitativa (nell'es. di \u03b2\u03b1\u03c3\u03b9\u03bb\u03b5\u03cd\u03c2 al gen. sing = \u03b2\u03b1\u03c3\u03b9\u03bb + \u03b7\u03dd + \u03bf\u03c2 = caduta di digamma davanti a vocale della desinenza -\u03bf\u03c2 + metatesi quantitativa delle vocali per legge di Osthoff = \u03b2\u03ac\u03c3\u03b9\u03bb + \u03b5 + \u03bf\u03c2 = \u03b2\u03b1\u03c3\u03b9\u03bb + \u03b5 + \u03c9\u03c2), dovuta anche ad una legge di Hermann Osthoff sulla metatesi quantitaviva delle vocali di parola, la quale afferma che in un dittongo segu\u00ecto da consonante la prima vocale, se lunga, viene abbreviata, per rispettare le quantit\u00e0 vocaliche e dell'accento nelle ultime tre sillabe di parola (legge del trisillabismo). L'abbreviamento del tema -\u03b7, per legge di Osthoff, dopo caduta del digamma nell'incontro con vocale di desinenza, e conseguente contrazione vocalica, interessa tutta la declinazione dei sostantivi, aventi questo particolare tema in dittongo&lt;br&gt;\nL'accusativo singolare \u00e8 in -\u03b1 e quello plurale in -\u03b1\u03c2, formatisi dalla vocalizzazione della n\u00b0 sonante indeuropea a contatto con consonante del digamma.&lt;br&gt;\nCome modello viene sotto utilizzato , -, \"re - signore - sovrano\".\nParticolarit\u00e0.\nL'irregolarit\u00e0 di nomi come questi \u00e8 da riportare alle particolarit\u00e0 della declinazione del dialetto eolico, riconducibile a Omero, e poi alla schiera dei lirici Saffo, Alceo, Anacreonte; infatti in Omero troviamo una declinazione come \u0396\u03ae\u03bd, \u0396\u03b7\u03bd\u03cc\u03c2, \u0396\u03b7\u03bd\u03af, \u0396\u1fc6\u03bd\u1fb0, \u0396\u03ae\u03bd (eolico poetico, derivante da un radicale originario in *\u0394j\u03b7\u03dd + m\u00b0 sonante indeuropeo variabile), \u0394\u03ac\u03bd, \u0394\u03ac\u03bd\u03cc\u03c2 ecc (eolico classico), \u0394\u03ad\u03c5\u03c2, \u0394\u03b5\u03cc\u03c2 ecc (laconico), \u0396\u03ac\u03bd, \u0396\u03b1\u03bd\u03cc\u03c2 ecc. (dorico), \u0398\u1fd0\u03cc\u03c2, \u0398\u1fd0\u03bf\u1fe6 ecc (beotico tebano).\nIl tema \u0396\u03b5\u03c5, deriva da una forma dell'indoeuropeo *; questa forma, dopo la caduta dello \u03f3, ha dato origine al tema usato in attico.\nEcco la declinazione:\nTemi in -\u03bf\u03c5.\nI temi in -\u03bf\u03c5 sono unicamente maschili, con nominativo sigmatico, derivano da un originale tema arcaico in *\u03bf\u03dd, he a sua volta proviene da un originario *\u03c9\u03dd. Questo dittongo iperlungo per le leggi dell'abbreviazione e limitazione, \u00e8 evoluto riducendosi da \u03c9 in \u03bf, e da digamma in \u03c5, e seguendo per la declinazione e analogia, quella del sostantivo \u03b2\u03b1\u03c3\u03b9\u03bb\u03b5\u03cd\u03c2. Il digamma si evolve in -\u03c5 e poi scompare, senza allungamenti di compenso di vocali o spostamenti di accento. I termini pi\u00f9 noti di questo gruppo di temi in dittongo -\u03bf\u03c5 sono: \u03b2\u03bf\u1fe6\u03c2 e \u03c7\u03bf\u1fe6\u03c2&lt;br&gt;\nIl genitivo singolare \u00e8 regolarmente espresso in -\u03bf\u03c2.&lt;br&gt;\nL'accusativo singolare \u00e8 in -\u03bd e quello plurale in -\u03c2, per particolari fenomeni fonetici dovuti alla scomparsa del digamma. Tuttavia sono attestate anche forme di accusativo plurale in -\u03b1\u03c2.&lt;br&gt; \nDi s\u00e9guito \u00e8 riportata la declinazione del sostantivo maschile/femminile , , \"mucca, bue\".\nTemi in -\u03c9\u03dd (-\u03c9\u03c2).\nI temi in -\u03c9\u03dd, con uscita in -\u03c9\u03c2, sono solamente maschili con nominativo sigmatico. Poich\u00e9 la vocale finale del tema \u00e8 lunga (\u03c9), nella declinazione semplicemente si aggiungono le vocali delle desinenze. L'accusativo singolare, dato che la desinenza originaria \u00e8 la m\u00b0 / n\u00b0 sonante indeuropea, pu\u00f2 o trasformarsi in vocale anch'essa (l'\u03b1) per la desinenza, o trasformarsi ugualmente, ma venire assimilata dall'\u03c9, non lasciando traccia, se non con la desinenza dell'accusativo plurale *n\u00b0\u03c2, dove il sigma finale rimane, anche nei casi in cui la vocale dovesse eresse assimilata dall'\u03c9.&lt;br&gt;\nLa caduta del digamma non ha dato vita a particolari fenomeni fonetici; pertanto, declinando un sostantivo di questo tipo, \u00e8 sufficiente aggiungere al tema le desinenze originali.&lt;br&gt;\nSi cita come esempio , -\u03c9\u03bf\u03c2, \"eroe\".\nTemi in \u03bf\u03f3 (-\u03c9).\nI temi in -\u03bf\u03f3, con uscita in -\u03c9, sono solamente femminili e ossitoni (accentati sull'ultima sillaba).&lt;br&gt;\nIl nominativo \u00e8 asigmatico con vocale lunga per alternanza quantitativa.&lt;br&gt;\nLa caduta dello jod ha dato vita a particolari fenomeni fonetici. Infatti lo j, con la normalizzazione della lingua dal V-IV secolo a.C., per vicinanza ad altre vocali venne a cadere, realizzando vocali lunghe,prodotte dalla contrazione della vocale fibale del raficale di parola, con la vocale iniziale della desinenza. Cos\u00ec nel nominativo singolare accade che con la semplice desinenza in -\u03c2, scomparendo *j, la vocale del radicale si allunga per compenso, divenendo da -o una -\u03ce; nel genitivo singolare la contrazione della vocale del radicale con la desinenza -o\u03c2, cadendo *j, da esito a -o\u03c5 (o del radicale + o della desinenza del genitivo), nel dativo singolare la contrazione delle due vocali con caduta di *j, produce la fusione di -o e -\u1fd6 della desinenza, ossia un dittongo, con allungamento dell'omicron, e l'accento si sposta (si vedano anche le leggi di accentazione nel greco, nonch\u00e9 quella del trisillabismo). Nel caso una parola sia ossitona, l'accento da acuto diventa circonflesso e la parola quindi perispomena, come nel caso del genitivo singolare, dativo singolare ecc.\n&lt;br&gt;\nSi cita come esempio , -, \"eco\"."}
{"id": "1082615", "revid": "60395", "url": "https://it.wikipedia.org/wiki?curid=1082615", "title": "Amanita falloide", "text": ""}
{"id": "1082619", "revid": "38120", "url": "https://it.wikipedia.org/wiki?curid=1082619", "title": "Christie (personaggio)", "text": ""}
{"id": "1082622", "revid": "155994", "url": "https://it.wikipedia.org/wiki?curid=1082622", "title": "Famiglie senatorie", "text": ""}
{"id": "1082629", "revid": "2153076", "url": "https://it.wikipedia.org/wiki?curid=1082629", "title": "La tortura", "text": "La tortura \u00e8 un brano musicale della cantautrice colombiana Shakira in collaborazione con il celebre cantante spagnolo Alejandro Sanz, pubblicato il 7 giugno 2005 ed estratto dall'album \"Fijaci\u00f3n oral vol. 1\". Il brano \u00e8 stato scritto oltre che dagli interpreti, anche da Luis Fernando Ocha, che aveva collaborato gi\u00e0 in passato con Shakira. La parte ritmica invece \u00e8 stata curata da Gustavo Celis.\nIl singolo ha ottenuto un enorme successo a livello mondiale diventando il brano spagnolo pi\u00f9 famoso di Alejandro Sanz e il sesto maggior successo di Shakira. La canzone si \u00e8 aggiudicata inoltre due Latin Grammy Awards nel 2006: il primo per \"The Song of the Year\", il secondo per \"The Record of the Year\" perch\u00e9 \u00e8 rimasta per ben 25 settimane consecutive al primo posto nella classifica Billboard Latin Songs.\nLa cover della versione disco raffigura un primo piano in bianco e nero della cantante realizzato col carboncino.\nDescrizione.\nLa canzone racconta la storia di una ragazza che viene \"torturata\" dal fidanzato, che la tratta male e infine la lascia per un'altra. Alcuni del versi cantati da Alejandro Sanz (per esempio, \"Pero es que no estoy hecho de cart\u00f3n\", che si pu\u00f2 liberamente tradurre come \"Non ho un cuore di pietra\") tradiscono il fatto che lui rappresenti l'ideale macho latino, secondo cui un po' di infedelt\u00e0 \u00e8 naturale in un uomo e che la donna non glielo dovrebbe far pesare. Alla fine, dopo essere tornato da lei, la ragazza lo rifiuta e gli confessa di non aver pi\u00f9 intenzione di piangere per colpa sua.\nDel brano esiste anche una versione spanglish, che alterna lo spagnolo delle parti maschili all'inglese delle parti femminili; \u00e8 presente nella riedizione del disco Oral Fixation Vol. 2 del 2006. \"La tortura\" \u00e8 stata utilizzata come colonna sonora della campagna pubblicitaria italiana della Wind nell'estate del 2005.\nVideo musicale.\nIl video, diretto da Michael Haussman, \u00e8 sostanzialmente basato su due set paralleli. Da una parte troviamo i due protagonisti in appartamenti di palazzi prospicienti: Alejandro Sanz, reduce da un talamo occasionale, rievoca (o immagina) sensualissimi incontri d'amore con la donna (ne \u00e8 un esempio la nota \"scena della cipolla\", nella quale Shakira, in lacrime mentre affetta il bulbo, viene fisicamente tentata dal suo amante), spiandola nel suo appartamento di fronte. Dall'altra parte assistiamo a un'atipica scena di danza semitribale, condotta da una Shakira interamente cosparsa di olio nero.\nLa bipolarit\u00e0 della struttura del video \u00e8 dunque funzionale alla resa dell'opposizione tra il rapporto spezzato dei due amanti (a causa dell'infedelt\u00e0 dell'uomo) e il deciso rifiuto della donna, tradotto nelle sovracitate movenze tribali.\nTra danze sexy e sensuali scene d'amore, il video si conclude con le eloquenti e definitive parole della donna:"}
{"id": "1082634", "revid": "1428919", "url": "https://it.wikipedia.org/wiki?curid=1082634", "title": "Turcasso", "text": "Il turcasso \u00e8 una particolare tipologia di custodia per le frecce, altrimenti detta faretra.\nData l'influenza ellenica e medio orientale e la datazione storica d'inizio dell'utilizzo del termine, col termine turcasso \u00e8 pi\u00f9 precisamente indicata la faretra in uso agli arcieri turchi. Tipicamente si differenzia dall'equivalente guaina per frecce a tracolla per il suo alternativo fissaggio alla cintura. Confezionato prevalentemente con pelle conciata, il turcasso, \u00e8 stato rinvenuto in differenti fogge, presentando come parti costituenti anche pelli di bovini e velli ovini.\nEtimologia.\nAl vocabolo \"turcasso\" sono attribuite etimologie differenti, secondo lo studio dell'etimo di diverse culture e lingue (greco, turco, persiano), come lo sono anche le diverse accezioni che definiscono la scelta del termine. In lingua italiana, il vocabolo era gi\u00e0 in uso nel XIV secolo, tanto da comparire nella Divina Commedia:\nLa parola turcasso viene utilizzata anche da Italo Calvino in \"Le citt\u00e0 invisibili\" - \"\"Un turcasso pieno di frecce indicava ora l'approssimarsi di una guerra, ora l'abbondanza di cacciagione oppure la bottega d'un armaiolo\".\" (II Capitolo).\nUtilizzo grafico.\nSimbolo molto utilizzato iconograficamente, il turcasso, appare in diversi vessilli e bandiere del passato ed altri odierni.\nLa bandiera della Repubblica Cispadana lo inserisce al centro della fascia bianca, raffigurandolo in verticale, con quattro frecce al suo interno, circondato da un serto di lauro (alloro), sormontante la corona civica e ornato da un trofeo di armi.\nBibliografia.\nImmagini in: Turks. A Journey of a Thousand Years, 600-1600, a cura di David J. Roxburgh, London Royal Academy of Arts, 22 gennaio - 12 aprile 2005 (Londra: Royal Academy of Arts, 2005), figg. 148, 159, 160, 169, 171, 315."}
{"id": "1082635", "revid": "120528", "url": "https://it.wikipedia.org/wiki?curid=1082635", "title": "Crystal Lo", "text": ""}
{"id": "1082651", "revid": "1573940", "url": "https://it.wikipedia.org/wiki?curid=1082651", "title": "Melolontha melolontha", "text": "Il maggiolino (\"Melolontha melolontha\" ) \u00e8 un insetto coleottero appartenente alla famiglia degli Scarabeidi (sottofamiglia Melolonthinae) diffuso in tutta Europa. Esso \u00e8 molto simile a \"Melolontha hippocastani\".\nDescrizione.\nAdulto.\nGli adulti dei maggiolini, lunghi 20\u201330\u00a0mm, sono allungati e presentano elitre colore rosso-brunastro e protorace scuro (bruno-nerastro o verdastro).\nTalvolta le elitre di alcuni esemplari sono fittamente ricoperti di scaglie bianche (variet\u00e0 \"farinosus\").\nIl torace e la testa sono neri. Ha un ampio apparato boccale\nLa parte terminale dell'addome (pigidio) \u00e8 tipicamente di forma triangolare, con l'apice appuntito verso la parte distale e ricurvo verso il basso. La parte inferiore ha strisce bianche e nere.\nLe antenne sono formate da un funicolo ed un ventaglio con un numero diverso di articoli a seconda del sesso. Nei maschi il funicolo ha 3 articoli ed il ventaglio, molto allungato, ricurvo ed appiattito, 7 articoli. Nella femmina il funicolo ha 4 articoli ed il ventaglio, molto corto e quasi globoso, ha 8 articoli.\nLarva.\nLe larve, lunghe fino a 40\u00a0mm, sono a forma di \"C\" (larve melolontoidi), biancastre, con il capo e le zampe arancioni e la parte terminale dell'addome molto ingrossata, la cui colorazione scura \u00e8 dovuta all'accumulo fecale, eliminato in concomitanza alle mute larvali. Vivono nella rizosfera nutrendosi di radici. Fra i loro predatori naturali ci sono le talpe.\nBiologia.\nIl maggiolino \u00e8 un insetto con ciclo poliennale in cui gli adulti (che vivono per 5-7 settimane) sfarfallano in primavera, ad aprile.\nGli adulti si nutrono degli apparati aerei delle piante, specialmente le latifoglie forestali, che infestano iniziando l'attivit\u00e0 trofica all'imbrunire.\nDopo circa 15 giorni dallo sfarfallamento si ha l'accoppiamento e l'ovideposizione che avviene nel terreno a circa 20\u00a0cm di profondit\u00e0. Vengono deposte 60-80 uova, che si schiudono a 4-6 settimane dalla deposizione. \nLe larve neonate iniziano la loro attivit\u00e0 trofica sulle radici, specialmente quelle pi\u00f9 tenere, anche di piante erbacee spontanee. Alla fine del 1\u00ba anno, all'avvicinarsi dell'inverno, le larve si approfondiscono nel terreno e svernano; nella primavera successiva riprendono l'attivit\u00e0, trascorrendo tutto il 2\u00ba anno allo stadio larvale.\nNella primavera del 3\u00ba anno le larve possono:\nIl maggiolino, pertanto, completa il suo ciclo biologico in 3 o 4 anni solari (quindi 2-3 anni effettivi).\nAlimentazione.\nIl maggiolino \u00e8 un coleottero diffuso quasi ovunque in Italia. Estremamente polifago, in una sacca della terra d'Otranto nel Salento si \u00e8 adattato a nutrirsi degli aghi pi\u00f9 teneri dei pini.\nI danni vengono provocati:\nDistribuzione e habitat.\nIl maggiolino vive nei boschi, parchi e giardini europei. Fino ai primi anni Ottanta del Novecento si potevano trovare 20 milioni di esemplari in 18\u00a0km\u00b2 di bosco, oggi sono meno numerosi."}
{"id": "1082652", "revid": "36426", "url": "https://it.wikipedia.org/wiki?curid=1082652", "title": "Inginocchiata", "text": ""}
{"id": "1082655", "revid": "101768", "url": "https://it.wikipedia.org/wiki?curid=1082655", "title": "Maggiolino comune", "text": ""}
{"id": "1082659", "revid": "767487", "url": "https://it.wikipedia.org/wiki?curid=1082659", "title": "Shopgirl", "text": "Shopgirl \u00e8 un film del 2005 diretto da Anand Tucker, tratto dal romanzo omonimo di Steve Martin, che ne \u00e8 anche sceneggiatore ed interprete.\nTrama.\nMirabelle Buttersfield, proveniente dal Vermont, lavora in un lussuoso grande magazzino al reparto guanti, vive una vita solitaria con il suo gatto, Sylvia, e con antidepressivi, facendo fatica ad ambientarsi nella frenetica Los Angeles. Ama fare dei disegni con il carboncino e ogni tanto riesce a venderne qualcuno.\nUna sera incontra in lavanderia lo stravagante Jeremy, che nella vita costruisce amplificatori, con cui esce quasi per disperazione non essendone totalmente attratta. Ma un giorno Mirabelle si ritrova corteggiata da Ray Porter, un uomo ricco e con il doppio dei suoi anni ed inizia con lui una relazione che durer\u00e0 circa un anno. Nel frattempo Jeremy, seguendo il consiglio inconsapevole di Mirabelle, prende in mano la sua vita diventando un uomo e ottenendo una serie di successi lavorativi. Ben presto la storia tra Mirabelle e Ray giunge al capolinea perch\u00e9 lui sostiene di non amarla totalmente e lei decide di andarsene, provando nell'immediato la sofferenza che comunque avrebbe dovuto affrontare in seguito. \nSar\u00e0 poi Jeremy a darle la felicit\u00e0 che cerca mentre Ray rimarr\u00e0 con il rammarico di vederla andare via tra le braccia di un altro dicendo tra s\u00e9 e s\u00e9 \"Cos\u00ec \u00e8 la vita\"."}
{"id": "1082670", "revid": "124386006", "url": "https://it.wikipedia.org/wiki?curid=1082670", "title": "Camera dei deputati (Romania)", "text": "La Camera dei deputati della Romania (in rumeno: Camera Deputa\u021bilor) \u00e8 la camera bassa del Parlamento bicamerale della Romania. L'attuale configurazione \u00e8 frutto delle previsioni della Costituzione del 1991.\nI deputati sono eletti ogni quattro anni tramite suffragio universale diretto. La legislatura in carica \u00e8 composta da 330 deputati, 312 dei quali eletti utilizzando un sistema proporzionale. I restanti 18 rappresentano le organizzazioni delle minoranze etniche che, in base alla Costituzione, hanno diritto ad un deputato a prescindere dalla soglia di sbarramento o dal criterio della proporzionalit\u00e0.\nHa sede a Bucarest nel Palazzo del Parlamento, che ospita anche il Senato.\nStoria.\nUna prima forma di parlamentarismo apparve nel 1856 nei due principati di Valacchia e Moldavia, che nel 1862 si unirono per formare il Principato di Romania. La Costituzione del 1866 ratific\u00f2 la nascita di un parlamento separato in due camere, Assemblea dei deputati e Senato, in cui gli eletti erano rappresentati in base ad un sistema censitario.\nLa Costituzione del 1923 rafforz\u00f2 i poteri del parlamento, mentre nel 1919 era gi\u00e0 stato introdotto il suffragio universale maschile.\nNel 1938 il re Carlo II impose un regime di monarchia autoritaria, che rese il parlamento un'istituzione decorativa. Nel 1940 l'avvento della dittatura di Ion Antonescu sospese le attivit\u00e0 parlamentari, che furono riprese solo nel 1946.\nLa Costituzione del 1948, elaborata dal nuovo stato socialista, istitu\u00ec un sistema monocamerale, la Grande Assemblea Nazionale, che sopravvisse fino alla rivoluzione del 1989.\nNel 1990 il governo provvisorio consent\u00ec la celebrazione di elezioni per un'assemblea costituente composta da due rami, Camera dei deputati e Senato, che rimasero in carica per due anni. La Costituzione del 1991, fondata su principi democratici, decret\u00f2 l'istituzione di un parlamento bicamerale.\nSede della Camera.\nSede della Camera dei deputati \u00e8 il Palazzo del Parlamento di Bucarest. I lavori di costruzione dell'edificio, voluto da Nicolae Ceau\u0219escu per ospitare le maggiori istituzioni dello stato socialista, iniziarono nel 1984, mentre allo scoppio della rivoluzione del 1989 erano stati realizzati nella misura del 60% e furono ultimati nel 1996.\nLa Camera dei deputati vi si trasfer\u00ec nel 1993, dopo l'emanazione del decreto n\u00b031 del 16 marzo 1993. Fino a quell'anno era stata ospitata dal Palazzo del Patriarcato nella capitale rumena, che era stato sede della Grande Assemblea Nazionale. Nel 2004 anche il Senato si spost\u00f2 nello stesso edificio.\nSistema di elezione della Camera.\nAttuale.\nL'elezione dei deputati \u00e8 regolata dalla Legge 208/2015, che prevede che questi siano eletti tramite suffragio universale diretto da parte dei cittadini rumeni che abbiano compiuto almeno 18 anni d'et\u00e0, cos\u00ec come disposto anche dall'art. 36 della Costituzione. Il mandato dei deputati dura fino al termine della legislatura, tipicamente quattro anni. L'et\u00e0 minima per essere eletti \u00e8 23 anni (art. 37 della Costituzione).\nLa legge elettorale si basa su un sistema proporzionale a liste bloccate, con una soglia di sbarramento al 5% per i singoli partiti e una variabile tra l'8 e il 10% per le coalizioni, che prevede l'elezione di un deputato ogni 73.000 abitanti (art. 5 della Legge 208/2015).\nPer quanto riguarda le organizzazioni rappresentanti le minoranze etniche che alle elezioni non siano riuscite a superare la soglia di sbarramento, ad ogni gruppo \u00e8 garantito un seggio alla Camera (art. 62 della Costituzione), a condizione che a livello dell'intero paese abbiano ottenuto almeno il 5% del numero medio di voti necessario per l'elezione di un deputato (art. 56 della Legge 208/2015).\nLa circoscrizione estero elegge quattro deputati.\nPrecedenti.\nIn seguito alla rivoluzione del 1989, il governo provvisorio elabor\u00f2 una legge elettorale che prescriveva il superamento del monocameralismo, stabilendo la creazione di un Senato che avrebbe agito al fianco della Camera dei deputati. La Legge 92/1990 istituiva un sistema di voto proporzionale a liste bloccate senza soglia di sbarramento per entrambe le camere. Il numero di deputati sarebbe stato di 387, cui si aggiungevano i rappresentanti delle organizzazioni politiche delle minoranze etniche. I partiti delle minoranze gi\u00e0 registrati al momento dell'emanazione della legge avrebbero avuto diritto ad un parlamentare anche nel caso in cui non avessero raggiunto il numero di voti necessario a garantirgli rappresentanza. Potevano candidarsi alla camera i cittadini di almeno 21 anni d'et\u00e0.\nNel 1992, dopo l'entrata in vigore della Costituzione, il legislatore var\u00f2 una nuova legge elettorale. La Legge 68/1992 manteneva il sistema di voto proporzionale, con l'elezione di un deputato ogni 70.000 abitanti, ma introduceva una soglia di sbarramento al 3%, inesistente nella precedente legislazione. Come da previsioni costituzionali, le minoranze etniche continuavano ad aver diritto ad un deputato a prescindere dalla proporzionalit\u00e0 e dalla soglia di sbarramento. L'art. 34 della Costituzione del 1991 (precedente la riforma del 2003) prevedeva che avevano diritto al voto i cittadini di almeno 18 anni di et\u00e0, mentre secondo l'art. 35 per candidarsi alla Camera dei deputati erano necessari 23 anni.\nLa successiva legge elettorale (Legge 373/2004) non impatt\u00f2 significativamente le modalit\u00e0 d'elezione dei deputati. Nel 2008 la promulgazione della legge 35/2008, che rimase in vigore fino al 2015, invece, modific\u00f2 sostanzialmente tali criteri, con l'introduzione di un sistema elettorale misto tra uninominale e proporzionale: candidature e voti erano uninominali, mentre la ripartizione dei seggi era realizzata su base proporzionale con uno sbarramento al 5% (un deputato ogni 70.000 abitanti). La successiva Legge 208/2015 decret\u00f2 il ritorno al proporzionale e aument\u00f2 a 73.000 il numero di abitanti per rappresentante eletto, con l'effetto di ridurre il numero totale dei deputati.\nFunzionamento generale dell'Assemblea.\nCome sancito dall'art. 74 della Costituzione la Camera esercita la funzione legislativa. Organizzazione e funzionamento sono disciplinati da un regolamento proprio (art. 64 della Costituzione).\nLa Camera lavora in sedute separate dal Senato. Fanno eccezione alcuni casi, previsti dall'art. 65 della Costituzione, in cui i due rami del parlamento si riuniscono in seduta congiunta, come nel caso di messaggi da parte del Presidente della Romania, dell'approvazione del bilancio dello Stato, della nomina dell'Avvocato del popolo e dei direttori di SIE e SRI, di dichiarazione di guerra, o dell'approvazione dei rapporti del Consiglio superiore della difesa.\nAll'inizio di ogni legislatura la Camera neoeletta si riunisce su convocazione del Presidente della Romania. Fino alla nomina del presidente della Camera e dei membri dell'Ufficio permanente i lavori dell'assemblea sono condotti dal deputato pi\u00f9 anziano, con l'assistenza di quattro segretari. Nella prima seduta la Camera istituisce una commissione per la convalida dei mandati dei singoli deputati. Nel quinto giorno dalla sua istituzione, la Camera si riunisce di diritto per dibattito e voto del rapporto presentato dalla commissione. La Camera viene dichiarata costituita legalmente dopo la convalida di due terzi dei deputati.\nCome previsto dall'art. 66 della Costituzione, la Camera si riunisce in modo ordinario in due sessioni l'anno, una con inizio a febbraio e una con inizio a settembre.\nSecondo l'art. 75 della Costituzione la Camera dei deputati \u00e8 l'assemblea di prima lettura per progetti di legge riguardanti la ratifica di trattati e accordi internazionali, nonch\u00e9 su alcune tipologie di leggi organiche espressamente stabilite dalla Costituzione. \u00c8, al contrario, assemblea decisionale, dopo la votazione del Senato, per le leggi ordinarie. In qualit\u00e0 di assemblea di prima lettura, si esprime normalmente entro 45 giorni (o 60 nel caso di leggi particolarmente complesse) e entro 30 giorni per l'approvazione delle ordinanze d'urgenza. Superati tali termini i progetti di legge vengono trasmessi automaticamente al Senato.\nI progetti di legge sono sottoposti al dibattito della Camera sentito il parere del Consiglio legislativo. Questi sono trasmessi per esame dall'Ufficio permanente alle commissioni permanenti, che analizzano anche eventuali emendamenti proposti dai deputati. I progetti di legge sui quali le commissioni permanenti hanno stilato un rapporto, che contiene pareri e indicazioni, vengono inseriti nell'ordine del giorno della Camera per dibattito e votazione. I progetti di legge approvati o respinti in qualit\u00e0 di prima camera di lettura, vengono trasmessi al Senato. Quelli adottati, in cui la Camera rappresenta l'assemblea decisionale, cinque giorni prima della promulgazione vengono trasmessi a governo, Alta corte di cassazione e giustizia e Avvocato del popolo, organi che possono esercitare il diritto di appello alla Corte costituzionale, e registrati presso le segreterie generali di Camera e Senato. Se la legge \u00e8 adottata in procedura d'urgenza il termine \u00e8 di due giorni. In mancanza di obiezioni, quindi, la legge viene trasmessa al Presidente della Romania per promulgazione.\nNel caso di appello alla Corte costituzionale, se questa dovessere ritenere un provvedimento illegittimo, la Camera deve esaminare nuovamente il progetto di legge per correggere i punti ritenuti incostituzionali, in base ad un rapporto redatto dalla commissione giuridica. Prima della promulgazione il Presidente della Romania pu\u00f2 chiedere al parlamento di riesaminare una legge. In tal caso la Camera ha a disposizione 30 giorni per procedere.\nOrgani parlamentari.\nPresidente della Camera dei deputati.\nIl presidente della Camera dei deputati \u00e8 eletto all'inizio di ogni legislatura per l'intera durata del mandato del parlamento.\nIl suo ruolo \u00e8 quello di presiedere le sedute dell'assemblea e dell'Ufficio permanente, mantenendo l'ordine in aula, fare rispettare il regolamento della Camera e stabilire l'ordine delle votazioni, garantendo il funzionamento dell'istituzione.\nHa il diritto di rivolgersi alla Corte costituzionale per la verifica della legittimit\u00e0 delle leggi.\nL'attuale presidente \u00e8 Ludovic Orban (Partito Nazionale Liberale), eletto il 22 dicembre 2020.\nUfficio permanente.\nL'Ufficio permanente (in rumeno: \"Biroul permanent\") \u00e8 composto dal presidente della Camera, quattro vicepresidenti, quattro segretari e quattro questori. Fatta eccezione del presidente, che \u00e8 eletto ad inizio legislatura per l'intero mandato, i membri dell'Ufficio permanente sono eletti all'inizio di ogni nuova sessione parlamentare.\nCome da regolamento della Camera, tra le responsabilit\u00e0 dell'Ufficio permanente rientrano numerose funzioni che permettono il regolare svolgimento dei lavori dell'intera assemblea. Nello specifico, l'Ufficio permanente:\nGruppi parlamentari.\nSono composti dall'associazione dei deputati che appartengono allo stesso partito o coalizione politica. Un gruppo parlamentare pu\u00f2 essere formato da un minimo di dieci deputati ed \u00e8 condotto da una dirigenza propria costituita da un presidente, uno o pi\u00f9 vicepresidenti e un segretario. I deputati che rappresentano le associazioni delle minoranze etniche possono costituire un unico gruppo parlamentare. I deputati indipendenti o quelli di formazioni politiche che non hanno un numero sufficiente di membri per formare un gruppo proprio, possono riunirsi in gruppi misti.\nI gruppi propongono i componenti delle commissioni parlamentari, indicano i propri candidati alle funzioni di presidente della Camera e di membro dell'Ufficio permanente e possono chiedere la revoca di un membro dell'Ufficio permanente o delle commissioni da loro proposto.\nComitato dei presidenti di gruppo.\n\u00c8 composto dai leader di ogni gruppo parlamentare e si riunisce settimanalmente.\nTra le sue prerogative, approva e presenta modifiche agli ordini del giorno e ai programmi di lavoro; propone alla Camera il modo di organizzare i tempi dei dibattiti parlamentari; indica il numero di membri delle commissioni permanenti.\nAi lavori del comitato possono partecipare, senza diritto di voto, il presidente della Camera o un rappresentante del governo.\nCommissioni parlamentari.\nLa camera costituisce regolarmente delle commissioni permanenti, mentre pu\u00f2 decidere di istituire delle commissioni d'inchiesta, delle commissioni speciali, delle commissioni di mediazione (nel caso di leggi costituzionali o dell'approvazione di due documenti diversi da parte delle due camere per altri tipi di proposte legislative), o delle commissioni comuni con il Senato.\nLe commissioni permanenti sono costituite sulla base della composizione politica della Camera. Il loro compito principale \u00e8 quello di redigere rapporti e resoconti sui documenti che saranno sottoposti alla Camera per dibattito e votazione. Ogni commissione permanente ha il proprio campo d'azione. La Camera ha istituito le seguenti:\nLe sedute delle commissioni sono pubbliche. I presidenti delle commissioni hanno l'obbligo di informare il governo sulle date delle sedute. Hanno diritto a partecipare ai lavori i ministri, i deputati e senatori che hanno avviato le proposte di legge al vaglio della commissione, gli specialisti del Consiglio legislativo (su richiesta del presidente della commissione) e, su invito, i rappresentanti di organizzazioni non governative o consulenti esterni. I rapporti, che contengono pareri e indicazioni, vengono approvati con il voto della maggioranza dei membri presenti.\nComposizione.\nPrecedenti.\nDal 1990 al 2020 si sono susseguite nove legislature con un numero variabile di deputati compreso tra 329 (legislatura 2016-2020) e 412 (legislatura 2012-2016)."}
{"id": "1082674", "revid": "6923", "url": "https://it.wikipedia.org/wiki?curid=1082674", "title": "Giovanni Teutonico (giureconsulto)", "text": "Redasse una glossa ordinaria al \"Decretum Gratiani\".\nRaccolse i 71 canoni del IV concilio lateranense (1215) e altri 104 testi del pontificato di Innocenzo III nella quarta (\"Compilatio IV\") delle \"Quinque compilationes antiquae\", accompagnata da \"dicta\" esplicativi. La compilazione fu di carattere privato e non ufficiale, non avendo ottenuto l'approvazione dal papa."}
{"id": "1082677", "revid": "2086778", "url": "https://it.wikipedia.org/wiki?curid=1082677", "title": "Giovanna d'Aragona (1502-1575)", "text": "Biografia.\nGiovanna d'Aragona, (1502 - 1575) era figlia di Ferdinando d'Aragona, duca di Montalto (a sua volta figlio illegittimo di Ferdinando I di Napoli e di Diana Guardato) e di Castellana Folch de Cardona. Era rinomata per la sua avvenenza: il filosofo Agostino Nifo la addit\u00f2 come modello di bellezza nel \"De pulchro &amp; de amore\", mentre il poligrafo Girolamo Ruscelli pubblic\u00f2 una raccolta di trecento poesie scritte in suo onore; \u00e8 stata inoltre ritratta in una tela attribuita alla scuola di Raffaello Sanzio, custodita al Louvre.\nNel 1521 venne data in sposa, per volere di Carlo V, ad Ascanio Colonna secondo duca di Paliano e conte di Tagliacozzo (1495-1555), irriducibile avversario di papa Clemente VII. Dal matrimonio nacque, fra gli altri, Marcantonio Colonna, il futuro vincitore della battaglia di Lepanto. Il matrimonio non fu molto felice. Giovanna aveva seguito il marito a Marino, ma fu trascurata dal coniuge; pertanto, nel 1538, con il consenso dell'imperatore, lo abbandon\u00f2 ritirandosi dapprima nell'isola di Ischia. A Ischia fece parte del circolo che comprendeva anche Vittoria Colonna, sua cognata. Ebbe inoltre rapporti col circolo del riformatore spagnolo Juan de Vald\u00e9s a Napoli. Ascanio Colonna chiese ai gesuiti che persuadessero la moglie a tornare da lui: Sant'Ignazio di Loyola invi\u00f2 a Napoli per questo scopo il P. Bobadilla nel 1539 e il padre Araoz nel 1542, e infine si rec\u00f2 lui stesso da Giovanna nel 1552, ma senza successo.\nRitornata a Roma nel 1554, nel 1555 venne relegata assieme alle figlie a palazzo Colonna da papa Paolo IV il quale aveva il proposito di far sposare qualcuna delle figlie di Giovanna con propri nipoti. Il 31 dicembre 1555 Giovanna riusc\u00ec a fuggire clamorosamente da Roma con tutti i familiari rifugiandosi a Tagliacozzo. Il fatto suscit\u00f2 scalpore; numerosi letterati, fra cui il Betussi, dedicarono componimenti di lode a Giovanna. Nel frattempo, essendo rimasta vedova il 24 marzo 1557, si dedic\u00f2 ad appoggiare il figlio Marcantonio, favorendo fra l'altro il matrimonio di Fabrizio, figlio di Marcantonio, con Anna Borromeo, sorella di San Carlo e nipote dell'ex papa Pio IV. Dopo la morte, il suo corpo venne sepolto a Paliano.\nIl ritratto.\nIl dipinto ad olio su tela di cm 120 x 90, attualmente nel Museo del Louvre, fu realizzato attorno al 1518, su commissione del cardinale Bernardo Dovizi da Bibbiena, e inviato in dono il 10 agosto 1518 a Francesco I di Francia. Alfonso I d'Este lo vide a Fontainebleau gi\u00e0 nel novembre del 1518. Secondo Giorgio Vasari la testa era stata dipinta personalmente da Raffaello Sanzio; tuttavia lo stesso Raffaello, inviandone il cartone al duca di Ferrara, afferma che era stato dipinto interamente da un assistente che aveva inviato appositamente a Napoli su commissione di Lorenzo duca di Urbino per volere di Papa Leone X; l'assistente in questione \u00e8 stato verosimilmente Giulio Romano. Qualche critico, tuttavia, ha rilevato la mano del maestro: Cavalcaselle individu\u00f2 dei ritocchi finali di Raffaello, mentre Venturi ne attribu\u00ec a Raffaello l'invenzione. Venne restaurato da Francesco Primaticcio nel 1540.\nIl Museo del Louvre identifica tuttavia la tela come un ritratto di Dona Isabel de Requesens\nDiscendenza.\nGiovanna d'Aragona e Ascanio I Colonna ebbero i seguenti figli:"}
{"id": "1082680", "revid": "78273", "url": "https://it.wikipedia.org/wiki?curid=1082680", "title": "Santorre Annibale De Rossi di Pomarolo Conte di Santarosa", "text": ""}
{"id": "1082682", "revid": "729019", "url": "https://it.wikipedia.org/wiki?curid=1082682", "title": "Emangiopericitoma", "text": "L'emangiopericitoma \u00e8 un tumore tipicamente maligno originante dagli endoteli vasali e dai periciti, cellule proprie dei vasi sanguigni.\nIstologicamente \u00e8 caratterizzato dalla presenza di cellule in attiva proliferazione situate intorno ai vasi, ancora rivestiti di endotelio. La proliferazione avviene esclusivamente all'esterno dei vasi.\nSebbene non sia strettamente un meningioma, \u00e8 un tumore meningeo con un comportamento aggressivo speciale. \u00c8 stato individuato per la prima volta nel 1942.\nDiagnosi.\nL'emangiopericitoma situato nella cavit\u00e0 cerebrale \u00e8 un tumore aggressivo del mesenchima caratterizzato nuclei ovali con un citoplasma scarso. \"Esiste una densa colorazione intercellulare di reticolina: le cellule tumorali possono essere fibroblastiche, mixifere o pericitiche. Questi tumori, a differenza dei meningiomi, non si colorano con l'antigene della membrana epiteliale, hanno un comportamento biologico di grado 2 o 3 e devono essere distinti da meningiomi benigni a causa del loro alto tasso di recidiva (68,2%) e delle metastasi (Maier et al., 1992; Kleihues et al., 1993).\nTrattamento.\nA seconda del grado del sarcoma, viene trattato con un intervento chirurgico, chemioterapia e / o radioterapia.\nLa chirurgia \u00e8 il trattamento di elezione. Dato che la prognosi \u00e8 di solito favorevole, l'uso di tecniche chirurgiche mutilanti dovrebbe essere limitato. La chemioterapia coadiuvante \u00e8 utile nei pazienti che appartengono al sottotipo infantile, che presentano tumori a prognosi infausta che non possono essere rimossi. La radioterapia adiuvante \u00e8 indicata nei pazienti con tumori altamente invasivi o nelle resezioni incomplete. Possono verificarsi ricadute tardive, che richiedono la presa in carico a lungo termine. Sono state identificate anomalie cromosomiche (traslocazioni) in alcuni emangiopericitomi.\nEtimologia.\nLa parola emangiopericitoma deriva dalle antiche parole greche: haema (combinazione di forma di antico greco \u03b1\u1f37\u03bc\u03b1, ha\u00eema, \"sangue\"), angio- (significa vaso sanguigno), angioma, peri- (prefisso che significa \"circa\" o \"intorno\", \" che racchiude \"o\" circostante \"e\" vicino \"), e -citoma (si riferisce alle cellule che circondano le pareti dei vasi sanguigni)."}
{"id": "1082683", "revid": "2163786", "url": "https://it.wikipedia.org/wiki?curid=1082683", "title": "Riserva naturale controllata Lago di Penne", "text": "La Riserva naturale controllata Lago di Penne \u00e8 un'area naturale protetta situata nel comune di Penne, in provincia di Pescara ed \u00e8 stata istituita nel 1987.\nStoria.\nNegli anni 1980, un gruppo di naturalisti inizi\u00f2 dei progetti di tutela ambientale, intorno al bacino artificiale denominato Lago di Penne, che si \u00e8 creato grazie allo sbarramento del fiume Tavo. Infatti la creazione del lago artificiale, aveva creato un luogo importante per la sosta dell'avifauna di passo e nidificante, oltre alla gi\u00e0 numerosa avifauna stanziale. Quindi gi\u00e0 nel 1985 la Provincia di Pescara viet\u00f2 in quelle zone la caccia, preludio alla creazione della Riserva nel 1987, con apposita legge regionale.\nGestione della riserva.\nAnche se ufficialmente la gestione sarebbe del comune di Penne, in effetti la gestione operativa e tecnica, \u00e8 svolta principalmente dalla cooperativa COGECSTRE, e dal WWF.\nLuoghi d'interesse.\nAll'interno e nelle vicinanze della riserva, \u00e8 possibile visitare l'orto botanico, il centro lontra, il Museo naturalistico Nicola De Leone, il Giardino delle farfalle, il Centro di Educazione Ambientale Antonio Bellini, il \"centro anatre mediterranee\", lo stagno anfibi, e l\"'area faunistica testuggini comuni\".\nLa maggior parte dei luoghi di interesse si trova sul sentiero natura, che \u00e8 completamente accessibile, infatti il percorso \u00e8 tutto tavolato, e quindi anche persone con difficolt\u00e0 motorie, possono muoversi facilmente ed usufruire delle bellezze della riserva.\nFlora.\nAll'interno della riserva c'\u00e8 l'orto botanico di Penne, il cui simbolo \u00e8 la tifa, ma ci sono anche diverse piante aromatiche come il timo, la maggiorana, la lavanda, e la menta.\nFauna.\nAll'interno della riserva c'era il centro lontra, infatti nel 1991 il WWF per le acque pulite e la vegetazione ideale, aveva indicato questa riserva come la migliore per la riproduzione in cattivit\u00e0 del mammifero, attivit\u00e0 che era coordinata con altri centri italiani ed europei. Altro mammifero oggi ancora visibile nella riserva \u00e8 il tasso, oltre a numerosi piccoli roditori, abbastanza comuni anche al di fuori dell'area protetta.\nAvifauna.\nLo svasso maggiore, la garzetta, la nitticora, la grus grus, la cicogna nera e la bianca, il mignattaio, la spatola, il cardellino, il frosone, il beccafico, lo zigolo muciatto, l'averla capirossa, ed il merlo."}
{"id": "1082689", "revid": "767487", "url": "https://it.wikipedia.org/wiki?curid=1082689", "title": "Betchadupa", "text": "I Betchadupa sono un gruppo pop rock neozelandese.\nStoria.\nIl gruppo \u00e8 nato nel 1999 ad Auckland, ed \u00e8 composto da Liam Finn, figlio di Neil Finn dei Crowded House e degli Split Enz, e Matt Eccles, figlio di Brent Eccles, membro in passato dei Citizen Band.\nI Betchadupa (inizialmente chiamati Lazy Boy - il nome fu cambiato in seguito a minacce legali ricevute da un'azienda omonima) nascono dall'incontro dei due membri mentre le rispettive famiglie erano in vacanza in Nuova Zelanda. La loro prima canone, scritta quando entrambi i ragazzi avevano 11 anni, si intitolava 'Gee This Sounds Good, I Can't Believe We Wrote It' (in italiano: diamine, suona bene, non riesco a credere che l'abbiamo scritta noi).\nIl nome del gruppo si ispira al testo di una t-shirt polacca-americana che recitava \"Betchadupa I'm Polish\". \"Betcha\" sta per \"bet you\", in inglese \"puoi scommetterci\", mentre \"dupa\" \u00e8 una parola che in lingua polacca significa \"sedere\". Il significato, quindi, della t-shirt \u00e8, pi\u00f9 o meno: \"puoi scommetterci il sedere, sono polacco!\".\nIl gruppo, attualmente, ha il suo quartier generale a Londra, dopo aver trascorso gran parte del 2004 a Melbourne, in Australia.\nI Betchadupa hanno suonato con gruppi come i Queens of the Stone Age, i Foo Fighters, i Jane's Addiction e hanno terminato l'anno 2001 suonando insieme a Eddie Vedder dei Pearl Jam al concerto \"Neil Finn and Friends\" tenutosi ad Auckland.\nLa loro canzone \"Aiming for your head\" \u00e8 la colonna sonora del telefilm australiano Blue Water High.\nRiconoscimenti.\nNel 2001 sono stati nominati \"Top New Act\" (migliore rivelazione) ai New Zealand Music Awards e nel 2002 il loro album, \"The Alphabetchadupa\", ha ricevuto premi ai premi B-Net e New Zealand Music Awards."}
{"id": "1082690", "revid": "297031", "url": "https://it.wikipedia.org/wiki?curid=1082690", "title": "Principesca Contea di Gorizia e Gradisca", "text": ""}
{"id": "1082692", "revid": "767487", "url": "https://it.wikipedia.org/wiki?curid=1082692", "title": "Ikerasak", "text": "Ikerasak \u00e8 un piccolo villaggio della Groenlandia di 261 abitanti (gennaio 2005). Si trova alla punta sud-orientale di un'isoletta della Baia di Baffin, a 45\u00a0km da Uummannaq, a 70\u00b030'N 51\u00b018'O; appartiene al comune di Avannaata."}
{"id": "1082693", "revid": "1149807", "url": "https://it.wikipedia.org/wiki?curid=1082693", "title": "Frets on Fire", "text": "Frets on Fire \u00e8 un videogioco musicale open source nel quale i giocatori usano la tastiera del computer per suonare le note musicali che scorrono sullo schermo, al fine di comporre una canzone.\n\"Frets on Fire\" \u00e8 stato il vincitore dell'Assembly demo party 2006 game development competition.\nModalit\u00e0 di gioco.\nIl giocatore deve \"suonare\" la parte musicale della chitarra all'interno di una canzone. Le note appaiono sullo schermo sincronizzate con la canzone, e vengono suonate attraverso la pressione dei tasti corrispondenti (solitamente F1-F2-F3-F4-F5), pi\u00f9 un tasto che simula la plettrata (solitamente INVIO o SHIFT), ovviamente rispettando il tempo della canzone.\nIl giocatore ottiene punti per ogni nota suonata correttamente. \u00c8 inoltre previsto un sistema di moltiplicatori che raddoppia, triplica o quadruplica il punteggio assegnato ad ogni nota qualora il giocatore abbia suonato rispettivamente una serie di 10, 20 o 30 note consecutive corrette; il moltiplicatore viene tuttavia azzerato al primo errore.\nLe versioni pi\u00f9 recenti del gioco hanno apportato diverse migliorie, tra cui una nuova modalit\u00e0, chiamata HOPO (Hammer on and Pull off), grazie alla quale \u00e8 possibile effettuare alcuni assoli con la sola pressione dei tasti delle note, senza usare il tasto della plettrata.\nI punteggi migliori possono inoltre essere inviati al sito ufficiale delle classifiche mondiali.\nLa caratteristica che contraddistingue il gioco \u00e8 il sistema di controllo, che richiede di imbracciare una normale tastiera come se fosse una chitarra, permettendo un notevole livello di giocabilit\u00e0 e immersivit\u00e0 anche senza una periferica dedicata.\nCon la mano sinistra si premono i tasti che vanno da F1 a F5 e che vengono usati come note, mentre con la destra si preme Invio o Shift, ovvero i tasti che simulano la plettrata.\nMod e fork.\n\"Frets on Fire\" permette, in quanto software open source, di creare versioni modificate del gioco. La mod pi\u00f9 popolare \u00e8 la \"RF-MOD\", ora giunta alla versione 4.15 e disponibile sia per Windows che per Linux. La RF-MOD \u00e8 completamente indipendente dal gioco originale, quindi pu\u00f2 essere utilizzata senza che sia installata nel proprio pc una versione di Frets On Fire. L'autore della RF-MOD, Rogue_f, \u00e8 diventato attualmente lo sviluppatore e manutentore ufficiale sia del gioco che della World Charts, ed ha affermato che in futuro tutte le caratteristiche della sua mod saranno incluse in Frets On Fire; di conseguenza Frets On Fire e RF-MOD confluiranno in un unico progetto.\nEsiste anche il \"fork\" \"Frets on Fire X\", abbreviato in \"FoFiX\", che aggiunge nuove funzionalit\u00e0 al gioco originale.\nIl porting per il sistema operativo Android \u00e8 stato chiamato \"Taps of Fire\", e da esso \u00e8 nato un fork dal nome \"Fire Taps\"."}
{"id": "1082694", "revid": "466539", "url": "https://it.wikipedia.org/wiki?curid=1082694", "title": "Portinnesto", "text": "Il portinnesto o portainnesto o soggetto o ipobionte \u00e8 la parte inferiore di una pianta moltiplicata con la tecnica dell'innesto.\nUna pianta innestata \u00e8 un albero, un arbusto o, meno frequentemente, una pianta erbacea, ottenuta dall'unione di due o pi\u00f9 individui, detti \"bionti\". Quello inferiore, il portinnesto, fornisce l'apparato radicale e una parte pi\u00f9 o meno sviluppata dell'apparato caulinare, mentre quello superiore, la \"marza\" o \"nesto\" o \"gentile\" o \"epibionte\", costituisce la chioma. Nelle piante bimembri il portinnesto \u00e8 in diretta connessione con il nesto, mentre nelle piante trimembri i due bionti sono separati da un terzo, detto \"intermediario\".\nRuolo del portinnesto.\nIl portinnesto ha la funzione di fornire alla pianta determinate propriet\u00e0 in modo migliore di quanto lo possa fare il nesto da solo. Tali propriet\u00e0 dipendono dagli scopi per cui si effettua l'innesto.\nQuando l'innesto si esegue per scopi di propagazione, il portinnesto assolve ad una o pi\u00f9 delle seguenti funzioni:\nIn queste condizioni, che rientrano nell'ordinariet\u00e0, l'agricoltore sceglie la migliore combinazione per realizzare gli scopi previsti: la cultivar innestata risponde agli obiettivi produttivi che si sono prefissati, il portinnesto conferisce le particolari propriet\u00e0 di adattamento, resistenza e regolazione indispensabili affinch\u00e9 la cultivar assolva nel modo migliore agli obiettivi produttivi.\nIn altre condizioni, determinate da contesti specifici, la scelta del portinnesto \u00e8 forzata da una situazione preesistente. Ad esempio, il reinnesto utilizza sempre le piante preesistenti come portinnesti allo scopo di correggere scelte sbagliate (insuccesso della cultivar scelta, introduzione di un impollinatore) o riconvertire gli orientamenti produttivi (sostituzione di una cultivar obsoleta sotto l'aspetto tecnico o economico).\nVa infine citata la scelta di portinnesti presenti nella vegetazione spontanea preesistente. Questa pratica, frequente in passato, aveva lo scopo di sfruttare economicamente la vegetazione spontanea e derivava da consuetudini dettate dalle tradizioni locali o, talvolta da specifiche disposizioni legislative:\nRequisiti del portinnesto.\nAffinch\u00e9 una specie o una variet\u00e0 o altro tipo genetico possa essere impiegato come portinnesto, deve rispondere a specifici requisiti. Fra i principali si ricordano i seguenti:\nPortinnesti franchi e clonali.\nI portinnesti \"franchi\" o \"semenzali\" sono ottenuti da piante nate da seme. Si ricorre a questi portinnesti per alcune specie quando non sono richiesti particolari requisiti o uniformit\u00e0. In generale conferiscono una spiccata vigoria e una maggiore resistenza alla siccit\u00e0.\nI portinnesti \"clonali\" sono ottenuti da piante madri propagate per via vegetativa (per talea, margotta, propaggine, ecc.). Le piante madri sono sempre selezioni genetiche di specie in purezza o ibridi interspecifici . Questi portinnesti sono usati per scopi mirati e conferiscono una notevole uniformit\u00e0, pertanto sono generalmente preferiti nella frutticoltura intensiva."}
{"id": "1082697", "revid": "1166427", "url": "https://it.wikipedia.org/wiki?curid=1082697", "title": "Chrysler Crossfire", "text": "La Chrysler Crossfire \u00e8 un'autovettura classificata come sportiva compatta prodotta dalla casa automobilistica americana Chrysler dal 2004 al 2007. Era disponibile sia in versione coup\u00e9 che in versione cabrio. Essa condivide il telaio e parte dei suoi componenti con la Mercedes-Benz SLK R170 pur avendo aspetto ben differente.\nProduzione e vendite.\nNel primo anno di produzione venne proposta solo la versione coup\u00e9: la produzione, effettuata nel 2003 per la vendita nel 2004, fu di 35.700 esemplari. Nel 2004 invece, con la presentazione della versione cabrio, ne vennero prodotte, per il 2005, 28.000 mentre nel 2005 per il 2006 12.800. L'ultimo esemplare usc\u00ec dalla linee di produzione il 17 dicembre del 2007 per concludere l'anno con soli 2.000 esemplari prodotti. \u00c8 stata assemblata presso gli stabilimenti Mercedes-Benz di Osnabr\u00fcck in Germania in oltre 83.000 esemplari.\nCaratteristiche tecniche.\nMotorizzazioni disponibili:\nTrasmissione:\nLa vettura, prendendo le mosse da una spider come la Mercedes SLK, \u00e8 caratterizzata da una abitabilit\u00e0 limitata a due posti, con l'aggiunta di un bagagliaio di notevole cubatura, per la tipologia di auto. Sono presenti le caratteristiche tipiche delle sportive di scuola europea (passo corto, estrema maneggevolezza, peso non elevato) con quelle predominanti della concezione statunitense (propulsore di elevata cubatura e ricco di coppia, buon comfort).Dal punto di vista estetico si alternano linee curve e tese; la gommatura \u00e8 caratterizzata da una diversa misura all'anteriore (225/40-18) rispetto al posteriore (255/35-19) che incide sull'aspetto estetico generale dando un caratteristico ed accentuato cuneo. \u00c8 dotata di un profilo a \"cresta\" che parte dal cofano motore, passa sul tetto e finisce sul paraurti posteriore.\nAll'interno la Crossfire \u00e8 in parte simile alla Mercedes SLK, con simile disegno della plancia, anche se l'utilizzo di materiali differenti cerca di cambiarne la personalit\u00e0. Nella serie Limited i sedili sono integrali, rivestiti in pelle ed a completa regolazione elettrica, nella serie SRT-6 sono parte in alcantara e parte in pelle con regolazione elettrica e, nella pi\u00f9 economica serie \"base\" sono invece con poggiatesta separato (come sulla SLK), rivestiti in tessuto e a regolazione manuale. La SRT-6 presenta anche dei cerchi a 15 razze per differenziarsi dagli altri modelli che utilizzano massicci ed iconici cerchi a 7 razze. Il modello SRT riporta anche il logo \u201cSRT 6\u201d nel retro della vettura al di sotto dell\u2019emblema crossfire sulla destra, su entrambi i poggiatesta, ed all\u2019interno del contagiri negli esemplari prodotti nel 2005 ed invece presso le griglie di aspirazione (solamente estetiche e dal riconoscibile design di derivazione McLaren) laterali esterne invece che nel retro del veicolo per i modelli prodotti dal 2006; invariata risulta la collocazione degli altri due loghi. Tutti i modelli hanno il climatizzatore semi-automatico a regolazione separata della temperatura, il Cruise Control e l'impianto audio Infinity.\nCome accessori standard di sicurezza viene fornita di ESP e ABS oltre che del controllo di trazione. I sistemi elettronici possono essere disinseriti pure se mai in maniera totale. I consumi dichiarati sono tra i 14 e i 10 per l'aspirato in extraurbano, appena inferiori per il sovralimentato.\nCome in altre vetture sportive similari, sul posteriore dell'auto \u00e8 inserito uno spoiler che fuoriesce quando il veicolo raggiunge la velocit\u00e0 di circa 100\u00a0km/h per aumentarne la stabilit\u00e0 (e rientra in posizione di riposo quando si scende sotto i 60\u00a0km/h), nella serie SRT-6 lo spoiler \u00e8 fisso."}
{"id": "1082700", "revid": "1862310", "url": "https://it.wikipedia.org/wiki?curid=1082700", "title": "Illorsuit", "text": "Illorsuit \u00e8:"}
{"id": "1082701", "revid": "371529", "url": "https://it.wikipedia.org/wiki?curid=1082701", "title": "Damned Damned Damned", "text": "Damned, Damned, Damned \u00e8 l'album di debutto del gruppo punk rock The Damned ed \u00e8 stato pubblicato in Gran Bretagna dall'etichetta Stiff Records il 18 febbraio 1977. Fu il primo album completo di un gruppo punk rock in Inghilterra ad essere pubblicato.\nIl disco.\nOrigine e storia.\nDopo il successo riscosso dal singolo \"New Rose\" e dopo il burrascoso tour con Sex Pistols, Heartbreakers, e Clash; la band entr\u00f2 nel Pathway Studio per incidere il proprio album di debutto intitolato \"Damned Damned Damned\" con il produttore discografico Nick Lowe, che aveva collaborato all'incisione di \"New Rose\" in precedenza. A seguito di dieci giorni di lavoro in studio, il missaggio definitivo dei brani venne completato il 15 gennaio 1977.\n\"Damned Damned Damned\" venne pubblicato in Gran Bretagna dalla Stiff Records il 18 febbraio 1977, giorno del 22\u00ba compleanno di Brian James, il chitarrista del gruppo, e il 16 aprile 1977 negli Stati Uniti.\nCopertina.\nLa copertina dell'album mostra i volti dei quattro membri della band, presumibilmente colpiti da delle torte in faccia, completamente imbrattati di crema mentre si leccano a vicenda. Brian James ricorda \"che il tutto venne organizzato da un fotografo di nome Peter, dietro indicazione della Stiff\".\nLa Stiff Records stamp\u00f2, secondo alcuni \"deliberatamente\" per far salire il prezzo del disco presso i collezionisti, un limitato numero iniziale di copie dell'album con sul retro una foto della band Eddie and the Hot Rods, al posto di una dei Damned che suonavano al The Roxy Club. Un adesivo che avvisava dell'errore di stampa fu successivamente applicato sul retro di copertina.\nIl design dell'LP \u00e8 accreditato alla \"Big Jobs Inc\", pseudonimo di Barney Bubbles.\nAccoglienza.\nSebbene facendone notare la grezzezza e la modesta qualit\u00e0 tecnica, la stampa musicale britannica recens\u00ec in maniera complessivamente positiva l'album, che all'uscita raggiunse la posizione numero 36 in classifica, ed in retrospettiva viene considerato un classico del primo punk anni settanta. Nel 2002, la rivista \"Q\" incluse \"Damned Damned Damned\" nella sua lista dei \"100 migliori album Punk\", mentre nel 2003, l'album si classific\u00f2 alla posizione numero 3 della classifica \"Top 50 Punk Albums\", redatta dalla rivista \"Mojo\". Negli Stati Uniti invece il disco non suscit\u00f2 particolari entusiasmi alla sua prima pubblicazione, e fall\u00ec l'entrata in classifica.\n30th Anniversary Expanded Edition.\nIl 3 aprile 2007, la Castle Music ha pubblicato un box set di tre CD contenenti la versione estesa dell'album. Il secondo CD contiene 26 demo, B-sides, singoli non presenti sull'LP originale e registrazioni radiofoniche dell'epoca. Il terzo disco presenta registrazioni lo-fi di uno dei primi concerti dei Damned, registrato a Londra durante il primo Punk Rock Festival svoltosi al \"100 Club\" nell'estate del 1976."}
{"id": "1082710", "revid": "1862310", "url": "https://it.wikipedia.org/wiki?curid=1082710", "title": "Illorsuit (Qaasuitsup)", "text": "Illorsuit (Igdlorssuit prima della riforma ortografica del 1973) \u00e8 un piccolo villaggio della Groenlandia di 99 abitanti (gennaio 2005). Si affaccia sulla Baia di Baffin e si trova a 71\u00b014'N 53\u00b034'O; appartiene al comune di Avannaata.\n\u00c8 stata il luogo di nascita di Lars Emil Johansen (24 settembre 1946), Primo ministro dal 1991 al 1997."}
{"id": "1082712", "revid": "1862310", "url": "https://it.wikipedia.org/wiki?curid=1082712", "title": "Niaqornat", "text": "Niaqornat \u00e8 un piccolo villaggio della Groenlandia, che al censimento di novembre 2006 risultava avere 68 abitanti. Si trova sulla costa settentrionale del Nugssuaq e si affaccia sulla Baia di Baffin, a 70\u00b048'N 53\u00b039'O; appartiene al comune di Avannaata."}
{"id": "1082714", "revid": "287204", "url": "https://it.wikipedia.org/wiki?curid=1082714", "title": "Persico (araldica)", "text": "In araldica il persico \u00e8 un pesce molto usato quale arma parlante. In molti casi simboleggia \"diritti di pesca\". \nPosizione araldica ordinaria.\nIl persico, come la maggior parte dei pesci, si rappresenta posto in fascia."}
{"id": "1082717", "revid": "30300", "url": "https://it.wikipedia.org/wiki?curid=1082717", "title": "RTL 102,5", "text": ""}
{"id": "1082718", "revid": "1862310", "url": "https://it.wikipedia.org/wiki?curid=1082718", "title": "Nuugaatsiaq", "text": "Nuugaatsiaq (o N\u00fbg\u00e2tsiaq) \u00e8 un piccolo villaggio della Groenlandia di 79 abitanti (febbraio 2013). Si trova sulla punta sud di un'isoletta della Baia di Baffin, a 230\u00a0m sul mare; appartiene al comune di Avannaata.\nNel giugno 2017 uno tsunami provocato da un terremoto di magnitudo 4, avvenuto al largo delle coste groenlandesi, ha distrutto buona parte del villaggio."}
{"id": "1082730", "revid": "1862310", "url": "https://it.wikipedia.org/wiki?curid=1082730", "title": "Qaarsut", "text": "Qaarsut (o Qaersut) \u00e8 un piccolo villaggio della Groenlandia di 200 abitanti (gennaio 2005). Si trova sulla costa settentrionale del Nugssuaq e si affaccia sulla Baia di Baffin, a 70\u00b044'N 52\u00b039'O; appartiene al comune di Avannaata."}
{"id": "1082734", "revid": "1862310", "url": "https://it.wikipedia.org/wiki?curid=1082734", "title": "Saattut", "text": "Saattut (o S\u00e2tut) \u00e8 un piccolo villaggio della Groenlandia di 243 abitanti (gennaio 2005). Si trova su un'isoletta della Baia di Baffin a 1 metro sul mare, a 70\u00b049'N 51\u00b037'O; appartiene al comune di Avannaata."}
{"id": "1082737", "revid": "1862310", "url": "https://it.wikipedia.org/wiki?curid=1082737", "title": "Ukkusissat (citt\u00e0)", "text": "Ukkusissat (o Uvkusigssat) \u00e8 un piccolo villaggio della Groenlandia di 184 abitanti (gennaio 2005). Si trova su una penisoletta che si protende a ovest sulla Baia di Baffin, a 310 metri sul mare, a 71\u00b003'N 51\u00b053'O; appartiene al comune di Avannaata."}
{"id": "1082744", "revid": "729019", "url": "https://it.wikipedia.org/wiki?curid=1082744", "title": "Luigi Majnoni d'Intignano", "text": "Biografia.\nReduce della seconda guerra di indipendenza, poi maggiore di cavalleria. Addetto militare dell'ambasciata di Vienna dal 1874. Tenente Generale, comandante del III Corpo d'armata.\nSenatore del Regno d'Italia, dal 24 dicembre 1905, Ministro della Guerra del Regno d'Italia nei governi Fortis II e Sonnino I.\nSposato con Margherita Greppi dei conti di Bussero e di Corneliano (1857-1941)."}
{"id": "1082745", "revid": "122536426", "url": "https://it.wikipedia.org/wiki?curid=1082745", "title": "Convertitore buck", "text": "Un convertitore buck \u00e8 un convertitore DC-DC riduttore (convertitore step-down). La tipologia \u00e8 simile al convertitore boost (un convertitore step-up, ossia elevatore) e fa parte della categoria dei convertitori switching. Il circuito \u00e8 costituito da due interruttori (un transistor e un diodo), un induttore e un condensatore. \nIl modo pi\u00f9 semplice per ridurre una tensione continua \u00e8 usare un partitore di tensione, un metodo poco efficace, dato che l'energia eccedente viene dissipata in calore. Un convertitore buck pu\u00f2 essere notevolmente efficiente (fino a 95% per i circuiti integrati) ed \u00e8 molto versatile, potendosi adattare alle varie situazioni, come ad esempio convertire la tensione tipica della batteria (12-24 V) in un laptop fino ai pochi volt necessari alla CPU.\nFunzionamento del circuito.\n \nIl funzionamento del convertitore buck \u00e8 semplice: tramite l'interruttore si connette l'induttore alla fonte di energia che cos\u00ec si carica di energia magnetica; scollegandolo esso si scarica sul carico.\nModo di funzionamento continuo (CCM).\nUn convertitore buck funziona in modo continuo (CCM, dall'inglese \"Continuous Conduction Mode\") se la corrente che circola nell'induttore (IL) non va mai a zero durante il ciclo di commutazione. In figura 4 sono riportate le forme d'onda nel tempo:\nL'energia immagazzinata nell'induttore \u00e8\nformula_3\nQuindi, l'energia immagazzinata nell'induttore L cresce durante la fase \"on\" e cala durante la fase \"off\". In pratica, L \u00e8 usata per trasferire l'energia dall'ingresso all'uscita del convertitore.\nIl valore della corrente IL \u00e8 dato da:\nformula_4\nCon VL uguale a formula_5 durante la fase \"on\" e uguale a formula_6 durante la fase \"off\". Quindi, l'incremento della corrente nella fase \"on\" \u00e8 dato da:\nformula_7\nconseguentemente, il calo della corrente nella fase \"off\" \u00e8 dato da:\nformula_8\nSe assumiamo che il convertitore lavori in regime stazionario, l'energia immagazzinata in ciascun componente alla fine del ciclo di commutazione \u00e8 uguale a quella di inizio ciclo. Questo significa che il valore della corrente IL\u00e8 lo stesso a t=0 e a t=T (vedi figura 4).\nQuindi, formula_9\nCos\u00ec possiamo scrivere, dalle precedenti equazioni:\nformula_10\nVale la pena notare che le suddette integrazioni possono essere fatte graficamente: nella figura 4, formula_11 \u00e8 proporzionale alla superficie dell'area gialla, e formula_12 alla superficie dell'area arancione, dato che queste superfici sono definite dalla curva (rossa) della tensione sull'induttore. Dal momento che queste aree sono dei semplici rettangoli, le loro superfici si possono trovare facilmente: formula_13 per ogni rettangolo giallo e formula_14 per quelli arancione. Per il funzionamento in modo continuo, la somma di entrambe le superfici deve essere zero.\nCome si pu\u00f2 osservare in figura 4, formula_15 e formula_16. D \u00e8 uno scalare chiamato \"duty cycle\" con valore da 0 a 1. Con questa assunzione si ottiene:\nformula_17\nL'equazione precedente pu\u00f2 essere riscritta nel modo seguente:\nformula_18\nDa questa equazione, si pu\u00f2 osservare che la tensione di uscita del convertitore varia linearmente con il duty cycle per una data tensione di ingresso. Dato che il duty cycle D \u00e8 uguale al rapporto tra tOn ed il periodo T, esso non pu\u00f2 essere maggiore di 1. Perci\u00f2, formula_19. Questa \u00e8 la ragione per cui questo convertitore viene chiamato anche convertitore \"step-down\" (trad. gradino in basso).\nSe, per esempio, si volesse abbassare una tensione di 12v fino a 3v (cio\u00e8 una tensione di uscita uguale ad un quarto di quella di ingresso), nel nostro circuito teorico ideale ci\u00f2 richiederebbe un duty cycle del 25%.\nModo di funzionamento discontinuo (DCM).\nSpesso, accade che la quantit\u00e0 di energia richiesta dal carico sia abbastanza esigua da potersi trasferire in un tempo minore del periodo di commutazione. In questo caso, la corrente attraverso l'induttore si riduce fino ad annullarsi prima del termine del periodo (figura 5), e il convertitore si dice operante in modo discontinuo (DCM, dall'inglese \"Discontinuous Conduction Mode\").\nLa differenza rispetto al modo di funzionamento continuo, quindi, \u00e8 che l'induttore viene completamente scaricato prima di raggiungere la fine del ciclo di commutazione. Ci\u00f2 ha alcune importanti implicazioni sulle equazioni che descrivono il funzionamento del convertitore rispetto al modo continuo: in particolare, il rapporto tra le tensioni d'ingresso e di uscita non \u00e8 pi\u00f9 una funzione lineare del solo duty cycle, ma dipende ora quadraticamente dal duty cycle, dal valore dell'induttanza, dalla frequenza di lavoro e dal carico applicato.\nIn generale, supponendo che il convertitore operi in regime stazionario, i valori dell'energia nell'induttore all'inizio ed alla fine del ciclo sono identici e, nel caso particolare di funzionamento in regime discontinuo, nulli. Ci\u00f2 implica che il valore medio della tensione ai capi dell'induttore (VL) sia zero, cio\u00e8 che l'area dei rettangoli giallo e arancione in figura 5 sia la stessa. In formule:\nformula_20\nPerci\u00f2 il valore di \u03b4 \u00e8 dato da:\nformula_21\nLa corrente fornita al carico (formula_22) \u00e8 costante, avendo supposto che il convertitore stia operando in regime stazionario. Ci\u00f2 implica che la corrente che fluisce attraverso la capacit\u00e0 abbia un valore medio nullo e che il valore medio della corrente nell'induttore sia uguale ad formula_22:\nformula_24 \nIndicando con formula_25 il valore medio della corrente nell'induttore. La forma d'onda della corrente dell'induttore ha forma triangolare (figura 5), perci\u00f2 il suo valore medio pu\u00f2 essere ordinato geometricamente nel modo seguente:\nformula_26\nLa corrente dell'induttore all'inizio \u00e8 nulla e cresce durante tON fino al valore ILmax. Ne segue che ILmax \u00e8 uguale a:\nformula_27\nSostituendo il valore di ILmax nella precedente equazione si ottiene:\nformula_28\ne sostituendo \u03b4 con l'espressione ricavata sopra si ottiene:\nformula_29\nche pu\u00f2 essere riscritta esplicitando formula_30 :\nformula_31\nTale espressione \u00e8 pi\u00f9 complessa rispetto alla corrispondente della modalit\u00e0 continua. Inoltre, la tensione di uscita ora \u00e8 funzione non solo della tensione di ingresso (Vi) e del duty cycle (D), ma anche del valore dell'induttanza (L), del periodo (T), ossia della frequenza di funzionamento e della corrente di uscita (Io), ossia del carico applicato.\nDa modo discontinuo a modo continuo (e viceversa).\nIl convertitore opera in modo discontinuo quando il carico assorbe correnti basse ed in modo continuo con livelli di carico elevati. Il limite tra modo discontinuo e continuo viene raggiunto quando la corrente nell'induttore si annulla esattamente alla fine del ciclo di commutazione. Osservando la figura 5, questa condizione si verifica quando:\nformula_32\nformula_33\nLa corrente di uscita (uguale alla media della corrente attraverso l'induttore) al limite tra modo discontinuo e continuo \u00e8 quindi:\nformula_34\nSostituendo ILmax si ottiene:\nformula_35\nAl confine tra le due modalit\u00e0 di funzionamento, la tensione di uscita obbedisce ad entrambe le espressioni che caratterizzano il modo continuo e discontinuo. In particolare, la prima \u00e8\nformula_18\nquindi Iolim pu\u00f2 essere riscritta come:\nformula_37\nIntroducendo le nozioni di tensione normalizzata formula_38 e corrente normalizzata formula_39:\nformula_40\nformula_41\nsi ha che:\nQueste espressioni sono meglio visualizzate graficamente in figura 6, dalla quale si vede pi\u00f9 chiaramente che nel modo continuo la tensione di uscita dipende linearmente dal duty cycle, mentre ha un andamento molto pi\u00f9 complesso nel caso di funzionamento discontinuo. Tali considerazioni assumono un aspetto fondamentale nel progetto di un controllore.\nCircuito non ideale.\nIl precedente studio \u00e8 stato condotto con le seguenti assunzioni:\nQueste assunzioni possono essere anche molto lontane dalla realt\u00e0, e i difetti dei componenti reali possono avere notevoli effetti negativi sul funzionamento del convertitore.\nRipple della tensione di uscita.\nIl ripple della tensione di uscita \u00e8 il nome dato al fenomeno che vede la tensione di uscita alzarsi durante lo stato \"on\" e abbassarsi durante lo stato \"off\" del convertitore. Diversi fattori contribuiscono a questo effetto indesiderato, inclusi, ma non esclusivamente, la frequenza di commutazione, la capacit\u00e0 di uscita, l'induttore, il carico e ogni caratteristica di limitazione della corrente del circuito di controllo. Al livello pi\u00f9 basso la tensione di uscita aumenter\u00e0 e diminuir\u00e0 come conseguenza della carica e scarica della capacit\u00e0 di uscita:\nformula_46\nDurante lo stato \"off\", la corrente in questa equazione \u00e8 la corrente di carico. Nello stato \"on\", la corrente \u00e8 la differenza tra la corrente del commutatore (o corrente sorgente) e la corrente di carico. La durata del tempo (dT) \u00e8 definita dal duty cycle e dalla frequenza di commutazione.\nPer lo stato \"on\":\nformula_47\nPer lo stato \"off\":\nformula_48\nQualitativamente, all'aumentare della capacit\u00e0 di uscita o della frequenza di commutazione, l'ampiezza del ripple diminuisce. La tensione massima di ripple \u00e8 tipicamente una specifica di progetto per l'alimentatore e viene selezionata in base a diversi fattori. La scelta del condensatore \u00e8 dettata normalmente dal fattore costo, dalla dimensione fisica e dalle caratteristiche reali dei vari tipi di condensatori. La scelta della frequenza di commutazione \u00e8 dettata tipicamente dall'efficienza richiesta, che tende a diminuire alle alte frequenze, come descritto nella sezione seguente, efficienza del circuito reale. Alte frequenze di commutazione, oltre a ridurre l'efficienza possono aumentare i disturbi a radiofrequenza (EMI).\nDato che la tensione di ripple \u00e8 uno dei difetti di un alimentatore a commutazione, viene spesso utilizzata come una delle misure della sua qualit\u00e0.\nEfficienza del circuito reale.\nUn'analisi semplificata del convertitore buck, come quella descritta sopra, non tiene conto delle caratteristiche reali, quindi non ideali, dei componenti del circuito. Queste difetti sono la causa di tutte le perdite di potenza del circuito.\nQualsiasi alimentatore a commutazione ha perdite di potenza statiche e dinamiche. Le perdite statiche includono perdite di dissipazione termica formula_49 nei fili o nelle tracce del circuito stampato PCB, come anche nei commutatori e nell'induttore o in ogni altro circuito elettrico. Le perdite dinamiche si verificano come conseguenza della commutazione, come la carica e scarica del terminale di controllo dell'elemento attivo di commutazione, e sono in genere proporzionali alla frequenza di commutazione.\n\u00c8 utile cominciare col calcolare il duty cycle per un circuito convertitore buck non ideale, che \u00e8:\nformula_50\ndove:\n VSWITCH \u00e8 la differenza di potenziale ai capi del commutatore,\n VSYNCHSW \u00e8 la differenza di potenziale ai capi del commutatore sincrono o sul diodo, e\n VL \u00e8 la differenza di potenziale sull'induttore.\nLe cadute di potenziale descritte sopra sono tutte dovute a perdite di potenza statiche che dipendono principalmente dalla corrente continua, perci\u00f2 facili da calcolare. Per un transistor in saturazione o per la DDP di un diodo, VSWITCH e VSYNCHSW possono essere gi\u00e0 conosciute, basandosi sulle caratteristiche del dispositivo selezionato.\nformula_51\nformula_52 \nformula_53\ndove:\n RON \u00e8 la resistenza del commutatore acceso (RDSON per un MOSFET), e\n RDCR \u00e8 la resistenza in corrente continua dell'induttore.\nIl lettore attento avr\u00e0 notato che l'equazione del duty cycle \u00e8 in qualche modo ricorsiva. Una prima analisi grezza pu\u00f2 essere effettuata calcolando i primi valori di VSWITCH e VSYNCHSW usando l'equazione del duty cycle ideale.\nLa resistenza di commutazione per componenti come i MOSFET, e la caduta di tensione diretta, per componenti come gli IGBT pu\u00f2 essere determinata prendendo come riferimento le specifiche riportate nei datasheet del costruttore.\nInoltre, le perdite di potenza possono verificarsi anche per correnti di perdita. Queste perdite sono semplicemente:\nformula_54\ndove:\n ILEAKAGE \u00e8 la corrente di perdita del commutatore, e\n V \u00e8 la tensione ai capi del commutatore.\nLe perdite di potenza dinamiche sono dovute al comportamento in commutazione attraverso i dispositivi scelti (MOSFET, Transistor di potenza, IGBTs, ecc.). Queste perdite includono le perdite durante la transizione di accensione e di spegnimento.\nLe perdite di accensione e spegnimento possono facilmente essere raggruppate come\nformula_55\ndove:\n V \u00e8 la tensione ai capi del commutatore quando \u00e8 spento,\n tRISE e tFALL sono i tempi di salita e di discesa, e\n T \u00e8 il periodo di commutazione.\nMa tutto ci\u00f2 non prende in considerazione la capacit\u00e0 parassita del MOSFET che \u00e8 al secondo posto. Quindi, le perdite di commutazione saranno pi\u00f9 simili a:\nformula_56\nQuando un MOSFET viene usato come commutatore secondario (low side), possono rilevarsi perdite aggiuntive durante il tempo tra lo spegnimento del commutatore principale (high side) e lo spegnimento di quello secondario, quando il diodo incorporato del MOSFET secondario trasmette la corrente di uscita. Questo tempo, conosciuto come il tempo di non sovrapposizione (non-overlap time), previene il \"shootthrough\", una condizione nella quale entrambi i commutatori sono simultaneamente accesi. Lo stato di \"shootthrough\" genera notevoli perdite di potenza e dissipazione di calore. L'accurata scelta del tempo di non sovrapposizione deve bilanciare il rischio di \"shootthrough\" con quello di un incremento di perdita di potenza dato dalla conduzione del diodo incorporato (body).\nLa perdita di potenza nel diodo incorporato \u00e8 proporzionale anche alla frequenza di commutazione ed \u00e8\nformula_57\ndove:\n VF \u00e8 la tensione diretta ai capi del diodo incorporato, e\n tNO \u00e8 il tempo selezionato di non sovrapposizione.\nInfine, perdite di potenza sono dovute anche alla potenza necessaria all'accensione e allo spegnimento del commutatore. Per i commutatori a MOSFET, queste perdite sono dominate dalla carica del gate, essenzialmente l'energia richiesta per caricare e scaricare la capacit\u00e0 del gate del MOSFET tra la tensione di soglia e la tensione di gate impostata. Queste perdite di commutazione di gate si verificano principalmente nel pilota del gate, e possono essere minimizzate selezionando MOSFET a bassa carica di gate, pilotando il gate del MOSFET ad una tensione pi\u00f9 bassa (al costo di maggiori perdite di conduzione nel MOSFET), o operando ad una frequenza pi\u00f9 bassa.\nformula_58\ndove:\n QG \u00e8 la carica di gate del MOSFET scelto, e\n VG \u00e8 la tensione di gate di picco rispetto a massa.\n\u00c8 essenziale ricordare che per i MOSFET di tipo N, il commutatore principale (o cosiddetto high-side) deve essere pilotato con una tensione maggiore di Vi. Perci\u00f2 VG sar\u00f2 quasi sempre diversa nel commutatore principale che in quello secondario (o low-side).\nUna progettazione completa di un convertitore buck include un'analisi di compromesso delle varie perdite di potenza. I progettisti bilanciano queste perdite secondo l'uso previsto del progetto finito. Si prevede per un convertitore a bassa frequenza di commutazione che non richieda commutatori con basse perdite di commutazione di gate; un convertitore operante con un elevato rapporto di duty cycle richiede un commutatore secondario con basse perdite di conduzione.\nStrutture specifiche.\nRettificazione sincrona.\nUn convertitore buck sincrono \u00e8 una versione modificata della topologia di circuito del convertitore buck di base, nella quale il diodo D viene sostituito da un secondo commutatore, S2. Questa modifica \u00e8 un compromesso tra aumento dei costi e miglioramento dell'efficienza. Essa \u00e8 attuata in convertitori a bassa tensione ed alta corrente di uscita.\nIn un convertitore buck di base, il diodo di recupero si attiva automaticamente, poco dopo che il commutatore si \u00e8 spento, come risultato dell'aumento della tensione diretta ai suoi capi. La caduta di tensione attraverso il diodo provoca una perdita di potenza uguale a\nformula_59\ndove:\n VD \u00e8 la caduta di tensione attraverso il diodo alla corrente di carico Io,\n D \u00e8 il duty cycle, e\n Io \u00e8 la corrente di carico.\nSostituendo il diodo D con il commutatore S2, selezionato per avere poche perdite, l'efficienza del convertitore pu\u00f2 essere migliorata. Per esempio, basta selezionare per S2 un MOSFET con una RDSON molto bassa, che la perdita di potenza per S2 diventer\u00e0 \nformula_60\nConfrontando queste equazioni il lettore noter\u00e0 che in ambedue i casi, la perdita di potenza \u00e8 fortemente dipendente dal duty cycle, D. \u00c8 chiara la ragione per la quale le perdite di potenza sul diodo di recupero o sul commutatore secondario saranno proporzionali al tempo di funzionamento in conduzione di questi. Perci\u00f2, i sistemi progettati per funzionare con un duty cycle basso, saranno affetti da grandi perdite di potenza nel diodo di recupero o nel commutatore secondario, e per tali sistemi \u00e8 conveniente considerare la progettazione di un convertitore buck sincrono.\nSenza dati reali, il lettore non trover\u00e0 molto chiara la comprensione di questa sostituzione. Consideriamo per esempio un alimentatore per computer, dove l'ingresso sia di , l'uscita di e la corrente di carico di . In questo caso, il duty cycle sar\u00e0 del 66% e il diodo sar\u00e0 in conduzione per il 34% del tempo. Un tipico diodo con tensione diretta di sarebbe affetto da perdite per . Un MOSFET ben selezionato con una DSON di , dissiperebbe solamente di perdite di conduzione diretta. Questo si traduce in un miglioramento di efficienza e riduzione di calore dissipato.\nI vantaggi di un convertitore buck sincrono non arrivano senza un costo. Per cominciare il commutatore secondario costa tipicamente pi\u00f9 del diodo di recupero. Inoltre la complessit\u00e0 del convertitore viene aumentata a causa della necessit\u00e0 di inserire un pilota con uscita complementare per il commutatore secondario.\nTale pilota deve prevenire che ambedue i commutatori vengano abilitati allo stesso tempo, un problema detto \"shootthrough\". La tecnica pi\u00f9 semplice per evitare il verificarsi di questo problema \u00e8 l'inserimento di un ritardo di tempo tra lo spegnimento di S1 e l'accensione di S2, e viceversa. Comunque, impostando questo ritardo abbastanza lungo da assicurarsi che S1 e S2 non siano mai accesi contemporaneamente provocher\u00e0 un'ulteriore perdita. Una tecnica migliorata per prevenire questa condizione \u00e8 conosciuta come protezione adattiva di \"non-sovrapposizione\" (overlap), nella quale la tensione al nodo dei commutatori (il punto in cui S1, S2 e L sono connessi assieme) viene controllata per determinare il suo stato. Quando la tensione del nodo passa una soglia predefinita, viene fatto passare il tempo di ritardo. Il pilota pu\u00f2 quindi adattarsi ai molti tipo di commutatori senza le eccessive perdite di potenza che la mancanza di flessibilit\u00e0 di un tempo di non sovrapposizione fisso potrebbe portare.\nNella pratica si fa shiftare il MOS di conduzione S1 nel ramo inferiore (ritorno) poich\u00e9 in questa maniera risulta facilitato il pilotaggio di entrambi i MOS (conduzione S1 e ricircolo S2) dato che hanno come riferimento comune i loro Source e quindi le relative Vgs potranno riferirsi alla massa.\nBuck multifase.\nIl convertitore buck multifase \u00e8 una topologia di circuito dove i componenti del circuito convertitore buck base sono posti in parallelo tra l'ingresso e il carico. Ognuna di queste \"fasi\" viene accesa ad intervalli di tempo uguali fra loro nel periodo di commutazione. Questo circuito viene usato tipicamente con la topologia del buck sincrono, descritta sopra.\nIl vantaggio primario di questo tipo di convertitore \u00e8 che la corrente di carico viene divisa tra le \"n\"-fasi del convertitore. Questa separazione del carico permette di distribuire la potenza dissipata su tutti su commutatori in un'area pi\u00f9 estesa. Un altro vantaggio ugualmente importante fornito da questo convertitore \u00e8 che il \"ripple\" di uscita viene diviso per il numero di fasi, \"n\". Il carico quindi viene sottoposto ad una frequenza di ripple che \u00e8 \"n\"-volte la frequenza di commutazione.\nQuesta topologia di circuiti viene usata negli alimentatori di potenza per computer per convertire i 12V CC in una tensione pi\u00f9 bassa (attorno al Volt), apposita per le CPU. Le moderne CPU necessitano attualmente di correnti oltre le 100A con tensioni di ripple molto basse, meno di 10mV. Gli alimentatori tipici delle moderne schede madri usano 3 o 4 fasi (ma sono in arrivo schede con fino a 8 fasi), sebbene i costruttori dei circuiti integrati di controllo permettano fino a 6 fasi.\nUna topologia multifase fornisce ulteriori significativi benefici. Per esempio, la risposta cambiamenti dinamici di corrente di carico pu\u00f2 essere migliorata attraverso un'attenta progettazione del controllore. Ampi aumenti della corrente di carico possono essere ottenuti accendendo selettivamente pi\u00f9 fasi secondo le esigenze del carico.\nUna delle sfide pi\u00f9 importanti inerenti al convertitore multifase \u00e8 garantire che la corrente di carico sia ben bilanciata in tutte le \"n\"-fasi. Il bilanciamento di corrente pu\u00f2 essere effettuato in molti modi. La corrente pu\u00f2 essere misurato \"senza perdite\" controllando la tensione ai capi dell'induttore o del commutatore secondario (quando acceso). Questa tecnica viene considerata \"senza perdite\" perch\u00e9 si basa sulle resistenze parassite inerentemente presenti nella topologia del convertitore buck. Un'altra tecnica \u00e8 di inserire una piccola resistenza nel circuito e di misurarne la tensione ai capi. Questo approccio \u00e8 pi\u00f9 accurato e regolabile, ma incontra diversi costi - spazio, efficienza e componenti aggiuntivi.\nInfine, la corrente pu\u00f2 essere misurata dall'ingresso. La tensione pu\u00f2 essere misurata senza perdite ai capi del commutatore principale, o usando una resistenza di potenza, per approssimare la corrente assorbita. Quest'approccio \u00e8 tecnicamente pi\u00f9 difficile, dato che il rumore di commutazione non pu\u00f2 essere facilmente filtrato. Quest'ultimo metodo \u00e8 meno costoso che adoperare una resistenza di misura per ogni fase.\nApplicazioni.\nIl convertitore buck \u00e8 ampiamente utilizzato nei piccoli componenti elettronici a basso consumo per passare da 24/12V a 5V. Spesso sono venduti come un piccolo modulo con chip gi\u00e0 montato per ben meno di 1\u20ac e con un'efficienza del 95% circa."}
{"id": "1082747", "revid": "124466473", "url": "https://it.wikipedia.org/wiki?curid=1082747", "title": "Tenera \u00e8 la notte", "text": "Tenera \u00e8 la notte \u00e8 un romanzo dello scrittore statunitense Francis Scott Fitzgerald pubblicato nel 1934 a New York.\nNel 1962 ne fu tratto un film diretto da Henry King.\nTrama della versione del 1934.\nLibro I.\nL'inizio della vicenda si svolge sulla Costa Azzurra, ad Antibes: qui arriva la giovane attrice Rosemary Hoyt, una mattina di giugno del 1925, insieme alla madre. \nNei giorni di permanenza Rosemary fa la conoscenza di un gruppo di ricchi espatriati americani, tra cui una coppia molto affascinante: Dick Diver e sua moglie Nicole Warren.\nDick \u00e8 uno psichiatra che, negli anni del primo dopoguerra, esercitava la professione in una clinica svizzera di Zurigo per ricchi possidenti; qui conosce una giovanissima Nicole, proveniente da una ricchissima famiglia alto borghese di Chicago e in cura nella clinica per disturbi di schizofrenia, causati dai rapporti incestuosi con il padre. Inizialmente onesto e pieno di ideali, Dick aveva in seguito sposato la donna, malgrado il parere contrario dei suoi colleghi, sia per bisogno di amore sia per altruismo.\nDopo sei anni, malgrado le ricadute di Nicole, il matrimonio appare felice e Dick, che grazie al denaro della moglie aveva abbandonato l'esercizio della sua professione, si era trasferito sulla Riviera francese assieme a Nicole; qui investe il denaro per trasformare dei terreni occupati da vecchie casupole abbandonate in un complesso di lusso costituito da un albergo, giardini, spiaggia e dalla loro dimora: Villa Diana. Il luogo diventa ben presto il ritrovo di un gruppo sofisticato di loro amici, tra i quali lo sdolcinato Louis Campion, lo scrittore di scarse abilit\u00e0 Albert McKisco, il musicista un tempo brillante e ora alcolizzato Abe North, e il rozzo mercenario Tommy Barban.\nRosemary viene invitata a Villa Diana e ne rimane subito affascinata, tanto da considerare quel luogo \"il centro del mondo\" e i padroni di casa come circondati da una luce magica. D'altro canto, anche Dick rimane affascinato dalla giovane bellezza, quasi infantile, di Rosemary.\nQuesto mondo superficialmente idilliaco viene presto sconvolto da un episodio inquietante: la signora McKisco, moglie dello scrittore, si reca in bagno e trova Nicole ai piedi della vasca, in preda a uno dei suoi episodi nevrotici. Tommy Barban, amico della famiglia Diver e da sempre innamorato di Nicole, per far tacere le chiacchiere sfida a duello il signor McKisco.\nIntanto Rosemary, sempre pi\u00f9 attratta e incuriosita da quella vita, segue i Diver a Parigi. Tra lei e Dick nasce un tenero amore, seppur frenato dallo stesso Dick, il quale, preso da un forte senso di responsabilit\u00e0 verso la moglie e da un atteggiamento quasi paterno verso la ragazza, non vuole lasciarsi andare e rifiuta, seppur dolcemente, l'offerta d'amore di Rosemary: \nIntanto Rosemary scopre molte verit\u00e0 sugli ospiti dei Diver, che rivelano una realt\u00e0 ben diversa da quella di facciata e che li mostrano spesso volgari, corrotti e profondamente infelici.\nAlla stazione di Parigi accade il primo dei tanti episodi di violenza frequenti nel romanzo: una conoscente dei Diver uccide un uomo e Nicole scopre in albergo l'assassinio di un uomo nero e reagisce con una crisi isterica.\nLibro II.\nIl secondo libro riporta la narrazione indietro al 1917 e narra la storia e le vicende di Dick, allora giovane medico a Zurigo, al quale viene affidata come paziente Nicole, che subito si innamora di lui.\nL'iniziale scambio epistolare tra i due si trasforma presto in un legame pi\u00f9 solido: Nicole ha necessit\u00e0 di qualcuno che la aiuti e Dick, attratto dalla bellezza della giovane, si offre come suo sostegno, con l'intento di \u00ab\"restaurarle l'universo\"\u00bb; cos\u00ec, appoggiati anche dalla famiglia Warren (che considerano \"ideale\" il matrimonio di Nicole con uno psichiatra e la vicinanza con una clinica), i due si sposano e hanno due figli. Sembrano anni felici, nonostante le frequenti ricadute di Nicole, eppure il crescente desiderio di arricchirsi e la necessit\u00e0 di elevare la propria posizione sociale finiscono con il corrompere l'onest\u00e0 intellettuale e idealista di Dick, rendendolo soltanto un fantoccio al servizio dei pazienti ricchi e della famiglia di Nicole. Perso ogni qualunque interesse per la professione medica e la carriera, Dick inizia a sprofondare nell'infelicit\u00e0 che, sebbene tenuta nascosta, viene comunque avvertita da Nicole e questo li porta a litigare e ad allontanarsi. Durante uno di questi litigi Nicole ha una crisi nevrotica che la porta a fare un gesto estremo: mentre il marito era alla guida della sua auto assieme ai figli, lei prende il volante e sterza con tutta forza, facendo ribaltare consapevolmente la macchina, con il rischio di uccidere anche i suoi figli. \nSpaventato e sempre pi\u00f9 insofferente, Dick decide di allontanarsi da lei per un breve periodo. La notizia della morte del padre lo richiama in America e quando ritorna in Europa, decide di fermarsi a Roma per ritrovare Rosemary, pronto questa volta a diventare il suo amante. Ma l'atmosfera poetica di qualche anno prima era ormai svanita e la stessa Rosemary, un tempo timida, impacciata e spaurita era diventata una donna disinibita, sicura di s\u00e9, perfettamente consapevole della sua bellezza e del suo fascino sugli uomini. Deluso, Dick sfogher\u00e0 la sua frustrazione con una rissa notturna finendo in guardina.\nLibro III.\nIl terzo libro non \u00e8 altro che una cronaca del decadimento fisico e morale di Dick che, ritornato in Riviera, lascia la clinica e si d\u00e0 al bere deludendo gli amici, lasciandosi umiliare dalle stesse persone che riteneva inferiori e rendendosi ridicolo agli occhi di Nicole e di Rosemary.\nNicole invece scopre di poter reggersi da sola e, alla fine del libro, si getta tra le braccia di Tommy Barban. Il caso clinico \u00e8 quindi risolto e Dick abbandona l'Europa per ritornare nell'anonima provincia americana a fare solamente il medico.\nL'elaborazione del romanzo.\nFitzgerald lavor\u00f2 all'opera per nove anni e anche dopo la sua pubblicazione continu\u00f2 a rielaborarne diverse versioni. Essa \u00e8 indubbiamente quella alla quale lo scrittore lavor\u00f2 pi\u00f9 a lungo e certamente la pi\u00f9 ambiziosa anche se la critica e il pubblico non l'accolsero con molto entusiasmo.\nLa stesura di \"Tenera \u00e8 la notte\" venne iniziata da Fitzgerald nel 1925 e da quell'anno in poi egli ne elabor\u00f2 sei versioni delle quali venne pubblicate solamente la quarta, in quattro puntate sulla rivista \"Scribner's Magazine\", la quinta che usc\u00ec nel 1934 e venne poi tradotta da Fernanda Pivano e la sesta che usc\u00ec nel 1951 a sua volta rielaborata in modo drastico dal critico Malcom Cowley su appunti dell'autore, appunti che vennero raccolti per una nuova edizione per la Moden Library che per\u00f2 non venne mai realizzata.\nIl cambiamento che Cowley fece alla versione di Fitzgerald consiste nel spostare il \"punto di vista\" passando dall'interpretazione data dall'attrice Rosemary Hoyt a un'esposizione in ordine cronologico di Dick Diver e della moglie Nicole.\nGli elementi inventati e quelli reali.\nLa storia, che si svolge tra il 1924 e il 1929, intreccia avvenimenti reali e chiaramente autobiografici di quegli anni ad avvenimenti di pura invenzione.\nL'ispirazione per alcuni personaggi.\nNel 1927 lo scrittore conobbe a Hollywood, dove era stato chiamato da John Considine per scrivere una sceneggiatura, l'attrice cinematografica Lois Moran alla quale si ispira per creare il personaggio di Rosemary Hoyt.\nIn Dick Diver, il protagonista, Fitzgerald ritrae se stesso e contemporaneamente il suo amico Gerald Murphy; in Nicole Warren, la moglie di Dick, \u00e8 ritratta Zelda, la compagna infelice dello scrittore; in Tom Barban, l'ex legionario si riconosce Edouard Jozan del quale Zelda si era innamorata nel 1924 quando i Fitzgerald abitavano a Saint-Rapha\u00ebl e Abe North \u00e8 il ritratto di Ring Lardner, intimo amico di Francis Scott.\nL'ispirazione per la scena.\nIl romanzo si svolge all'inizio al Cap D'Antibes, lo stesso luogo nel quale si trovavano i Fitzgerald nell'agosto del 1925 dove incontrarono i personaggi pi\u00f9 celebri del momento nel campo della letteratura, del cinema, del teatro, della politica e della finanza, tra i quali John Dos Passos e Orlando, Rodolfo Valentino e Mistinguett e alla villa che avevano affittato al \"St. Louis\" a Juan-les-Pins dove avevano conosciuto molte celebrit\u00e0, tra le quali Grace Moore e Picasso con la moglie Fernande.\nL'albergo, nel quale si svolge la scena fondamentale del romanzo \u00e8 precisamente l'\"Hotel du Cap\", chiamato anche l'Eden Roc ed \u00e8 ancora esistente.\nLa versione finale.\nTroppo preso dagli avvenimenti intercorsi dal 1926, Fitzgerald riuscir\u00e0 a rimetter le mani sul suo manoscritto solamente nel 1931, quando, ormai ricoverata definitivamente la moglie Zelda, si era ritirato con la figlia Scottie in una casa abbastanza vicina alla clinica di Baltimora dove vi era la moglie e dove ella poteva raggiungerli durante qualche weekend. In quel luogo lo scrittore scrisse la versione finale di \"Tender is the Night\", con il titolo \"Doctor Diver's Holiday\" (La vacanza del dottor Diver) e solamente al momento dell'uscita della prima puntata del romanzo sullo \"Scribner's Magazine\" cambi\u00f2 il titolo con \"Tender Is the Night\" (Tenera \u00e8 la notte).\nLe differenze tra le varie versioni.\nPrima versione.\nLa prima versione venne composta tra il 1925 e il 1930 e aveva come titolo \"The World's Fair\" e l'eroe era Francis Melarky.\nNel prologo l'autore si rif\u00e0 ad una sua esperienza in un locale notturno di Roma, dove il litigio con un autista di taxi lo condusse dai carabinieri e dove la folla, equivocando, lo scambi\u00f2 per uno stupratore di bambini.\nNel 1926 Fitzgerald si trovava nella villa St. Louis a Juan les Pins e scriveva al suo agente che aveva scritto il quarto di un romanzo che presumeva sarebbe stato composto da dodici capitoli. A giugno dello stesso anno lo scrittore vendette i diritti a pubblicare lo scritto a puntate sulla rivista \"Liberty\" e scrisse una scaletta nella quale l'episodio del duello veniva soppresso.\nSubito dopo modific\u00f2 lo scritto facendo diverse modifiche. Inser\u00ec un narratore che raccontava la storia come se questa fosse avvenuta tre anni prima, l'episodio del litigio nel taxi e del duello, una scena, che ritorner\u00e0 nel capitolo 13 di \"Tender is \"the\" Night\", sui campi di battaglia della Somme, il flirt tra il protagonista e Dinah, l'episodio della stazione di Saint-Lazare ma senza l'assassinio (dal momento che l'idea di questo avvenimento venne ispirato a Fitzgerald da un fatto riportato dalla cronaca avvenuto il 26 marzo 1927 quando una contessa spar\u00f2 ad un amico per poi colpire, ferendosi, se stessa) e infine l'episodio, introdotto nell'edizione del 1951 da Cowley, di Wanda Breastedt.\nIl protagonista \u00e8 un giovane americano del sud in visita in Europa con la madre dopo la sua espulsione dall'Accademia militare di West Point, ora impiegato come tecnico a Hollywood che, sotto il dominio della madre, durante una forte crisi di depressione finir\u00e0 per uccidersi.\nAlloggiato all'albergo di Gausse, il cui nome rimane in \"Tender is the Night\", Francis Melarky conosce i McKisco, che ritroviamo in \"Tenera \u00e8 la notte\", Setting e Dumphiers, due omosessuali che saranno poi in \"Tenera \u00e8 la notte\" Campion e Dumphries, e la signora Abrahams.\nSpesso Fitzgerald si recava a trovare Earl Browne negli studi cinematografici di Montecarlo, cos\u00ec come in \"Tenera \u00e8 la notte\" fa Rosemary.\nL'episodio del duello, che viene narrato anche in \"Tenera \u00e8 la notte\", avviene, in questa versione, tra McKisco e il francese Brugerol e Melarky viene invitato dal miliardario Deth Rorebach in una villa immensa circondata da un grande giardino.\nSeconda versione.\nTerminata la prima versione del libro Fitzgerald vi apport\u00f2 miglioramenti per altri due anni fino ad abbozzare la figura del futuro Dick Diver e nel luglio del 1928 scrisse a Marxell Perkins che il romanzo andava bene e che avrebbe fatto un racconto e poi gli avrebbe inviato, verso dicembre, i capitoli 3 e 4 che pensava di terminare. Ma questi capitoli non vennero mai inviati e il romanzo prese una strada diversa continuando sotto forma di un racconto dal titolo \"The Rough Crossing\".\nDa questo racconto prese forma la seconda versione del libro dal titolo \"The Drunkard's Holiday\" (La vacanza dell'ubriacone) e lo scrittore, nel 1929, scrive a Perkins informandolo che stava lavorando intensamente al romanzo secondo un diverso punto di vista.\nIl protagonista della seconda versione \u00e8 un regista, Lew Kelly, che viaggia con la moglie Nicole per l'Europa. Egli incontra a bordo della nave una ragazza di modeste condizioni, Rosemary, che fingeva di viaggiare in prima classe per raggirare Kelly. Lo svolgimento della storia avviene in due soli capitoli e non fu mai ripresa anche se serv\u00ec a Fitzgerald per cambiare il precedente rapporto tra madre e figlio con quello tra marito e moglie.\nDall'autunno del 1929 fino al 1932, Fitzgerald, troppo impegnato a risolvere i problemi della mancanza di denaro e quelli della malattia di Zelda, non lavor\u00f2 pi\u00f9 al libro. I due capitoli per\u00f2 si ritroveranno in un racconto, scritto nel 1930, dal titolo \"One Trip Abroad\" che si aggiungeva ad altre storie d'amore sulla Costa Azzurra e a storie svolte presso una casa di riposo in Svizzera.\nTerza versione.\nLa terza versione, quella che ha come protagonista Dick Diver, and\u00f2 delineandosi dopo la seconda permanenza di Scott ad Hollywood. Di questa versione rimangono gli appunti e i diagrammi originali nella Biblioteca dell'Universit\u00e0 di Princeton che consistono in un piano di lavoro generale dove appare la trama, gli appunti sui vari personaggi, la tecnica da usare, i nomi dei personaggi fittizi vicino a quelli dei personaggi reali, una vera e propria cronologia su Dick e su Nicole, il metodo di classificazione per trattare il materiale della malattia oltre un sommario riguardante la prima met\u00e0 e la terza parte del romanzo.\nNella terza versione la storia di Nicole viene modellata sulla storia reale di Zelda e i sentimenti espressi da Dick sono ripresi dai sentimenti provati da Scott.\nLa storia per\u00f2 non tiene conto degli appunti redatti come nel caso dell'assassinio che Nicole avrebbe dovuto compiere e che Dick avrebbe dovuto tener nascosto o dell'episodio in cui Dick, comunista convinto, avrebbe mandato il figlio a studiare in Russia.\nQuesta terza versione consiste in un rimaneggiamento che porta ad una divisione in tre libri. Il primo libro \u00e8 quasi tutto ricavato dalla prima versione ed \u00e8 concentrato sulla figura di Rosemary, il secondo lascia completamente la prima versione e inizia con l'incontro tra Dick e Nicole.\nQui Fitzgerald pone l'accento sulla disintegrazione morale di Dick, fa accadere la ricaduta della malattia di Nicole durante una festa di carnevale e non in Svizzera, la conoscenza di Tommy in un caff\u00e8 di Monaco, la relazione di Rosemary con Dick solo dovuta alla compassione della ragazza che avr\u00e0 il compito di togliere dai guai Dick durante la rissa in taxi a Roma.\nQuesta terza versione venne redatta velocemente nel 1933 quando Fitzgerald collaborava con il dottor Mayer per la cura di Zelda e non aveva tempo di dedicare pi\u00f9 di cinque giorni di seguito alla scrittura.\nIl libro, che prese il titolo di \"Doctor Diver's Holiday\" (La vacanza del dottore Diver), subisce ben nove rielaborazioni di cui le prime quattro nella versione di Francis Melarky, la quinta e la sesta nella versione di Lew Kelly e la settima e l'ottava nella versione di Dick Diver. Sar\u00e0 solamente nel nono rimaneggiamento che comparir\u00e0 il titolo \"Tender is the Night\" e la sequenza definitiva dei fatti. Il titolo venne ispirato da un verso dell\"'Ode all'usignolo\" di John Keats: \nQuarta versione.\nLa quarta versione venne preparata frettolosamente durante l'estate del 1933 per essere pubblicata sullo \"Scribner's Magazine\" dopo un accordo con la rivista \"Liberty\" alla quale aveva promesso, nel 1926, tutti i suoi racconti per la cifra di 3500 dollari l'uno. L'editore Scribne's intanto gli vers\u00f2 10.000 dollari dopo aver trattenuto i 6000 che gli aveva gi\u00e0 dato come anticipo e a gennaio del 1934 usc\u00ec finalmente la prima puntata e a febbraio, a marzo e ad aprile di quell'anno uscirono le tre successive.\nLe bozze delle puntate furono rimaneggiate dodici volte e per la pubblicazione del libro, che diventer\u00e0 la quinta versione, Fitzgerald doveva tagliare 20.000 parole. Ma una grave ricaduta di Zelda gli imped\u00ec di dedicarsi al lavoro con cura e Scribner's non voleva andare oltre il 17 aprile per la pubblicazione del libro perch\u00e9 voleva sfruttare la pubblicit\u00e0 che era stata fatta.\nFitzgerald rimaneggi\u00f2 ancora il testo dell'ultima puntata, corresse le bozze della seconda e della terza e nel rivedere le bozze complete del romanzo fece altre modifiche.\nI testi vennero rivisti dai redattori che per\u00f2 avevano il divieto di alterare qualunque parola senza il permesso dell'autore. Ma Fitzgerald, sommerso dai suoi drammi familiari, non riusc\u00ec a rivederli con calma per un'ultima volta.\nQuinta versione.\nLa quinta edizione venne cos\u00ec pubblicata nel 1934 e risult\u00f2 contenere diversi errori che vennero segnalati in una recensione sul New Yorker. Fitzgerald, che fu il primo ad accorgersi degli errori commessi, cerc\u00f2 di convincere il direttore letterario della \"Modern Library\", Bennett Cerf, a pubblicare una nuova edizione per risolvere i problemi e in alcune lettere inviategli in data luglio e agosto 1936 faceva proposte concrete riguardo a cambiamenti, a modifiche, a una frase che voleva eliminare, alla correzione di alcuni errori ortografici.\nMa la Modern Library non pubblic\u00f2 mai questa edizione e le tre tirature che fece uscire l'editore Scribner non furono mai corrette e nel 1936 vennero pubblicato in un solo volume \"This Side of Paradise\", \"The Great Gatsby\" e \"Tender in the Night\".\nFitzgerald era dispiaciuto per la scarsa attenzione posta alla sua ultima opera che egli riteneva valida.\nIn una lettera scritta il 24 dicembre 1938\nlo scrittore prega il suo editore di non lasciar morire i suoi libri e si dimostra particolarmente preoccupato per \"Tender is the Night\": \"... Ma sono particolarmente preoccupato per Tender is the Night: quel libro non \u00e8 morto. La profondit\u00e0 del suo messaggio rimane: incontro continuamente persone che sono attaccate al libro come altre lo erano state a \"The Great Gatsby\" e a \"This Side of Paradise\", persone che si sono identificate con Dick Diver. Il grande difetto del libro \u00e8 che il vero inizio - il giovane psichiatra in Svizzera - \u00e8 cacciato nel mezzo del libro. Se le pagine 151-212 fossero tolte dal loro posto attuale e messe all'inizio il miglioramento sarebbe enorme...\".\nNon avendo riscontro queste sue richieste, Fitzgerald prese la copia d'archivio del suo libro e dopo aver spostato l'ordine dei capitoli stil\u00f2 nei suoi appunti il seguente piano:\nVersione rimaneggiata da Cowley.\nIl piano, che viene conservato insieme al volume rimaneggiato da Fitzgerald nella Biblioteca della Princeton University, viene citato nell'edizione del 1951 da Malcolm Cowley anche se egli poi non terr\u00e0 completamente fede alla successione degli avvenimenti e alle modifiche fatte ad alcune pagine e nemmeno alla correzione degli errori di ortografia e punteggiatura dei primi due capitoli.\nQuesta versione, la cosiddetta \"versione definitiva dell'autore\" che usc\u00ec nel 1951 a cura di Malcolm Cowley, non venne per\u00f2 mai rivista dallo scrittore che mor\u00ec precocemente il 21 dicembre del 1940.\nNell'edizione dei \"Penguin Books\", Cowley non si limit\u00f2 a correggere gli errori tipografici e di ortografia, ma apport\u00f2 quasi ottocento modifiche, a volte anche drastiche, riguardanti i nomi e la successione degli avvenimenti, modifiche che vengono con cura spiegate sia nella introduzione che nelle note.\nL'editore Scribner's invece, quando nel 1951 ristamp\u00f2 il romanzo, us\u00f2 i piombi originali e corresse solamente due errori di nomi, mentre nelle edizioni tascabili non venne fatto alcun cambiamento e nemmeno nell'edizione di Bodley Head del 1960.\nLo stile.\nScritto in una prosa assai evoluta che si lascia andare a profonde analisi psicologiche e descrizioni seguendo un andamento discorsivo e serrato quasi senza dialogo, \"Tenera \u00e8 la notte\" dimostra che Fitzgerald era uno scrittore perfettamente padrone del suo mestiere.\nLo scrittore riesce a cogliere, con dettagli precisi e accurati, l'essenza delle varie scene o del momento storico e sociale trattato e dimostra una grande capacit\u00e0 di passare dal particolare all'universale e dal concreto al simbolico.\nIl linguaggio, che in precedenza era a volte troppo incline al decorativo, ora diventa preciso ed essenziale adattandosi in modo flessibile ai vari temi e ai diversi punti di vista mentre i personaggi principali vengono rappresentati con scrupoloso approfondimento psicologico.\nL'opera affronta il contrasto etico-sociale degli anni '30 con profondit\u00e0 di analisi e ampia prospettiva."}
{"id": "1082748", "revid": "174925", "url": "https://it.wikipedia.org/wiki?curid=1082748", "title": "Selezione dei colori", "text": "In fotografia (e in cinematografia) con selezione dei colori si indica qualsiasi procedimento che, a partire da una scena reale o gi\u00e0 registrata su pellicola, consenta di ottenere tre distinte registrazioni relative a tre gamme dello spettro visibile, dalle quali poter riottenere, per sintesi, \"quasi tutti\" i colori originali.\nGli attuali sistemi fotografici e cinematografici a colori sono basati sulla sintesi tricromatica, che consente di riprodurre la quasi totalit\u00e0 dei colori percepibili dal sistema visivo umano a partire da tre colori detti primari.\nPerch\u00e9 tale procedimento di sintesi sia possibile, \u00e8 tuttavia necessario un preventivo procedimento di analisi dei colori della scena reale. Per fare ci\u00f2 si suddivide lo spettro visibile in tre bande parzialmente sovrapposte, centrate sulle lunghezze d'onda corrispondenti ai colori rosso, verde e blu, e si effettuano su pellicola tre distinte registrazioni, una per ciascuna banda. In altre parole \u00e8 come se la scena venisse analizzata mediante tre filtri di colore rosso, verde e blu, le cui curve di trasferimento imitano le curve di sensibilit\u00e0 spettrale dell'occhio umano.\nL'analisi pu\u00f2 avvenire direttamente in una pellicola a colori, che contiene tre strati di emulsione sensibilizzati alle tre bande, oppure esponendo tre pellicole in bianco e nero pancromatiche, che sono sensibili a tutti i colori, mediante tre filtri rispettivamente rosso, verde e blu, aventi le caratteristiche descritte sopra.\nQuest'ultimo procedimento \u00e8 chiamato fotografia di selezione dei colori, e i tre negativi sono chiamati negativi di selezione, pi\u00f9 precisamente negativo di selezione (o di registrazione) del verde, del rosso e del blu.\nSe si fa uso, anzich\u00e9 di tre negativi in bianco e nero, di tre positivi in bianco e nero (ottenibili con una pellicola pancromatica in bianco e nero invertibile o per stampa positiva dai negativi in bianco e nero), si parla di positivi di selezione.\nI negativi e i positivi di selezione si possono anche ottenere non riprendendo direttamente una scena reale, ma partendo da pellicole a colori e stampandole, sempre attraverso tre filtri verde, rosso e blu, su pellicole in bianco e nero. In questo caso per\u00f2 le caratteristiche dei filtri sono diverse da quelle dei filtri usati per ottenere le fotografie di selezione di una scena reale. Si usano invece filtri a banda stretta, perch\u00e9 l'uso di filtri a banda larga come quelli le cui curve di trasferimento imitano le curve di sensibilit\u00e0 spettrale dell'occhio umano, sarebbe controproducente. In questo caso si tratta infatti di registrare le informazioni contenute negli strati ciano, magenta e giallo di un negativo o di un positivo a colori e, per fare un esempio, un filtro verde a banda larga non sarebbe trasparente solo alla luce che attraversa gli strati ciano e giallo della pellicola, ma anche a parte di quella che attraversa lo strato magenta (un discorso analogo vale per i filtri rosso e blu). \nI negativi e i positivi di selezione sono stati usati in passato in diversi procedimenti di cinematografia a colori, come il Gasparcolor o il pi\u00f9 famoso di tutti, il Technicolor Process N. 4. Attualmente sono principalmente usati per le riproduzioni a colori a stampa, per stampe fotografiche a trasferimento di colorante, nel procedimento cinematografico Technicolor Process N. 6, e per ottenere copie a lunga conservazione di film a colori."}
{"id": "1082749", "revid": "486946", "url": "https://it.wikipedia.org/wiki?curid=1082749", "title": "Negativo di selezione", "text": ""}
{"id": "1082750", "revid": "486946", "url": "https://it.wikipedia.org/wiki?curid=1082750", "title": "Positivo di selezione", "text": ""}
{"id": "1082751", "revid": "729019", "url": "https://it.wikipedia.org/wiki?curid=1082751", "title": "Elvis Is Back!", "text": "Elvis is Back! \u00e8 un album di Elvis Presley pubblicato dalla RCA Records nell'aprile del 1960 (RCA LPM-2231 per la versione mono; RCA LSP-2231 per la versione stereo) negli Stati Uniti.\nSi tratta del primo disco di materiale originale pubblicato da Presley dopo essere stato congedato dal servizio militare.\nDescrizione.\nL'album includeva 12 canzoni registrate da Elvis Presley nello studio B della RCA a Nashville, Tennessee, fra il 20 marzo ed il 4 aprile 1960, durante la sua prima seduta di registrazione post-militare.\nLe vendite di questo disco superarono ben presto il milione di copie e si tratta senza dubbio del migliore di tutti i suoi lavori.\nI brani migliori sono: \"Reconsider Baby\", \"Like a Baby\", \"It Feels so Right\", \"The Girl of My Best Friend\", \"Such a Night\" e \"Fever\".\n\"Elvis is Back!\" raggiunse il secondo posto della classifica americana stilata da \"Billboard\" ove stazion\u00f2 per ben 56 settimane.\nTracce.\nLato A:\nLato B:"}
{"id": "1082752", "revid": "486946", "url": "https://it.wikipedia.org/wiki?curid=1082752", "title": "Fotografia di selezione dei colori", "text": ""}
{"id": "1082753", "revid": "155634", "url": "https://it.wikipedia.org/wiki?curid=1082753", "title": "Gianicolense (suburbio di Roma)", "text": "Gianicolense \u00e8 l'ottavo suburbio di Roma, indicato con S. VIII.\nIl nome \u00e8 associato anche all'omonimo quartiere e deriva dal colle del Gianicolo.\nGeografia fisica.\nTerritorio.\nSi trova nell'area sud-ovest della citt\u00e0, fra la via Aurelia a nord e la via via Portuense a sud.\nIl suburbio confina:\nStoria.\nIl suburbio viene definito con deliberazione del Governatore n. 1222 del 27 febbraio 1932 con numerazione S. IX, quindi assunse l'attuale numerazione e codice in concomitanza della soppressione del suburbio S. VII Ostiense, avvenuta con variazione del dizionario toponomastico del 1\u00ba marzo 1954.\nGeografia antropica.\nUrbanistica.\nNel territorio del suburbio Gianicolense si estendono le zone urbanistiche 15F Corviale, 16B Buon Pastore e 16C Pisana."}
{"id": "1082754", "revid": "1543377", "url": "https://it.wikipedia.org/wiki?curid=1082754", "title": "Aurelio (suburbio di Roma)", "text": "Aurelio \u00e8 il nono suburbio di Roma, indicato con S. IX.\nIl nome \u00e8 associato all'omonimo quartiere ed \u00e8 preso, come per il quartiere, dalla via Aurelia.\nGeografia fisica.\nTerritorio.\nSi trova nell'area ovest della citt\u00e0, a ridosso ed internamente al Grande Raccordo Anulare, tra la via Aurelia a sud e la via di Boccea a nord.\nIl suburbio confina:\nStoria.\nIl suburbio viene definito con deliberazione del Governatore n. 1222 del 27 febbraio 1932 con numerazione S. X, quindi assunse l'attuale numerazione e codice in concomitanza della soppressione del suburbio S. VII Ostiense, avvenuta con variazione del dizionario toponomastico del 1\u00ba marzo 1954.\nScuola.\nNel suburbio si trovano diverse strutture scolastiche:\nGeografia antropica.\nUrbanistica.\nNel territorio del suburbio Aurelio si estendono le zone urbanistiche 18B Val Cannuta e 18C Fogaccia.\nSuddivisioni storiche.\nDel territorio del suburbio Aurelio fa parte la frazione di Montespaccato."}
{"id": "1082755", "revid": "95049", "url": "https://it.wikipedia.org/wiki?curid=1082755", "title": "Trionfale (suburbio di Roma)", "text": "Trionfale \u00e8 il decimo suburbio di Roma, indicato con S. X.\nIl nome \u00e8 associato all'omonimo quartiere ed \u00e8 preso, come per il quartiere, dalla via Trionfale.\nGeografia fisica.\nTerritorio.\nSi trova nell'area nord-ovest della citt\u00e0, a ridosso ed internamente al Grande Raccordo Anulare\nIl suburbio confina:\nStoria.\nIl suburbio viene definito con deliberazione del Governatore n. 1222 del 27 febbraio 1932 con numerazione S. XI, quindi assunse l'attuale numerazione e codice in concomitanza della soppressione del suburbio S. VII Ostiense, avvenuta con variazione del dizionario toponomastico del 1\u00ba marzo 1954.\nNella delibera del Commissario Straordinario n. 2453 del 13 settembre 1961, contenente la riorganizzazione dei comprensori periferici a causa la notevole urbanizzazione, fu definita anche l'istituzione del quartiere Primavalle, utilizzando la porzione est del suburbio, adiacente al quartiere Trionfale, di circa 500 ettari. Ancora molte strade del nucleo storico di Primavalle riportano le targhe stradali originali con l'indicazione del suburbio S. X, invece di quella del quartiere di pertinenza, Q. XXVII.\nGeografia antropica.\nUrbanistica.\nNel territorio del suburbio Trionfale si estendono parte delle zone urbanistiche 18C Fogaccia, 19B Primavalle e 19D Santa Maria della Piet\u00e0 e le aree urbane di Quartaccio (PdZ 13V), San Giusto/Podere Zara (zona \"O\" 68) e Torresina (PdZ B44)."}
{"id": "1082756", "revid": "155634", "url": "https://it.wikipedia.org/wiki?curid=1082756", "title": "Della Vittoria (suburbio di Roma)", "text": "Della Vittoria \u00e8 l'undicesimo suburbio di Roma, indicato con S. XI.\nIl suburbio include la porzione nord-occidentale di Monte Mario e le propaggini che saldano l'altura al sistema collinare formato dall'antico Vulcano Sabatino.\nCon la medesima denominazione, attribuita dall'amministrazione comunale per onorare il felice esito della prima guerra mondiale, fu identificato anche il contiguo quartiere XV, esteso dalle pendici nord-orientali di Monte Mario fino al fiume Tevere e comprendente l'area del Foro Italico e la porzione settentrionale di Prati.\nGeografia fisica.\nTerritorio.\nSi trova nell'area nord-ovest della citt\u00e0.\nIl suburbio confina:\nStoria.\nIl suburbio viene definito dalla deliberazione del Governatore n. 1222 del 27 febbraio 1932 con il nome di Milvio e numerazione S. XII. Venne rinominato in Della Vittoria nel 1935, quindi assunse l'attuale numerazione e codice in concomitanza della soppressione del suburbio S. VII Ostiense, avvenuta con variazione del dizionario toponomastico del 1\u00ba marzo 1954.\nGeografia antropica.\nUrbanistica.\nNel territorio del suburbio Della Vittoria si estendono le zone urbanistiche 19E Trionfale (includente l'area urbana denominata Monte Mario Alto) e 20B Acquatraversa."}
{"id": "1082757", "revid": "2043462", "url": "https://it.wikipedia.org/wiki?curid=1082757", "title": "Giuseppe Ettore Vigan\u00f2", "text": "Biografia.\nFu vice-governatore dell'Eritrea nel 1897, Ministro della Guerra del Regno d'Italia nella prima parte del governo Giolitti III e direttore dell'Istituto Geografico Militare, nonch\u00e9 Senatore del Regno in diverse legislature.\nSpos\u00f2 il 24 settembre 1906 Ernestina Dal C\u00f2, docente ed ex direttrice della Scuola Normale Femminile \"Carlo Tenca\"."}
{"id": "1082760", "revid": "339392", "url": "https://it.wikipedia.org/wiki?curid=1082760", "title": "Musica surf", "text": ""}
{"id": "1082762", "revid": "712828", "url": "https://it.wikipedia.org/wiki?curid=1082762", "title": "Dorwinion", "text": "Dorwinion o Dor-Winion \u00e8 una regione di Arda, l'universo immaginario fantasy creato dallo scrittore inglese J.R.R. Tolkien. \u00c8 una terra che si trova sulle sponde nord-occidentali del Mare di Rh\u00fbn.\nDorwinion fu disegnata su consiglio di Tolkien sulla mappa della Terra di Mezzo da Pauline Baynes alla fine del Carnen e del Celduin, sulla sponda nord-occidentale del Mare di Rh\u00fbn, e da allora \u00e8 apparsa sulle altre mappe in quella posizione.\nDorwinion \u00e8 menzionata ne \"Lo Hobbit\" come il posto da cui viene il vino speciale del Re Elfico (Thranduil); i barili sono spediti indietro attraverso il Fiume della Foresta al Lago Lungo, implicando chiaramente una rotta commerciale da e per la Citt\u00e0 del Lago.\nDorwinion \u00e8 anche menzionata nel \"Narn i Ch\u00een H\u00farin\", dove il vino prodotto l\u00ec \u00e8 bevuto nelle aule di Thingol a Menegroth. Vi \u00e8 detto che si trova nel \"Torrido sud\"; potrebbe trattarsi di un'altra \"Dorwinion\", o ci\u00f2 potrebbe essere semplicemente riferito al fatto che veniva dalle terre pi\u00f9 meridionali del Rhovanion attraverso la Men-i-Naugrim.\nBench\u00e9 il nome \"Dorwinion\" sia interpretato come \"Terra del Vino\", in realt\u00e0 il vero significato del nome \u00e8 un termine simile a \"Giovane Nazione\" o \"Nuova Terra\".\nAllo stesso modo non si sa chi vivesse esattamente a Dorwinion: a sostegno dell'origine Elfica di Dorwinion vi \u00e8 il fatto che la sua popolazione deve essere stata Elfica, poich\u00e9 era gi\u00e0 ben stabilita mentre gli Atanat\u00e1ri erano ancora giovani, e nessun regno degli Uomini \u00e8 conosciuto prima della fondazione dell'Estolad.\nD'altra parte, potrebbe essere stata abitata semplicemente dagli Uomini, per la sua posizione e per i riferimenti alle \"vigne degli Uomini in terre remote\" de \"Lo Hobbit\". \u00c8 anche possibile un cambio di popolazione poich\u00e9 \"Lo Hobbit\" prende luogo oltre 6000 anni dopo il \"Narn\", e se gli Elfi fossero vissuti l\u00ec potrebbero essere partiti, data la sua vicinanza a Mordor. Secondo alcuni si tratterebbe di Elfi Avari.\nDorwinion fu probabilmente parte del Regno di Gondor dal sesto secolo della Terza Era fino al 1856 T.E. quando Gondor riport\u00f2 i suoi confini all'Anduin, bench\u00e9 la sua storia in questo periodo di tempo non \u00e8 chiara."}
{"id": "1082765", "revid": "1318658", "url": "https://it.wikipedia.org/wiki?curid=1082765", "title": "Anno fibra", "text": "L'anno fibra \u00e8 l'unit\u00e0 di misura dell'esposizione dell'organismo umano all'asbesto.\nUn anno-fibra si considera come 106 fibre al m\u00b3 .\nL'asbestosi viene considerata malattia professionale (e quindi soggetta a rimborso obbligatorio) se coesistono un'esposizione minima di 25 anni fibra: il rischio di carcinoma bronchiale \u00e8 raddoppiato, mentre quello di mesotelioma \u00e8 gi\u00e0 raddoppiato dopo una breve esposizione .\nVoci correlate.\nAnno particella"}
{"id": "1082774", "revid": "83531", "url": "https://it.wikipedia.org/wiki?curid=1082774", "title": "City of Manchester Stadium", "text": "Il City of Manchester Stadium \u00e8 un impianto sportivo multifunzione britannico di Manchester.\nInaugurato nel 2002 dopo 3 anni di lavori, fu lo stadio ufficiale dei XVII Giochi del Commonwealth e, dopo tale evento, l'impianto interno del club calcistico , cui la municipalit\u00e0 concesse la locazione nel 2003.\nDecimo stadio del Regno Unito per capienza con i suoi spettatori a sedere, l'impianto ha ospitato diversi eventi sportivi sia internazionali che di club; tra i primi figurano il Tri-Nations 2004 di rugby a XIII, il campionato europeo di calcio femminile 2005 e la ; tra i secondi la finale di Coppa UEFA 2007-08.\n\u00c8 anche utilizzato per concerti, i pi\u00f9 recenti dei quali nel 2019.\nA luglio 2011 assunse, per i soli usi calcistici legati al Manchester City, il nome commerciale di Etihad Stadium a seguito di accordo decennale di cessione dei diritti di denominazione alla compagnia aerea emiratina Etihad Airways.\nCostruito su progetto della ditta d'ingegneria Arup e realizzato dal costruttore Laing, per il suo \"design\" innovativo l'impianto si aggiudic\u00f2 nel 2003 il premio speciale dell'associazione degli ingegneri strutturali e, un anno pi\u00f9 tardi, anche quello dell'ordine degli architetti britannici.\nStoria.\nLe origini.\nL'idea originaria di un nuovo stadio prese corpo a fine anni ottanta quando Manchester si candid\u00f2 a ospitare i Giochi della XXVI Olimpiade del 1996, successivamente assegnati ad Atlanta: in quell'occasione si ipotizz\u00f2 di realizzare uno stadio di circa posti nella periferia occidentale della citt\u00e0.\nTotalmente diverso fu altres\u00ec l'approccio in preparazione della candidatura per i XVII Giochi Olimpici del 2000, nella quale lo stadio fu previsto a Eastland, una zona degradata della periferia orientale della citt\u00e0 bisognosa di radicale risanamento.\nLa citt\u00e0 coinvolse anche il governo centrale, che si adoper\u00f2 fin dal 1992 per finanziare l'acquisto e la bonifica dell'area e rafforzare la candidatura di Manchester, che fu presentata nel 1993, bench\u00e9 senza successo per via dell'assegnazione delle olimpiadi a Sydney.\nNonostante il fallimento della candidatura olimpica, tuttavia, il progetto dello stadio nella zona di Eastland, preparato dalla societ\u00e0 d'ingegneria Arup, fu riproposto sostanzialmente immutato nella candidatura a ospitare i XVII Giochi del Commonwealth del 2002.\nIl consiglio cittadino aveva un progetto ben pi\u00f9 ambizioso di quello, limitato nel tempo, di ospitare una manifestazione sia pure prestigiosa come i Giochi del Commonwealth, che infine gli furono assegnati nel 1994: nelle intenzioni dei governanti locali l'edificio in progettazione avrebbe dovuto infatti diventare il nuovo stadio nazionale del calcio superando l'obsoleto Wembley o, quantomeno, diventare una sede alternativa a pari rango dello stadio londinese per gli incontri dell'; a vanificare completamente tale obiettivo fu la decisione della Football Association di demolire Wembley per ricostruirlo ex-novo e riconfermarlo stadio nazionale.\nRimase quindi irrisolto l'interrogativo di come impiegare la struttura una volta terminati i Giochi del Commonwealth, finch\u00e9 si giunse a un accordo di massima con il locale club cittadino del , il cui vecchio Maine Road, con quasi ottant'anni di attivit\u00e0, incontrava sempre maggiori difficolt\u00e0 a a soddisfare le mutate esigenze di pubblico e i nuovi standard imposti dalla Premier League agli impianti dei propri club: dopo lavori di riadattamento da stadio multisportivo a impianto calcistico il Manchester City avrebbe preso lo stadio in affitto come nuova sede delle proprie gare interne.\nLa realizzazione e l'apertura.\nIl progetto definitivo fu presentato da Arup nel 1999: pur riprendendo diversi degli elementi proposti per la candidatura olimpica di Sydney, la capienza dello stadio fu abbassata da a circa posti a regime, anche se durante i Giochi del Commonwealth essa fu ulteriormente ridotta a per via della presenza della pista d'atletica, da rimuovere a fine manifestazione tramite abbassamento del terreno di gioco di circa e rimozione di di terreno per ricavare nuovi posti a sedere, nonch\u00e9 sostituzione di strutture temporanee da posti nella tribuna settentrionale con una gradinata permanente.\nLa posa della prima pietra del nuovo stadio avvenne a opera dell'allora primo ministro britannico Tony Blair, in visita ufficiale in citt\u00e0, il , anche se materialmente i lavori iniziarono un mese pi\u00f9 tardi.\nAl design della struttura partecip\u00f2 il prestigioso studio di architettura HOK Sports (oggi Populous), KSS Sports and Leisure, Turf Research Institute per le competenze sul terreno di gioco e Sinclair Knight Merz per l'ingegneria strutturale; la costruzione fu seguita da John Laing e i lavori in acciaio furono affidati da questo in subappalto a Watson Steel.\nLo stadio cost\u00f2 complessivamente 112 milioni di sterline, 77 delle quali erogate da Sport England e il resto dal consiglio municipale di Manchester.\nLo stadio approntato per i Giochi del Commonwealth presentava due tribune laterali a gradinata unica e due curve a doppia gradinata; l'inaugurazione avvenne il , data d'apertura dei Giochi, alla presenza di spettatori che assistettero alla consegna del testimone reale alla sovrana regina Elisabetta da parte del calciatore inglese David Beckham.\nLo stadio ospit\u00f2 tutti gli eventi d'atletica e di rugby a VII e fu teatro del conseguimento di 16 record dei giochi, nonch\u00e9 testimone della manifestazione multisportiva britannica pi\u00f9 partecipata dai tempi dell'Olimpiade di Londra 1948, sia in termini di nazioni (72) che di atleti ().\nCome preventivato, immediatamente dopo la fine dei Giochi lo stadio fu sottoposto ai lavori di trasformazione e riadattamento a uso calcistico con ampliamento della capienza a posti, e, nonostante le perplessit\u00e0 pubblicamente espresse da indiscussi campioni dello sport britannico come Jonathan Edwards e Sebastian Coe circa l'opportunit\u00e0 di privarsi della pi\u00f9 grande struttura d'atletica leggera in citt\u00e0 per destinarla al calcio, nel novembre successivo il concluse l'accordo di locazione e gestione con la municipalit\u00e0 a partire dalla successiva stagione sportiva 2003-04.\nLa pista d'atletica rimossa dal City of Manchester Stadium fu reinstallata in una struttura sportiva nelle vicinanze sotto la gestione dell'istituto inglese dello sport.\nRitenuti autori di uno tra gli impianti pi\u00f9 innovativi del nuovo millennio, i progettisti e i realizzatori del City of Manchester Stadium furono destinatari di diversi premi d'architettura e ingegneria: nel 2003 ricevettero il premio speciale dell'associazione degli ingegneri strutturali per rispetto ambientale, rapporto qualit\u00e0/prezzo per un impianto sportivo multifunzione, progetto dell'intelaiatura del tetto in acciaio e alluminio e delle rampe d'accesso a spirale sulle torri di sostegno; un anno pi\u00f9 tardi giunse anche il riconoscimento da parte del RIBA (l'ordine degli architetti britannici).\nNel 2005 ricevette, infine, il premio IOC/IAKS d'oro, una distinzione speciale conferita congiuntamente da Comitato Olimpico Internazionale (IOC) e Associazione internazionale impianti sportivi e ricreativi (IAKS).\nDopo i Giochi del Commonwealth.\nDopo la chiusura definitiva di Maine Road, l'inaugurazione dello stadio di Eastland quale impianto interno del , all'epoca affidato alla guida tecnica di Kevin Keegan, avvenne il con un'amichevole vinta 2-1 contro il : il francese Nicolas Anelka fu il primo realizzatore nella nuova casa del club; dopo il pareggio dei catalani di Javier Saviola giunse il goal vittoria di Trevor Sinclair.\nDel citato Sinclair anche la prima segnatura ufficiale, giunta quattro giorni pi\u00f9 tardi in un preliminare di Coppa UEFA contro , squadra gallese battuta 5-0.\nIl successivo, infine, avvenne il debutto interno in Premier League con un pareggio 1-1 contro : il primo marcatore fu il nigeriano dei \"Pompeys\" Yakubu Aiyegbeni cui il City ribatt\u00e9 nei secondi finali con David Sommeil.\nIl City of Manchester fu scelto anche per ospitare la partita d'esordio dell' nel 9\u00ba campionato europeo di calcio femminile del 2005; quello delle inglesi contro la fu l'unico appuntamento della manifestazione in cui lo stadio fu coinvolto.\nNel 2006, con due stagioni d'anticipo, il City of Manchester fu designato ad accogliere la finale di Coppa UEFA 2007-08.\nL'incontro vide di scena lo e il di Glasgow, entrambi esordienti assoluti nella gara d'assegnazione di tale titolo, che and\u00f2 ai russi con il punteggio di 2-0 grazie ai goal di Igor' Denisov e Konstantin Zyrjanov.\nL'evento fu macchiato da alcuni atti di violenza tra tifosi russi e scozzesi e scontri con le forze di polizia all'esterno dello stadio, con uno spettatore ricoverato d'urgenza al pi\u00f9 vicino ospedale per ferita d'arma da taglio.\nL' la municipalit\u00e0 di Manchester autorizz\u00f2 un accordo commerciale tra il club e la compagnia aerea emiratina Etihad Airways per garantire a quest'ultima il diritto decennale di denominazione dello stadio, che cos\u00ec assunse il nome commerciale di \"Etihad Stadium\".\nTra il 2010 e il 2014 l'area adiacente allo stadio, dell'estensione di circa 80 acri (32 ettari) fu sottoposta ad ampliamenti e ristrutturazioni: il ricevette l'autorizzazione a costruire un \"campus\" a Eastland progettato dall'architetto uruguaiano Rafael Vi\u00f1oly che comprendeva un'accademia per permettere lo studio e l'allenamento a 400 giovani calciatori, 15 campi da calcio, un albergo, un edificio per la prima squadra comprensivo di tutte le strutture sanitarie e di conforto necessarie, uno stadio da posti per la squadra giovanile (successivamente chiamato Academy Stadium), e un ponte di collegamento del \"campus\" allo stadio.\nNell'ottobre 2010 il club rinegozi\u00f2 con l'amministrazione cittadina il canone di locazione a seguito del redditizio contratto di denominazione stipulato con Etihad: il nuovo accordo fiss\u00f2 a 3 milioni annui l'importo da versare alle casse comunali (laddove in precedenza il club doveva solo il 50% del ricavato dai biglietti venduti oltre i spettatori); a seguito del tutto esaurito nel triennio 2011-14, il Manchester City provvedette a un ampliamento della capacit\u00e0 dello stadio e, durante la stagione 2014-15, costru\u00ec una gradinata supplementare nella South Stand oltre ad aggiungere tre file di posti a bordo campo, portando cos\u00ec la capienza totale a posti.\nCon tale configurazione il City of Manchester (privo di denominazione commerciale per usi non correlati all'attivit\u00e0 del ) fu utilizzato nel corso della organizzata dall'.\nL'unico incontro che ivi ebbe luogo fu quello dell'ultima giornata del girone A, in cui l' batt\u00e9 60-3 l' davanti a spettatori, affluenza giudicata notevole per un incontro ininfluente ai fini della classifica e stante la concomitanza, nel concittadino Old Trafford, della finale del campionato di rugby a 13 tra e che calamit\u00f2 pi\u00f9 di spettatori.\nNel 2018 il avvi\u00f2 un sondaggio tra i propri tifosi circa la disponibilit\u00e0 a sottoscrivere volontariamente un abbonamento annuale a prezzo maggiorato (fino a ) al fine di finanziare un eventuale ampliamento della North Stand e adeguamento alla stessa capienza della sua dirimpettaia, onde portare la capacit\u00e0 totale dello stadio a posti.\nI successivi eventi, tra cui principalmente la pandemia di COVID-19, hanno tuttavia messo in secondo piano la pratica realizzazione di tale progetto.\nCaratteristiche.\nLo stadio, di forma ovale, presenta tre gradinate in ogni ordine di posto tranne che nella citata North Stand.\nIntorno al perimetro della struttura si trovano otto torri cilindriche aventi funzione sia di base per il tetto che di rampa d'accesso ai vari ordini di posto; alla sommit\u00e0 di ciascuna di tali torri sono erette in totale otto antenne alla cui estremit\u00e0 superiore \u00e8 ancorato un reticolo di funi d'acciaio che sorreggono il tetto.\nOgni antenna \u00e8, a propria volta, ancorata al terreno da una ulteriore coppia di funi d'acciaio.\nIl tetto si basa su un'intelaiatura toroidale con diametro di ; la sezione del toro \u00e8 di .\nGli arcarecci del tetto sono disposti a circa di distanza, e la copertura \u00e8 realizzata in pannelli cavi d'alluminio spessi i cui bordi poggiano sulle flange dei citati arcarecci.\nLo spazio vuoto nei pannelli funge sia da isolatore acustico che da cavedio per il passaggio dei conduttori elettrici a servizio degli impianti acustici e di illuminazione.\nParticolare attenzione \u00e8 stata riservata, inoltre, alla ventilazione del piano di gioco.\nConsci del fatto che uno dei maggiori problemi di una struttura coperta consista nel gestire l'esigenza sia di favorire il passaggio d'aria all'interno di essa che di evitare i controeffetti a ci\u00f2 connessi \u2012 ovvero eccessiva ventosit\u00e0 da un lato e ristagno d'aria dall'altro \u2012 i progettisti installarono prese d'aria regolabili sia alla sommit\u00e0 della copertura che in prossimit\u00e0 degli ingressi d'angolo al piano terreno in maniera tale da avere un ricambio costante del volume d'aria sotto la copertura.\nIn aggiunta a ci\u00f2, un ulteriore sistema di ventilazione \u00e8 installato parallelamente all'impianto di drenaggio del terreno, con sensori a indicare la necessit\u00e0 o meno di pompare o aspirare aria per umidificare o asciugare l'erba; tale impianto pu\u00f2 mandare aria direttamente alle radici dell'erba onde regolare la velocit\u00e0 di crescita del prato.\nLo stesso prato \u00e8 realizzato con la tecnologia GrassMaster, che consiste nel seminare erba naturale su un terreno nel quale a spazi regolari sono inserite fibre sintetiche che svolgono funzione di rinforzo e sostegno dei filamenti nonch\u00e9 di ancoraggio del terreno allo strato in sabbia sottostante.\nUn altro problema da affrontare fu la folla agli ingressi, il che comport\u00f2 l'adozione di un nuovo tipo di varchi mobili, non pi\u00f9 azionati dall'inserimento del biglietto cartaceo ma tramite l'esposizione di una smart card che sblocca il tornello quando si trova in prossimit\u00e0 di esso e lo fa ruotare di 120\u00ba per permettere, a ogni giro completo, il passaggio di tre persone senza rallentamenti.\nNel 2004 la West Stand, la tribuna principale dell'impianto, fu rinominata \"Colin Bell Stand\" in omaggio a Colin Bell (1946-2021), uno dei pi\u00f9 rappresentativi giocatori del .\nUsi alternativi al calcio.\nUsi sportivi.\nA parte la citata , massima rassegna internazionale del rugby a 15, anche nella disciplina a 13 lo stadio ha ospitato diversi appuntamenti di club; a livello internazionale, tuttavia, ne ha accolto al 2021 uno solo, quello del Tri Nations 2004 tra e , vinto 12-8 da questi ultimi.\nIl fu teatro di un incontro di pugilato tra l'indigeno Ricky Hatton, nativo di Stockport, e lo statunitense d'origine messicana Juan Lazcano per la corona mondiale superleggeri dell'IBO; Hatton vinse ai punti davanti a spettatori, record britannico d'affluenza nel dopoguerra per una riunione pugilistica.\nAltri usi.\nNei suoi primi anni d'attivit\u00e0, essendo uno degli stadi pi\u00f9 capienti della regione (~ spettatori all'epoca), il City of Manchester fu anche sede di concerti di numerosi artisti di rilievo.\nIl primo concerto, tenutosi il , vide sul palco gli statunitensi Red Hot Chili Peppers accompagnati da un interprete d'eccezione, il cantante \"soul\" James Brown.\nA inizio estate 2005 furono dapprima gli U2, il 14 e , a esibirsi nell'ambito del loro \"Vertigo Tour\" e, due settimane pi\u00f9 tardi, il gruppo di casa degli Oasis, nel corso del \"Don't Believe the Truth Tour\", offrirono al pubblico tre serate, una delle quali in concomitanza con il concerto londinese del Live 8, evento musicale di beneficenza organizzato da Bob Geldof e Midge Ure.\nGli Oasis erano uno dei gruppi invitati, ma i fratelli Gallagher, fondatori del gruppo, declinarono l'invito perch\u00e9 il calendario del loro \"tour\" era gi\u00e0 ufficializzato: a tale proposito Noel Gallagher sostenne che, avendo potuto, avrebbe preso parte a tale evento, aggiungendo tuttavia di non gradire l'imperativo morale a parteciparvi rivolto a tutti gli artisti di vaglia del Regno Unito.\nUna sintesi delle esibizioni al City of Manchester Stadium \u00e8 inclusa nel docufilm degli Oasis \"Lord Don't Slow Me Down\".\nPer circa un triennio il club pose il veto a ulteriori concerti, dopo che nel 2008 fu costretto a spostare la sede di un preliminare di Coppa UEFA a Barnsley a causa del campo non agibile per tempo a seguito di un'esibizione dei Bon Jovi; con la sostituzione del tappeto erboso il fondo di gioco fu capace di sopportare lo stress meccanico di migliaia di spettatori, e i concerti ripresero a ritmo annuale; al 2021 il pi\u00f9 recente \u00e8 quello dei Metallica nel loro \"WorldWired Tour\", tenutosi a giugno 2019."}
{"id": "1082777", "revid": "1318658", "url": "https://it.wikipedia.org/wiki?curid=1082777", "title": "Lana e Lilly Wachowski", "text": "Esordirono nel 1996 con il film \"Bound - Torbido inganno\", raggiungendo la celebrit\u00e0 nel 1999 con \"Matrix\", loro secondo film, del quale hanno poi scritto e diretto nel 2003 i sequel \"Matrix Reloaded\" e \"Matrix Revolutions\"; inoltre la coppia ha collaborato alla scrittura e alla produzione di altre opere del franchise.\nSuccessivamente la coppia ha adattato e prodotto \"V per Vendetta\" nel 2005 e, nel 2008, \"Speed Racer\". Nel 2012 hanno scritto e diretto con Tom Tykwer il film \"Cloud Atlas\", mentre nel 2015 hanno diretto \"Jupiter - Il destino dell'universo\" e creato la serie televisiva \"Sense8\" in collaborazione con J. Michael Straczynski; dalla seconda stagione fino alla sua fine nel 2018, \u00e8 stata poi Lana a divenire la principale creatrice della serie, senza pi\u00f9 il contributo creativo di Lilly.\nA partire da \"Sense8\", le Wachowski hanno lavorato separatamente a diversi progetti: Lilly \u00e8 sceneggiatrice e produttrice esecutiva della serie tv \"Work in Progress\" della Showtime; mentre Lana \u00e8 coinvolta nella regia e produzione di \"Matrix Resurrections\", quarto film della saga \"Matrix\" in uscita nel dicembre 2021, scritto in collaborazione con David Mitchell e Aleksandar Hemon.\nBiografia.\nL'infanzia, gli studi e gli inizi di carriera.\nLana e Lilly Wachowski sono nate a Chicago rispettivamente come Laurence \"Larry\" nel 1965 e come Andrew Paul \"Andy\" nel 1967: figli di Lynne Luckinbil, infermiera e pittrice, e Ron Wachowski, uomo d'affari di origini polacche. Hanno due sorelle: Julie e Laura; sono inoltre nipoti di Laurence Luckinbill, attore e produttore, vincitore di un Primetime Emmy Awards e conosciuto soprattutto per il suo ruolo di Sybok, fratellastro di Spock, nel film Star Trek V - L'ultima frontiera. \nLarry e Andy frequentarono la scuola elementare Kellogg del quartiere Beverly di Chicago, diplomandosi successivamente alla scuola superiore Whitney Young, famosa per i suoi corsi di arti drammatiche e scienze, rispettivamente nel 1983 e nel 1985.\nLarry frequent\u00f2 poi il Bard College nello stato di New York, mentre per Andy la scelta fu per l'Emerson College nella citt\u00e0 di Boston. Entrambi abbandonarono gli studi prima della laurea, iniziando a lavorare poi nel settore delle costruzioni e della carpenteria nella loro citt\u00e0 natale.\nNel 1993, iniziarono a scrivere differenti numeri di \"Ektokid\", un fumetto del marchio \"Razorline\" della Marvel Comics, inspirato dai romanzi horror di Clive Barker, accreditato poi solo a Larry. Insieme iniziarono successivamente a scrivere per la serie di fumetti del marchio \"Epic Comic\" della Marvel Comics: \"Hellraiser\" e \"Nightbreed\", entrambi ispirati dalle opere di Clive Barker. Fu nello stesso periodo che, con la spinta di voler scrivere un proprio fumetto, cominciarono a sviluppare le loro idee per la saga \"Matrix.\"\nGli anni novanta.\nLa prima sceneggiatura in assoluto scritta dalle Wachowski fu \"Carnivore\", un film d'orrore a basso costo con il cannibalismo come tema centrale, sullo stile dei film di serie B di Roger Corman. Il film entr\u00f2 in pre-produzione in differenti momenti, anche se alla fine il film non fu mai prodotto.\nA met\u00e0 degli anni '90 le Wachowski lanciarono la loro carriera con il film \"Assassins\", regia di Richard Donner del 1995. La sceneggiatura fu acquistata nel 1994 dal produttore Joel Silver della Warner Bros. Pictures (che acquist\u00f2 inoltre le sceneggiature di \"Bound\" e \"Matrix\") e per sua volont\u00e0 fu riscritta dallo sceneggiatore Brian Helgeland, che fu poi accreditato come co-sceneggiatore. Per questo le Wachowski chiesero di ritirare i propri nomi dai crediti, per\u00f2 l'associazione americana degli sceneggiatori (\"WGA\") non lo permise. Lana defin\u00ec successivamente il film come \"un aborto\" delle Wachowski. \nNel 1996 venne alla luce \"Bound - Torbido inganno\", un thriller neo-noir e loro primo lavoro di sceneggiatura e regia congiunta. Come accadde per \"Assassins,\" la sceneggiatura fu comprata da Joel Silver, secondo il quale il film fu una \"prova d'audizione\" per le Wachowski, volendo dimostrare che cosa sapessero fare sul set. Le Wachowski smentirono, affermando poi come volessero concentrarsi solo sul loro proprio debutto cinematografico. L'idea del film fu quella di una storia che raccontasse come una persona, vedendo una donna per strada, faccia supposizioni sulla sua sessualit\u00e0, quando queste possano poi rivelarsi sbagliate. Vedendo il genere noir come un mezzo per raccontare una storia e stravolgerne le convenzioni, descrissero la figura di Billy Wilder come un'influenza importante per la loro opera. Il film fu accolto bene e criticato positivamente per il suo stile, rimarcando come fosse uno dei primi film mainstream a presentare una relazione omosessuale senza che questa sia poi centrale nella trama. Approfittando delle critiche positive, le Wachowski chiesero di poter quindi dirigere \"Matrix\".\nIl successo di \"Matrix\".\nL'idea dell'universo \"Matrix\" inizi\u00f2 a vedere la luce nei primi anni novanta, prima dell'uscita del loro primo film \"Bound\". Le Wachowski pensarono inizialmente a un fumetto di fantascienza che potesse racchiudere in un'unica opera tutte le loro ossessioni culturali. Mostrando il lavoro fin l\u00ec fatto ai propri amici, si resero conto che il materiale sarebbe migliorato con elementi visivi pi\u00f9 dinamici, cominciando a trascrivere tutto nella sceneggiatura del film. \nIl primo film \"Matrix\" usc\u00ec nelle sale nel 1999. La pellicola vide protagonista Keanu Reeves nei panni di Neo, un hacker reclutato dai ribelli per aiutarli nella battaglia contro le macchine, le quali avevano preso il sopravvento sul mondo mettendo l'umanit\u00e0 in stasi e impegnando le persone in una realt\u00e0 simulata chiamata \"Matrix\", mentre i loro corpi fungono da pile energetiche. Nel film parteciparono anche Laurence Fishburne, Carrie-Anne Moss, Hugo Weaving nei panni rispettivamente di Morpheus, di Trinity e dell'Agente Smith. Il film fu un successo della critica e del botteghino, vincendo un Oscar ai migliori effetti speciali nel 1999 per il popolare effetto speciale Bullet time. \"Matrix\" \u00e8 diventato un film di grande influenza nel tempo ed \u00e8 stato incluso in differenti classifiche dei film di fantascienza pi\u00f9 importanti. Nel 2012 il film \u00e8 stato scelto per essere conservato nella National Film Registry della Biblioteca del Congresso, \"essendo importante dal punto di vista culturale, storico ed estetico\".\nCon il successo ottenuto con \"Matrix\", le Wachowski decisero di dirigere i due sequel successivi consequenzialmente: videro cos\u00ec la luce \"Matrix Reloaded\" e \"Matrix Revolutions\" nel 2003, a sei mesi di distanza l'uno dall'altro. \"Matrix Reloaded\" ricevette critiche positive anche se non al livello del precedente, diventando comunque un successo di botteghino. Il film mantenne il primato di film R-Rated con il pi\u00f9 alto incasso per pi\u00f9 una decade, fino al 2016. \"Matrix Revolution\" ricevette una critica pi\u00f9 mista e attenuata, non sbancando il botteghino come i suoi predecessori.\nDurante la produzione di \"Matrix\" le Wachowski svilupparono un fumetto della serie \"The Matrix Comics\", una raccolta di fumetti e di racconti basati sull'universo stabilitosi nei film, pubblicato inizialmente sul sito web del franchise gratuitamente tra il 1999 e il 2003. Tra il 2003 e il 2004 la maggior parte dei fumetti, alcuni dei quali colorati per l'occasione, insieme a dei nuovi racconti, vennero pubblicati in una raccolta dal marchio editoriale delle Wachowski \"Burlyman Entertaintment\".\nSuccessive collaborazioni.\nDopo il successo di \"Matrix\", le Wachowski tornarono sul grande schermo sceneggiando e producendo \"V per Vendetta\" del 2005, una adattamento cinematografico del omonimo romanzo grafico di Alan Moore e David Lloyd, con protagonisti Natalie Portman nel ruolo di Evey, e Hugo Weaving in quello di V. La collaborazione con il produttore Joel Silver iniziata precedentemente continu\u00f2 anche in questo progetto, avendo egli comprato precedentemente i diritti di produzione. Il film fu diretto dal proteg\u00e9 delle Wachowski James McTeigue, gi\u00e0 primo assistente per la saga \"Matrix\". Il fumettista Moore non partecip\u00f2 al processo produttivo, in quanto deluso dai precedenti adattamenti del suo lavoro da parte di Hollywood. Silver sottoline\u00f2 invece come Moore fosse entusiasta e volesse sapere di pi\u00f9 sulla produzione. Moore chiese ufficialmente di ritrattare quanto affermato e chiese inoltre di ritirare il suo nome dai crediti del film. Il film fu ben accolto dalla critica e fu un successo al botteghino, anche se non ricalc\u00f2 le orme dei predecessori della saga \"Matrix\". Il film rese popolare l'immagine di Guy Fawkes e della sua maschera, tanto che due anni dopo il gruppo di \"Hacktivisti/Hacker\" Anonymous la adott\u00f2 come simbolo, nella versione disegnata da David Lloyd per il romanzo grafico.\nNel 2006 furono coinvolte nella produzione della pellicola \"Invasion\", un remake de \"L'invasione degli ultracorpi\" e adattamento del romanzo di Jack Finney. La Warner Bros. era scontenta del lavoro svolto da Oliver Hirschbiegel fino a quel momento, e assunse le Wachowski per riscrivere una parte della sceneggiatura aggiungendo nuove scene d'azione, dirette da McTiegue. Il film usc\u00ec nel 2007 e non fu un successo n\u00e9 di critica n\u00e9 di botteghino. Nel film, n\u00e9 le Wachowski n\u00e9 James McTeigue furono accreditati. \nNel 2008 ritornarono sulle scene con la pellicola \"Speed Racer\", un adattamento cinematografico dell'anime giapponese del 1960 \"Mach GoGoGo\", adattata precedentemente nella serie anime \"Superauto Mach 5\". Le Wachowski, che erano personalmente legate all'anime essendo una delle prime che videro, espressero la volont\u00e0 di fare un adattamento per famiglie che i loro nipoti potessero apprezzare. Fu nominato come direttore della fotografia David Tattersall che gir\u00f2 il film digitalmente, con l'intenzione di poter aggiungere in post-produzione un aspetto anime al film. Il film non fu un successo, e al botteghino raggiunse la cifra di 93 milioni di dollari rispetto al budget di produzione di 120 milioni di dollari.\nNel 2009 le Wachowski produssero \"Ninja Assassin\", un film di arti marziali con protagonista Rain. La produzione fu l'ultima collaborazione che la coppia ebbe con Silver, e la pellicola fu diretta da McTeigue. La sceneggiatura fu affidata inizialmente a Matthew Sand; le Wachowski non essendo soddisfatte del lavoro, affidarono il lavoro di riscrittura a J. Michael Straczynski solamente 6 settimane prima dell'inizio della produzione. Il film ricevette critiche negative e non riusc\u00ec a sfondare al botteghino; ricevette comunque un buon apprezzamento sul mercato home video.\nNel 2012 realizzarono \"Cloud Atlas\", un adattamento del romanzo del 2004 di David Mitchell. Nel cast corale parteciparono Tom Hanks e Halle Berry. Il film fu scritto e diretto dalla coppia in collaborazione con Tom Tykwer, il quale fece conoscere il romanzo alle Wachowski. Le registe non riuscirono ad assicurarsi un finanziamento da uno studio (la Warner Bros. contribu\u00ec solo in parte) e il film fu prodotto in maniera indipendente. Il budget di 100 milioni di dollari fu il pi\u00f9 grande mai stanziato per una produzione indipendente a quel tempo. La pellicola venne proiettata in anteprima mondiale al 37\u00ba Toronto International Film Festival, ricevendo un lungo e sentito applauso. Nel mese successivo usc\u00ec sul grande schermo, ricevendo critiche positive. Il film ricevette differenti nomination e premi, in particolare per i suoi aspetti tecnici: 10 nomination ai Deutscher Filmpreis delle quali vinse 5 premi e 5 nomination ai Saturn Award delle quali vinse due premi. \nNel 2015 la coppia realizz\u00f2 \"Jupiter - Il destino dell'universo\" (\"Jupiter Ascending\"), con protagonisti Channing Tatum e Mila Kunis. Il film ricevette recensioni negative dalla critica. Secondo \"Deadline\", sito americano di notizie su film e spettacolo, il fracasso economico e della critica ottenuto dalle Wachowski con \"Jupiter Ascending\" caus\u00f2 la fine della relazione lavorativa tra la coppia e la casa di produzione Warner Bros. iniziata all'epoca con \"Matrix\".\nNello stesso anno vide la luce \"Sense8\", una serie di fantascienza creata per Netflix in collaborazione con J. Michael Straczynski. La serie vide coinvolto un cast corale internazionale e fu girata in differenti citt\u00e0 del mondo. Le Wachowski diressero la maggior parte degli episodi della prima serie, altri invece furono diretti da McTeigue, Tykwer e Dan Glass, il loro supervisore degli effetti speciali delle altre pellicole e al suo debutto nella regia. Il primo episodio ricevette critiche positive in particolare per il lavoro di produzione su larga scala e la presentazione di diversi personaggi e temi legati al mondo LGBT, vincendo un GLAAD Media Awards come miglior serie drammatica.Dopo la prima serie, Lilly prese una pausa dalla produzione e, per il resto della serie, solo Lana rimase nelle vesti di principale ideatrice. Un episodio speciale fu pubblicato nel dicembre del 2016, mentre la seconda stagione usc\u00ec sulla piattaforma nel maggio del 2017. La terza stagione della serie fu cancellata tra le polemiche e gli appelli dei fan e \"Sense8\" si concluse con un episodio speciale di due ore che fu mandato in onda nel giugno del 2018.\nProgetti in solitario.\nNel 2019 Lilly ha prodotto e scritto, in collaborazione con Abby McEnany e Tim Mason, la serie \"Work in Progress\" della Showtime. La serie \u00e8 stata mandata in onda nel dicembre del 2019 mentre nel gennaio del 2020 \u00e8 stata rinnovata per una seconda stagione.\nNell'agosto del 2019 venne alla luce che Lana avrebbe scritto, diretto e prodotto il quarto episodio della saga \"Matrix\", con Keanu Reeves e la Moss nei loro precedenti ruoli, facendo di questa pellicola il primo film creato da una sola delle sorelle Wachowski. Lana ha scritto la sceneggiatura in collaborazione con David Mitchell e Aleksandar Hemon. Il film, intitolato \"Matrix Resurrections\", \u00e8 uscito il 22 dicembre 2021.\nVita privata.\nLana \u00e8 stata sposata con Thea Bloom dal 1993 al 2002. Successivamente inizi\u00f2 a frequentare Karin Winslow, sposandosi nel 2009.\nLilly \u00e8 sposata con Alisa Blasingame dal 1991. Nel 2019 rivela che Mickey Ray Mahoney \u00e8 il suo compagno.\nVoci sulla transizione di Lana Wachowski iniziarono a circolare nei primi anni 2000, anche se nessuna delle due sorelle ne parl\u00f2 apertamente a quel tempo. Poco dopo l'uscita di \"Matrix Reloaded\" nel 2003, il \"Ghotamist\" scrisse di una possibile transizione di Lana.\nLana complet\u00f2 la sua transizione dopo l'uscita di \"Speed Racer\" nel 2008. Nel luglio del 2012, in vista del lancio del loro nuovo film \"Cloud Atlas\", Lana Wachowski ha concesso la sua prima video intervista dopo la transizione, o \"evoluzione\", come \u00e8 stata definita da Lana stessa in un'intervista col \"The New Yorker\", completata.\nNel 2012, Lana Wachowski ricevette il \"Visibility Awards\" dalla Human Rights Campaign, per il suo contributo alla comunit\u00e0 LGBT. Nel suo discorso di premiazione rivel\u00f2 che da giovane una volta aveva considerato il suicidio a causa del malessere generato dalla sua disforia di genere.\nNel marzo del 2016, anche Lilly Wachowski fece coming out come donna transgender in un'intervista al \"Windy City Times.\" Alcune settimane dopo fece la sua prima apparizione pubblica al gala dei GLAAD Media Awards del 2016, ritirando il premio per la serie Netflix \"Sense8\" come miglior serie drammatica.\nStile.\nLana e Lilly amano raccontare storie multiruolo. \"Essendo cresciute con i fumetti e la trilogia di Tolkien, una delle cose che ci interessano \u00e8 portare la narrativa seriale al cinema\", spiega Lana, \"penso che sia molto eccitante vedere un film che, giunto all'ora e mezza, non ti faccia pensare 'Okay, ecco che arriva il gran finale', dato che non si ha idea di come andr\u00e0 a finire\". \"Pensiamo che i film siano alquanto noiosi e prevedibili. Vogliamo ingannare le aspettative del pubblico\", sostiene Lilly, esprimendo il desiderio di scuotere gli spettatori in modo un po' pi\u00f9 diretto.\nFumetti.\nPrima di lavorare nell'industria cinematografica, nel 1993 Lana e Lilly Wachowski scrissero fumetti per il marchio editoriale Razorline della Marvel Comics, vale a dire \"Ectokid,\" creato dal romanziere horror Clive Barker.\nNel 2004 hanno creato la Burlyman Entertainment e pubblicato fumetti basati su \"Matrix\" nonch\u00e9 due serie bimestrali originali:"}
{"id": "1082779", "revid": "83531", "url": "https://it.wikipedia.org/wiki?curid=1082779", "title": "Paul Ernst Christof Buchner", "text": ""}
{"id": "1082781", "revid": "1573940", "url": "https://it.wikipedia.org/wiki?curid=1082781", "title": "Espedito", "text": ". \nOrigine e diffusione.\nDeriva dal tardo nome latino \"Expeditus\", basato sul participio perfetto del verbo \"expedire\", \"liberare\", \"sciogliere dai legami\".\nLa sua origine e la sua diffusione sono entrambe dovute al culto di sant'Espedito. \nOnomastico.\nL'onomastico ricorre il 19 aprile in memoria del gi\u00e0 citato sant'Espedito, martire a Melitene con altri compagni"}
{"id": "1082783", "revid": "33689", "url": "https://it.wikipedia.org/wiki?curid=1082783", "title": "Publio Cornelio Cetego (sostenitore di Mario)", "text": "Sostenitore di Gaio Mario, venne proscritto dal suo nemico Lucio Cornelio Silla nell'88 a.C.: dovendo quindi lasciare Roma, si rifugi\u00f2 in Numidia. Nell'83 a.C. chiese perdono a Silla e pot\u00e9 rientrare in citt\u00e0. Assieme al console Marco Aurelio Cotta, fece conferire il comando supremo sul Mar Mediterraneo e sulle sue coste a Marco Antonio Cretico: i due uomini (Oratore e Cetego) erano simili nel loro carattere inaffidabile, e conducevano entrambi una vita cattiva."}
{"id": "1082784", "revid": "92723", "url": "https://it.wikipedia.org/wiki?curid=1082784", "title": "Numero semiperfetto", "text": "Un numero si dice semi-perfetto se \u00e8 uguale alla somma di alcuni (o tutti) suoi divisori.\nIn particolare poi, quando un numero \u00e8 uguale alla somma di tutti i suoi divisori (eccetto s\u00e9 stesso) si dice perfetto. \nI primi numeri semi-perfetti sono: 6, 12, 18, 20, 24, 28, 30, 36, 40, 42, 48, 54, 56, 60, 66, 72, 78, 80, 84, 88, 90, 96, 100...\nUn numero semi-perfetto non pu\u00f2 essere difettivo, ma pu\u00f2 essere abbondante."}
{"id": "1082788", "revid": "227211", "url": "https://it.wikipedia.org/wiki?curid=1082788", "title": "Numero semi perfetto", "text": ""}
{"id": "1082790", "revid": "47767", "url": "https://it.wikipedia.org/wiki?curid=1082790", "title": "Esposito (nome)", "text": ". \nOrigine e diffusione.\nSi tratta di un nome di scarsissima diffusione, utilizzato soprattutto nella zona di Napoli; analogamente al nome Ospizio e al cognome Esposito, era dato in origine ai bambini abbandonati dai genitori, che venivano spesso lasciati (\"esposti\") davanti a chiese ed orfanotrofi. \nEtimologicamente deriva dal napoletano \"esposito\", a sua volta dal latino \"expositus\" (participio perfetto del verbo \"exponere\"), cio\u00e8 appunto \"esposto [alla pubblica assistenza]\".\nOnomastico.\nSi tratta di un nome adespota, cio\u00e8 privo di santo patrono; l'onomastico si pu\u00f2 eventualmente festeggiare il 1\u00ba novembre, in occasione di Ognissanti"}
{"id": "1082792", "revid": "4106", "url": "https://it.wikipedia.org/wiki?curid=1082792", "title": "Molgorella", "text": ""}
{"id": "1082801", "revid": "226458", "url": "https://it.wikipedia.org/wiki?curid=1082801", "title": "Esuperanzio", "text": "Origine e diffusione.\nDeriva dal nome augurale latino \"Exsuperantius\", basato sul verbo \"exsuperare\" (\"superare\", \"eccellere\", \"abbondare\", da cui anche Esuperio); il significato pu\u00f2 quindi essere interpretato come \"che eccelle\", \"che si distingue dagli altri\". \n\u00c8 tipico delle Marche, dove riflette il culto locale di sant'Esuperanzio, patrono di Cingoli e Montefelcino.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "1082807", "revid": "729019", "url": "https://it.wikipedia.org/wiki?curid=1082807", "title": "Paolo Spingardi", "text": "Biografia.\nPartecip\u00f2 alla Terza guerra d'indipendenza come sottotenente dei granatieri. Divenne poi docente di topografia alla Scuola di Guerra di Torino.\nCarriera militare.\nNel 1887 fu trasferito al Ministero della guerra. Torn\u00f2, quindi, alla Scuola di guerra nel 1892, come comandante in seconda. Nel 1899 di nuovo a Roma come Direttore generale dei Servizi amministrativi presso il ministero, col grado di maggiore generale. Sempre a Roma fu comandante della Brigata Basilicata.\nSottosegretario.\nDivenuto Ministro della Guerra il Pedotti, con il secondo governo Giolitti, questi lo scelse come suo sottosegretario. Mantenne l'incarico (insieme al Pedotti) nei governi Tittoni e Fortis I.\nDeputato e senatore.\nOrmai aduso all'ambiente romano, e vicino a Giolitti, Spingardi venne candidato nel collegio di Anagni nel 1904 ed eletto deputato. Pi\u00f9 avanti venne nominato senatore dal Re.\nComandante generale dell'Arma dei Carabinieri.\nPromosso Tenente generale, comand\u00f2 la piazza militare di Messina. Poi Comandante Generale dell'Arma dei Carabinieri dal 16 febbraio 1908 al 30 aprile 1909. Un incarico squisitamente politico, che segnalava la vicinanza dello Spingardi al Giolitti.\nCome Comandante Generale, in ogni caso, ebbe modo di mostrare le proprie qualit\u00e0 in occasione dei soccorsi seguito al terremoto di Messina, occorso il 28 dicembre 1908. A sigillo del lavoro svolto, la bandiera dell'Arma venne decorata di una nuova medaglia d'oro.\nMinistro della Guerra.\nDivenne Ministro della Guerra l'11 dicembre 1909, con il Governo Sonnino II, a sostituire il ministro Casana, il primo civile a ricoprire l'incarico, particolarmente inviso ai militari. Mantenne l'incarico con i governi Luzzatti e Giolitti IV. Fu lui che limit\u00f2 la leva a soli due anni per tutte le armi, diede un importante contributo all'ammodernamento dell'esercito, con nuove artiglierie, aeroplani e dirigibili e qualche mitragliatrice. Durante il suo lungo ministero, Spingardi port\u00f2 a termine un'importante riorganizzazione dell'esercito italiano, pur avendo a disposizione limitate risorse finanziarie, giusto alla vigilia dello scoppio della grande guerra.\nRicopr\u00ec anche il ruolo di ministro della guerra all'epoca della conquista della Libia. A seguito di questa, nel 1912 fu insignito del collare dell\u2019Annunziata e nel 1913 gli fu conferito dal sovrano il titolo comitale.\nDirigente sportivo della S.P. Lazio.\nAppassionato sportivo, fu eletto presidente della sezione premilitare della S.P. Lazio nel 1909, rimanendo per anni nei quadri dirigenziali del sodalizio biancoceleste anche nelle vesti di consigliere.\nEsito.\nEntrato in carica il primo Governo Salandra, nel marzo 1914, venne sostituito al Ministero dal Grandi. Ma venne ricompensato, nel maggio 1915, con il comando del Corpo d'armata di Milano: ebbe, qui, la sfortuna di dover fronteggiare, sin dai primi giorni, le grandi manifestazioni interventiste, contrarie alla neutralit\u00e0 italiana. Venne accusato di non aver reagito abbastanza duramente e rimosso, insieme al prefetto Carlo Panizzardi.\nPoco d'appresso, entrata l'Italia nella grande guerra, Spingardi fu a capo dell'istituto militare per la gestione del problema dei prigionieri di guerra austro-ungarici presenti sul territorio italiano. Proprio durante una visita ad un campo di prigionia (all'Asinara) contrasse un'infezione malarica, che lo port\u00f2 alla morte.\nGli \u00e8 dedicata una scuola elementare a Spigno Monferrato, in provincia di Alessandria."}
{"id": "1082808", "revid": "47767", "url": "https://it.wikipedia.org/wiki?curid=1082808", "title": "Lepido (nome)", "text": "Origine e diffusione.\n\u00c8 un nome rinascimentale di matrice classica, che gode oggi di scarsissima diffusione. Riprende il \"cognomen\" o \"supernomen\" latino \"Lepidus\", tipico di alcune antiche \"gentes\" romane, tra cui l'\"Aemilia\". La sua etimologia \u00e8 incerta. \nOnomastico.\nNessun santo porta questo nome, che quindi \u00e8 adespota; l'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "1082809", "revid": "78273", "url": "https://it.wikipedia.org/wiki?curid=1082809", "title": "Salvatore Lombino", "text": ""}
{"id": "1082811", "revid": "47767", "url": "https://it.wikipedia.org/wiki?curid=1082811", "title": "Minerva (nome)", "text": "Origine e diffusione.\nRiprende il nome della dea romana della saggezza Minerva. Il nome potrebbe essere derivato dal latino \"mens\", \"intelletto\" o da \"menos\", \"saggezza\", ma pi\u00f9 probabilmente \u00e8 di origine etrusca, avente come radice il termine protoindoeuropeo \"men\", \"mente\", \"comprensione\", \"ragione\".\n\u00c8 in uso nella lingua inglese fin da dopo il Rinascimento. Il nome viene occasionalmente abbreviato in Minnie, che per\u00f2 \u00e8 propriamente un diminutivo di Wilhelmina.\nOnomastico.\nL'onomastico si pu\u00f2 festeggiare in ricordo di santa Minerva, martire commemorata il 23 agosto. Le forme maschili possono festeggiarlo sempre il 23 agosto in ricordo di san Minervo, martire a Lione con san Ele\u00e0zaro, oppure in memoria di san Minervino, martire a Catania con altri compagni, ricordato il 31 dicembre."}
{"id": "1082816", "revid": "1226", "url": "https://it.wikipedia.org/wiki?curid=1082816", "title": "Ufficio virtuale", "text": ""}
{"id": "1082832", "revid": "36426", "url": "https://it.wikipedia.org/wiki?curid=1082832", "title": "Piccola Casa della Divina Provvidenza (Firenze)", "text": "La Piccola Casa della Divina Provvidenza di Firenze si trova in via dei Cappuccini 6A ed \u00e8 una delle tante \"case\" presenti in Italia della Piccola Casa della Divina Provvidenza di Torino gestite dalle Suore di San Giuseppe Benedetto Cottolengo.\nStoria e descrizione.\nLa struttura si trova in via dei Cappuccini, in elevata posizione sul colle di Montughi che domina la citt\u00e0, al termine della salita dei Cappuccini. \u00c8 dedicata all'assistenza ai portatori di handicap. Le religiose si stabilirono nella ex Villa Granduchessa nel 1946 costruendovi poi, nel 1949-50, l'attuale grande \"Cottolengo fiorentino\".\nLa villa, circondata da un parco, apparteneva nel '400 ai Berlincioni e pass\u00f2 poi ai Del Giocondo, agli Uguccioni, ai Pazzi, ai Capponi, ai Riccardi (nel 1687), a Luigi Bonaparte, e quindi al granduca Leopoldo II e all'ultima granduchessa di Toscana Maria Antonietta. La villa serve oggi come alloggio per le suore ed ha una cappella con un\"'Annunciazione\" sull'altar maggiore. Quando ne erano proprietari i Capponi, Francesco Penni, detto il \"Fattorino di Raffaello\", fece per la villa una \"Madonna con Bambino\", che poi fu data ai Cappuccini di Montughi e quindi fu trasferita in Mugello."}
{"id": "1082834", "revid": "125911552", "url": "https://it.wikipedia.org/wiki?curid=1082834", "title": "Eleonora Daniele", "text": "Biografia.\nDopo aver conseguito la maturit\u00e0 classica, intraprende l'attivit\u00e0 di attrice, partecipando a qualche spettacolo teatrale. Nella primavera del 2001 arriva la sua prima esperienza televisiva come figurante nel programma \"La sai l'ultima?\", in onda su Canale 5. Nell'autunno dello stesso anno diventa nota presso il grande pubblico prendendo parte come concorrente alla seconda edizione del reality show \"Grande Fratello\", dove viene eliminata nel corso della decima puntata con il 44% dei voti. Al momento della partecipazione al programma lavorava presso una banca.\nNel 2002 debutta come attrice televisiva nel mondo della serie televisiva con \"La squadra\" su Rai 3.\nNel 2003 approda nella soap-opera partenopea \"Un posto al sole\" in onda sempre su Rai 3 dal luned\u00ec al venerd\u00ec. Nello stesso anno conduce su LA7 il magazine \"La vetrina\" e lo speciale di Rai 2 \"L'Italia dei porti\".\nIl 2004 \u00e8 anche l'anno del cinema e del teatro: partecipa infatti al film dei fratelli Vanzina \"Le barzellette\" e recita in \"Rondone e Rondinella\" di Luigi Pirandello. E poi ancora fiction con \"Diritto di difesa\" (Rai 2) e \"Carabinieri 3\" (Canale 5).\nNell'estate 2004 ha preso parte al programma di Rai 2 \"Futura City\", trasmissione sull'attualit\u00e0 e le nuove tecnologie.\nNel settembre del 2004 debutta come conduttrice televisiva televisiva del programma \"Unomattina\". Viene confermata nella conduzione del programma fino alla stagione televisiva 2010/2011.\nNell'autunno del 2005 ha posato insieme ad altre 12 showgirl (Janet De Nardis, Anna Safroncik, Denny M\u00e9ndez, Antonella Mosetti, Miriana Trevisan, Benedicta Boccoli, Elisabetta Gregoraci, Giulia Montanarini, Roberta Faccani, Elena Barolo, Antonella Elia e Angelica Russo) per il calendario \"Women for Planet 2006\", realizzato dal fotografo Enrico Ricciardi, in cui parte del ricavato \u00e8 stato devoluto all'associazione ambientalista \"forPlanet\" (presieduta dalla presentatrice Tessa Gelisio) per la tutela delle foreste della Bolivia.. Nella seconda serata della vigilia di Natale dello stesso anno conduce assieme a Tosca D'Aquino e Francesco Salvi lo speciale dello Zecchino d'Oro \"La canzone del cuore\".\nIl 25 giugno 2007 conduce con Massimo Giletti il concorso di \"Miss Italia nel mondo 2007\". Il successivo 24 luglio conduce assieme a Franco Di Mare \"I nostri angeli\", serata conclusiva della quarta edizione del \"Premio Luchetta\". Il 4 agosto 2007, in seconda serata, \u00e8 la conduttrice del \"Premio Louis Braille\", evento che condurr\u00e0 per sette edizioni fino al 2013. Nella stagione 2007-2008 \u00e8 stata al fianco di Luca Giurato a \"Unomattina\".\nIl 26 luglio 2008 conduce su Rai 1 il numero zero di un nuovo programma dal titolo \"Ciak... si canta!\", il 1\u00ba agosto ha presentato la finalissima del \"Festival di Castrocaro\" 2008. Da settembre 2008 conduce \"Unomattina\" al fianco di Michele Cucuzza per l'edizione 2008/2009. La coppia viene confermata anche per l'edizione successiva.\nDa gennaio 2009, in seguito ai buoni risultati auditel del numero zero nell'estate 2008, conduce in prima serata per sette puntate la prima stagione di \"Ciak... si canta!\", affiancata da Nino Frassica. Il 20 agosto 2009 conduce in prima serata la puntata zero di \"Serata per giovani talenti\". Viene inoltre confermata insieme a Michele Cucuzza alla conduzione della stagione 2010/2011 di \"Unomattina\". Il 3 settembre 2011 conduce in prima serata su Rai 1 \"Talentfest, festival dei giovani talenti\".\nNella stagione televisiva 2011/2012 diventa la nuova conduttrice del programma domenicale \"Linea Verde\" insieme a Fabrizio Gatta ogni domenica dalle 12.20 su Rai 1.\nNel 2013 si laurea in Scienze della comunicazione alla LUMSA con lode e, dallo stesso anno, \u00e8 iscritta all'Ordine dei giornalisti come praticante, ed \u00e8 professionista dal gennaio 2016.. Da settembre 2013 conduce \"Storie vere\", segmento di \"Unomattina\" in onda dal luned\u00ec al venerd\u00ec su Rai 1. Rimane alla guida del programma anche nelle successive quattro stagioni televisive. Dall'esperienza nel programma, nel maggio del 2015 la conduttrice ha pubblicato il suo primo libro, intitolato \"Storie vere. Tra cronaca e romanzo\", per il quale ha vinto la sezione \"opera prima\" del Premio Capalbio 2015.\nPer la stessa rete ha condotto il programma pomeridiano estivo \"Estate in diretta\", nel 2014 assieme a Federico Quaranta e nel 2015 con Salvo Sottile. L'estate 2016 la vede nuovamente impegnata nella conduzione di \"Estate in diretta\" insieme a Salvo Sottile (mentre Arianna Ciampoli conduce la prima parte del programma). Sempre su Rai 1, il 26 luglio 2016 conduce in prima serata \"Music for Mercy\", concerto evento prodotto da Rai Cultura per celebrare il Giubileo della Misericordia.\nNelle stagione televisiva 2017-2018 oltre a \"Storie vere\", rinominato a partire da quella stagione \"Storie italiane\", conduce anche uno spin-off del programma intitolato \"Il sabato italiano\", in onda il sabato pomeriggio su Rai 1. Il 6 settembre 2019 partecipa come giurata alla finale dell'ottantesima edizione di \"Miss Italia\". Nella primavera del 2021 \u00e8 tra i conduttori di \"#OnePeopleOnePlanet\", maratona di tredici ore di diretta streaming su RaiPlay in occasione della Giornata della Terra, e prende parte come giurata alla settantatreesima edizione dello \"Zecchino d'Oro\". Il 9 novembre dello stesso anno pubblica il suo secondo libro, intitolato \"Quando ti guardo negli occhi. Storia di Luigi, mio fratello\". Il 24 dicembre 2021 presenta \"Nella memoria di Giovanni Paolo II\", trasmesso in seconda serata su Rai 1.\nVita privata.\nNel 2019, dopo 16 anni di fidanzamento, sposa a Roma un imprenditore. La coppia ha una figlia, nata nel 2020."}
{"id": "1082835", "revid": "300067", "url": "https://it.wikipedia.org/wiki?curid=1082835", "title": "James Abbott", "text": ""}
{"id": "1082839", "revid": "767487", "url": "https://it.wikipedia.org/wiki?curid=1082839", "title": "Cuccio", "text": "Il Cuccio \u00e8 un torrente della Lombardia, che scorre in provincia di Como. Nasce dal Pizzo di Gino, nel comune di San Nazzaro Val Cavargna e scorre in direzione nord-sud nella Val Cavargna, sfociando nel lago di Lugano a Porlezza. Attraversa i comuni di San Nazzaro Val Cavargna, Cavargna, San Bartolomeo Val Cavargna, Cusino, Carlazzo, Corrido e Porlezza.\nParticolarmente scenografico l'orrido che si estende fra l'abitato di Carlazzo e di Corrido e che \u00e8 pienamente godibile dal \"Ponte del Saltone\" sulla strada carrozzabile che unisce le due localit\u00e0.\nViolentissima e particolarmente distruttiva fu l'alluvione che nel 1911 colp\u00ec la zona e il conseguente straripamento del Cuccio che provoc\u00f2 la distruzione del Mulino Mambretti (ricostruito nel 1912) e danni ingentissimi a Porlezza.\nLa portata del Cuccio \u00e8 sfruttata a fini idroelettrici dall'impianto di San Pietro Sovera."}
{"id": "1082841", "revid": "729019", "url": "https://it.wikipedia.org/wiki?curid=1082841", "title": "Domenico Grandi", "text": "Fu Ministro della guerra del Regno d'Italia.\nBiografia.\nGi\u00e0 generale, poi tenente generale e comandante del 10\u00ba corpo d'armata. Deputato di Senigallia per la XVIII e la XIX legislatura.\nFu Ministro della Guerra del Regno d'Italia nella prima parte del governo Salandra I. Scelto, su intervento del sovrano, dal Salandra dopo che il prescelto generale Carlo Porro aveva chiesto come condizione per l'accettazione dell'incarico, un credito speciale di 600 milioni in quattro anni, per accelerare la preparazione di esercito e marina, Grandi rimase in carica solo sino all'ottobre 1914.\nA quella data, ormai due mesi dopo lo scoppio della prima guerra mondiale, Salandra aveva predisposto di accogliere uno stanziamento straordinario di, appunto, 600 milioni, sollecitati dal nuovo Capo dello Stato Maggiore Cadorna.\nSi opposero prima il Grandi, allo stanziamento ed alla mobilitazione generale. Segu\u00ec il ministro del Tesoro Rubini, neutralista, che chiese (tra l'ingenuo e lo strumentale) nuove imposte per compensare quello stanziamento. Grandi venne sostituito il 10 ottobre dal generale Zupelli. Rubini ufficializz\u00f2 le dimissioni il 30 ottobre e venne sostituito dal concittadino Carcano.\nNel frattempo, il 16 ottobre 1914, era morto anche il ministro degli esteri San Giuliano e Salandra comp\u00ec un completo rimpasto di governo, al fine di disporre di un gabinetto pi\u00f9 disposto ai preparativi bellici."}
{"id": "1082851", "revid": "73843", "url": "https://it.wikipedia.org/wiki?curid=1082851", "title": "Chiesa dei Santi Francesco e Chiara", "text": "La chiesa di San Francesco a Montughi \u00e8 un luogo di culto cattolico che si trova a Firenze, in via dei Cappuccini 1, parte integrante del convento dei Cappuccini.\nAll'inizio della salita di via dei Cappuccini, su via Vittorio Emanuele II, si trova un Tabernacolo con un affresco del \"Perdono d'Assisi\" di Antonio Marini, eseguito nel 1854.\nChiesa.\nLa chiesa attuale \u00e8 dedicata a san Francesco d'Assisi e la parrocchia, istituita il 19 febbraio 1969, a san Francesco e santa Chiara. Consacrata nel 1623, fu trasformata alla fine del Settecento da Giuseppe Manetti. Sugli altari, pregevoli opere d'arte, fra le quali l\"'Apparizione del Bambino a Sant'Antonio da Padova\" di Lorenzo Lippi (1659) e le \"Stigmate di San Francesco\" dell'Empoli (1602); all'altare maggiore, \"Crocifisso\" ligneo del '400, detto \"degli Umiliati\".\nNel coro dei frati, retrostante l'altar maggiore, si trovano: le quattro sagome lignee dei \"Dolenti\" che fino agli anni cinquanta del XX secolo attorniavano il crocifisso degli umiliati, opera cigolesca di incerta attribuzione; l\"'Annunciazione\" del Cigoli (1595), che fino agli stessi anni si trovava in una cappella della chiesa; lo \"Sposalizio di Santa Caterina da Siena con Ges\u00f9,\" opera di Jacopo Ligozzi (1594).\nIn questa chiesa fece i voti solenni Padre Sisto da Pisa, archivista della Provincia Toscana dei Frati Minori Cappuccini l'8 ottobre 1887 ed ebbe la residenza nel convento dei Cappuccini.\nConvento.\nIl convento, fondato nel 1359 dagli Umiliati, fu probabilmente, almeno in parte, demolito durante l'assedio di Firenze del 1529; soppressi gli Umiliati e ricostruito, pass\u00f2 agli Osservanti, per poi passare, per poco tempo, in mano ai Gesuiti. Nel 1577 Cosimo I lo ampli\u00f2 e lo destin\u00f2 ai Cappuccini.\nNel 1932 fu eretto il fabbricato prospiciente alla piazza. Una parte di esso fu destinata ai vecchi missionari tornati dall'estero, il primo piano fu adibito ad infermeria, il secondo piano ospitava le persone in visita al convento e vi si trovava la sede del Ministro Provinciale. Si prese cura dei lavori il \"Padre Felice dalla Porretta\" e furono molti i benefattori che parteciparono alle spese\nCenacolo.\nVicino al monastero si trova il Cenacolo del Terz'Ordine Francescano (TOF), la cui struttura ha la forma di un palazzetto. Il Cenacolo fu disegnato dall'architetto ingegnere De' Sangro e fu fondato nel 1924-1926 da \"Padre Clemente da Castel del Piano\" e da \"Padre Egidio da Castiglione\".\nIl piano terreno fu destinato al \"Terzo Ordine secolare di Penitenza\" della Congregazione locale, che vi teneva conferenze per iniziativa del \"Padre Raimondo da Torrita\", Lettore di \"Sacra Scrittura\", che lo diresse dal 1928 al 1933. Attualmente tutto l'edificio ospita il servizio di animazione missionaria dei Cappuccini toscani.\nNel piano di sopra fu aperto il \"Museo Indiano\", smantellato gi\u00e0 negli anni Settanta del secolo scorso, con molti oggetti provenienti dalle missioni e riguardanti il costume, la mitologia, l'industria ed anche la flora e la fauna delle Indie Orientali"}
{"id": "1082855", "revid": "36426", "url": "https://it.wikipedia.org/wiki?curid=1082855", "title": "Convento dei Cappuccini (Firenze)", "text": ""}
{"id": "1082866", "revid": "228587", "url": "https://it.wikipedia.org/wiki?curid=1082866", "title": "Montughi", "text": "Montughi \u00e8 un colle della citt\u00e0 di Firenze, a ridosso del centro verso nord. Montughi significa \"Monte degli Ughi\" o \"Mons Ugonis\", deriva dal nome della famiglia Ughi, che ebbe qui la residenza col suo capostipite Ugo (od Ugone), marchese di Toscana.\nStoria.\nFino al 1292 gli Ughi ebbero cariche politiche, poi svolsero professioni giuridiche. Alamanno Ughi divenne marchese nel 1782 e, dopo le nozze di Minerva Ughi e Orlando Lorenzi, la famiglia si estinse.\nIn origine Montughi era il colle dove c'\u00e8 la chiesa di San Martino, poi il nome fu dato anche alla zona in cui si trova il Convento dei Cappuccini e la chiesa di San Francesco.\nMontughi era servita dall'estesa rete tranviaria di Firenze, completamente smantellata entro il 1958, grazie al passaggio delle tranvie per La Lastra prima e per Trespiano poi, e da quella per il Pellegrino. Sempre in Via Vittorio Emanuele si attestava anche la linea 4 nero (Via Vittorio Emanuele-Via Dante da Castiglione) che dal 1927 aveva preso il posto della 2 nero (Piazza Signoria-via Vittorio Emanuele)."}
{"id": "1082867", "revid": "1632387", "url": "https://it.wikipedia.org/wiki?curid=1082867", "title": "Simiiformes", "text": "Simiiformes \u00e8 un infraordine di Primati del sottordine degli Haplorrhini, i cui componenti vengono indicati comunemente come scimmie.\nI primi rappresentanti di tale infraordine cominciarono a differenziarsi circa 40 milioni di anni fa nei parvordini delle catarrine (scimmie del Vecchio Mondo) e delle platirrine, che andarono a colonizzare le Americhe (scimmie del Nuovo Mondo). 25 milioni di anni fa avvenne la differenziazione delle scimmie antropomorfe (Hominoidea) in seno alle catarrine."}
{"id": "1082868", "revid": "614011", "url": "https://it.wikipedia.org/wiki?curid=1082868", "title": "Sergio Toppi", "text": "Biografia.\nDopo il liceo classico si iscrisse alla facolt\u00e0 di medicina ma si dedic\u00f2 alla carriera artistica esordendo negli anni cinquanta realizzando illustrazioni per l\"'Enciclopedia dei Ragazzi\" della UTET e collaborando a una serie di filmati pubblicitari animati con gli studi Pagot e collabora anche come vignettista alla rivista satirica \"Candido\".\nEsord\u00ec come fumettista nel 1966 realizzando per il \"Corriere dei Piccoli\" varie serie come \"Mago Zurl\u00ec\", sceneggiate da Carlo Triberti, una biografia a fumetti di Pietro Micca e diverse storie di ambientazione storica o bellica della serie \"Grandi avventure di pace e di guerra\" in collaborazione con Mino Milani. Realizz\u00f2 anche una serie di soldatini di carta di ambientazione western e medievale. Nel 1972 il \"Corriere dei Piccoli\" divenne il \"Corriere dei Ragazzi\" per il quale illustr\u00f2 serie come \"\"Dal Nostro Inviato\", \"Fumetti-Verit\u00e0\", \"Uomini Contro\" e \"I Grandi nel Giallo\"\". Negli anni settanta ha collaborato anche con altre riviste di fumetti per ragazzi come \"Il Giornalino\", dal 1976 fino agli anni novanta, e il \"Messaggero dei Ragazzi\" dal 1977 al 1979, proseguendo al contempo anche l'attivit\u00e0 nel campo dell'illustrazione. Collabora anche con altre riviste di fumetti italiane come \"\", \"Linus\", \"alter alter\" e \"Corto Maltese\", pubblicando decine di storie e illustrazioni.\nPer la Bonelli realizza il decimo volume della serie I protagonisti nel 1975 e, tra il 1976 e il 1978, tre volumi per la collana \"Un uomo un'avventura\" edita da Cepim: \"L'uomo del Nilo\", \"L'uomo del Messico\" e \"L'uomo delle Paludi\".\nUno delle serie pi\u00f9 note fu una trasposizione a fumetti de \"Le mille e una notte\" intitolata \"Sharaz'De\" originariamente serializzato su Alter Alter nel 1979 e successivamente pubblicato anche in Francia e in Spagna.\nLe sue illustrazioni appaiono sulle pubblicazioni periodiche, sui quotidiani e sulle copertine di libri: da \"Famiglia Cristiana\" a \"Selezione dal Reader's Digest\", dal \"Messaggero\" al \"Corriere della Sera\", dai libri Einaudi a quelli della UTET.\nNegli anni ottanta pubblica la serie de \"Il Collezionista\", unico personaggio fisso della sua carriera, per la collana \"I protagonisti di Orient Express\", oltre a storie a fumetti per storiche riviste italiane di fumetti come \"L'Eternauta\", \"Comic Art\" e \"Orient Express\".\nPer il mercato francese nei primi anni ottanta ha collaborato alle collane della Larousse \"\"L'Histoire de France en Bande Dessin\u00e9es\" e \"La D\u00e9couverte du Monde en Bandes Dessin\u00e9es\"\" e, negli anni novanta l'editore francese Mosquito ha pubblicato quasi 40 volumi dei suoi lavori mentre in Spagna, l'editore Planeta DeAgostini, ha pubblicato nel 1992 il volume \"El Cerro de la Plata - La leyenda de Potos\u00ec\".\nNel 1986 partecipa alla realizzazione di \"Immagini di Sicilia\" insieme ad altri importanti disegnatori, con la storia dal titolo \"Verr\u00e0 Orlando\", edito dal consorzio Grafema per conto della Regione Siciliana e dell'Ente Provinciale Turismo di Messina.\nSempre in ambito storico \u00e8 il suo apporto alla \"Storia dei popoli a fumetti\" di Enzo Biagi, disegnando il capitolo Americani della Storia dei popoli a fumetti della Arnoldo Mondadori Editore.\nNel 1989 dipinge 22 tavole intitolate \"Tarocchi delle Origini\", edite da Lo Scarabeo di Torino.\nNegli anni novanta collabora nuovamente con la Bonelli realizzando alcuni albi delle serie Nick Raider, Julia, Martin Myst\u00e8re e Ken Parker Magazine.\nNegli anni 2000-2005 realizza dei bellissimi portfolio per varie gallerie. Citiamo su tutti quello sui lanzichenecchi al sacco di Roma, e quello sugli ussari alati polacchi all'assedio di Vienna editi da Angelo Nencetti.\nNel 2003 realizza 12 tavole in bianco e nero per la serie \"Leggende del Salento\", pubblicate nel volume in tiratura limitata \"Terre Foggiane - Spigolando in Capitanata\" (Edizioni GEMA).\nDal 2003 inizia a collaborare con le Edizioni Crapapelada (Spazio Papel) realizzando in cinque anni oltre un centinaio di grandi illustrazioni a colori. Tutte le illustrazioni sono ispirate da diversi testi letterari (talvolta scritti dal disegnatore stesso, talvolta suggeriti dall'editore) raccolte in vari portfolio: \"Leggende senza tempo\" (2003), \"Altre leggende\" (2004), \"Hayku\" (2005), \"I Quattro Elementi\" (2005\u00a0\u2013 con Ivo Milazzo e Jos\u00e8 Mu\u00f1oz), \"Ticonderoga\" (2006), \"Tomahawk\" (2007), \"Racconti giapponesi\" (2007), \"Il ritorno del Samurai\" (2007).\nNel 2005 realizza per la statunitense Marvel quattro copertine per la serie \"Marvel 1602\".\nCon le Edizioni Papel (gi\u00e0 Crapapelada) nel 2008 viene pubblicato il volume \"Leggende\", una raccolta di venticinque illustrazioni e venticinque racconti scritti dallo stesso disegnatore; nel 2008 e nel 2009 realizza due serie di illustrazioni: \"Io sono l'erba\" e \"Divertissement\"; nel 2011 pubblica un altro gruppo di illustrazioni accompagnate da brevi testi: \"Questa \u00e8 terra nostra\" e, nel 2012, \"Luce dell'Est\", una raccolta di sei racconti.\nDa tempo malato, mor\u00ec il 21 agosto 2012 all'et\u00e0 di 79 anni.\nOpere.\nFumetti d'argomento storico e bellico su testi di Mino Milani pubblicati sul \"Messaggero dei ragazzi\"\nRistampe: \"Uomini che non ebbero paura\", Edizioni Messaggero di Padova, Padova 1980.\nFumetti pubblicati su \"Alter alter\"\nRistampe: \"Sacsahuaman\", Edizioni Milano Libri, Milano 1980; \"Sharaz-de\", Edizioni Milano Libri, Milano 1984.\nFumetti pubblicati su \"Corto Maltese\"\nStorie comprese in antologie stampate da Rizzoli\nNel 2010 \u00e8 uscita una collana praticamente esaustiva delle sue opere, \"Sulle rotte dell'immaginario\" edito da Edizioni San Paolo in 12 volumi suddivisi principalmente sulla base del contesto geografico in cui si svolgono le storie: \"Africane, Mediterranee, Europee, Mediorientali, Orientali, Indoasiatiche, Australi, Latinoamericane, Amerinde, Nordiche, Sacro, Ignoto\"."}
{"id": "1082869", "revid": "8293786", "url": "https://it.wikipedia.org/wiki?curid=1082869", "title": "Dialetto insubre", "text": ""}
{"id": "1082871", "revid": "729019", "url": "https://it.wikipedia.org/wiki?curid=1082871", "title": "Saga de Xam", "text": "Saga de Xam \u00e8 una storia a fumetti francese di genere fantascientifico realizzata Jean Rollin e Nicholas Devil, pubblicato in un unico volume nel 1967 dall'editore Eric Losfeld. \nTrama.\nSaga, ragazza dalla pelle azzurra del pianeta Xam.\nStoria editoriale.\nLe tavole vennero originariamente disegnate su fogli di grande formato, riducendo le quali si sono create intere didascalie e dialoghi scritti in caratteri microscopici. Il volume, stampato su carta da 300 grammi, \u00e8 estremamente raro ed \u00e8 da tempo uno dei libri a fumetti pi\u00f9 ricercati dai collezionisti di tutto il mondo."}
{"id": "1082876", "revid": "81195", "url": "https://it.wikipedia.org/wiki?curid=1082876", "title": "DNOC", "text": "Il DNOC (4,6-dinitro-orto-cresolo) \u00e8 un fitofarmaco della classe degli azotorganici dinitrofenoli. \nQuesto prodotto, il cui uso agricolo non \u00e8 pi\u00f9 consentito, \u00e8 stato impiegato fino al 2000 come insetticida, acaricida, anticrittogamico e erbicida.\nPropriet\u00e0 fitosanitarie.\nCome insetticida e acaricida, il DNOC agisce per contatto con effetti caustici sulla cuticola e interferenza con la respirazione. Per le sue propriet\u00e0 era indicato per i trattamenti invernali delle pomacee (melo, pero), delle drupacee (pesco, susino, albicocco, ciliegio) e della vite) contro le forme svernanti di afidi, cocciniglie, acari, psille. Aveva una particolare azione ovicida nei confronti degli afidi e degli acari.\nCome fungicida agisce sempre per contatto esercitando i suoi effetti sulla membrana cellulare e interferendo con la respirazione. L'ambito d'impiego era la lotta agli agenti della Ticchiolatura delle pomacee (\"Venturia inaequalis\" e \"Venturia pyrina\") e del Cancro dei rametti del pesco (\"Fusicoccum amygdali\").\nCome erbicida agisce per contatto per via fogliare contro molte piante infestanti. Era utilizzato per il diserbo selettivo dei cereali, dell'aglio, della cipolla e per la lotta alla cuscuta sull'erba medica.\nFitotossicit\u00e0.\nLa fitotossicit\u00e0 di questo prodotto ne imponeva l'impiego, in frutticoltura e viticoltura, solo durante il riposo vegetativo.\nTossicit\u00e0 per l'uomo.\nI dati tossicologici di riferimento sono i seguenti :\nEsplica la sua azione tossica disaccoppiando la fosforilazione ossidativa mitocondriale.\nAspetti normativi.\nNel febbraio del 1999 la Commissione europea ha deciso di non iscrivere il DNOC nella lista delle sostanze attive (Allegato I alla Direttiva UE n. 414 del 1991). In Italia il Ministero della Sanit\u00e0 ha di conseguenza revocato l'autorizzazione, per tutti i formulati contenenti il DNOC, con D.M. 4 giugno 1999, fissando per la commercializzazione le scadenze del 30 giugno 1999 per i produttori e del 31 marzo 2000 per i rivenditori ai fini dello smaltimento delle scorte ."}
{"id": "1082877", "revid": "599013", "url": "https://it.wikipedia.org/wiki?curid=1082877", "title": "Radioterapia intraoperatoria", "text": "La radioterapia intraoperatoria, pi\u00f9 nota con la sigla IORT (\"Intra-Operative RadioTherapy\"), consiste nella metodica terapeutica che associa la radioterapia all'intervento chirurgico, somministrando una dose di radioterapia o direttamente sul tumore (per eliminarne il tessuto visualizzato ma non aggredibile chirurgicamente), oppure, a tessuto neoplastico asportato, direttamente sul letto tumorale (per eliminarne il rischio di infiltrazione microscopica).\nUno dei vantaggi di questa tecnica \u00e8 di poter erogare le radiazioni direttamente sul bersaglio risparmiando le strutture sane adiacenti e/o quelle sottostanti. In caso di necessit\u00e0, \u00e8 anche possibile, talora, spostare temporaneamente gli organi critici circostanti e schermare quelli sottostanti durante la somministrazione della radioterapia.\nQuesta tecnica, a differenza della radioterapia esterna che impiega prevalentemente raggi X, prevede l'utilizzo di fasci di elettroni di elevata energia (fino a 12 MeV). Si utilizzano elettroni perch\u00e9 questo tipo di radiazione ha un basso potere penetrante e, con l'irraggiamento a ferita aperta, la zona da trattare \u00e8 di pochi centimetri a partire dalla superficie.\nUtilizzo delle radiazioni ionizzanti nella radioterapia intraoperatoria.\nNella maggior parte dei casi la tecnica prevede la somministrazione della dose di radioterapia attraverso l'utilizzo di elettroni mediante acceleratori lineari (LINAC) tradizionali fissi o, pi\u00f9 recentemente, mobili e miniaturizzati, oppure mediante brachiterapia o anche mediante ortovoltaggio con sorgenti di raggi X da 200-500 kV (per lo pi\u00f9 nel passato) o, ultimamente, con sorgenti di raggi X da 50 kV.\nRadioterapia intraoperatoria: acronimi.\nLe abbreviazioni e gli acronimi impiegati per la definizione della radioterapia intraoperatoria e le sue tecniche sono stati e sono molteplici:\nAltre sigle impiegate sono state:\nTuttavia le definizioni e relativi acronimi risultati pi\u00f9 significativi, sono quelli anglosassoni:\nStoria.\nLa radioterapia intraoperatoria \u00e8 una tecnica che dopo una comunicazione di radioterapisti spagnoli, fu descritta in una pubblicazione di lingua anglosassone dal professor Beck nel 1909. Parafrasando un vecchio adagio, illustr\u00f2 gustosamente il principio su cui si basava la IORT: \u00ab... As the mountain does not come to Mohammed, Mohammed must go to the mountain. In other words, if the tubal light does not reach the deep-seated structures, structures must be brought to the tube...\u00bb Il principio \u00e8 ancora lo stesso, anche se \u00e8 il sistema radioterapico che \u00e8 portato al tumore e non viceversa.\nL'era moderna del IORT inizi\u00f2 poi in Giappone presso l'Universit\u00e0 di Kyoto nel 1965 col prof. Abe. Dopo le pubblicazioni di Abe in lingua inglese, inizi\u00f2 l'utilizzo della IORT 'moderna' al di fuori del Giappone a partire dagli Stati Uniti d'America, e quindi in Europa.\nIn Italia fu introdotta la radioterapia intraoperatoria (con elettroni o IOERT) nel 1985 e da allora la IORT in Italia \u00e8 stata sempre pi\u00f9 utilizzata e continua tuttora ad evolversi nel suo impiego. Dopo i primi congressi internazionali sulla IORT., nel 1988 fu fondata la International Society of IORT (ISIORT) un cui recente Meeting \u00e8 quello del 2012.\nIORT: controllo locale versus complicazioni.\nIl rapporto tra aumento del controllo locale dei tumori grazie alla IORT rispetto alle complicazioni immediate, precoci e tardive da IORT \u00e8 favorevole, in relazione alle numerose situazioni cliniche in cui essa trova indicazione (fra cui i tumori delle parti molli, tumore del pancreas, del retto, della mammella, epatobiliari, dello stomaco, dell'osso, tumori cerebrali, neuroblastomi, alcuni tumori ginecologici ed urogenitali). Da ricordare come attualmente siano in corso molti studi nei tumori della mammella circa la PBI o Partial Breast Irradiation ovvero APBI Accelerated Partial Breast Irradiation tramite IORT in singola dose, con le diverse modalit\u00e0 ELIOT e TARGIT come sopra segnalate. Da menzionare anche il metodo di inserimento in fase operatoria di peculiare applicatore, con apposito catetere per eseguire brachiterapia APBI (solitamente di 5 giorni).\nObiettivi clinici.\nUn obiettivo della IORT consiste nel miglioramento dell'indice terapeutico della radioterapia nel controllo locale di tumori profondi situati in cavit\u00e0 corporee o tessuti sottocutanei, erogando la minima dose possibile ai tessuti sani e la maggior dose al tumore, con aumento della qualit\u00e0 di vita percepita.\nIndicazioni terapeutiche.\nIn presenza di rischio di ricaduta loco regionale potenzialmente ben controllabile con la IORT, l'obiettivo di aumentare l'indice terapeutico loco regionale, (massima probabilit\u00e0 di eradicazione del tessuto tumorale con minima probabilit\u00e0 di danni ai tessuti normali), \u00e8 raggiungibile tramite:"}
{"id": "1082879", "revid": "228587", "url": "https://it.wikipedia.org/wiki?curid=1082879", "title": "Church of the SubGenius", "text": ""}
{"id": "1082885", "revid": "254059", "url": "https://it.wikipedia.org/wiki?curid=1082885", "title": "Giovanni Teutonico", "text": "Con il nome di Giovanni Teutonico sono conosciute diverse figure medievali di origine verosimilmente tedesca:"}
{"id": "1082886", "revid": "1573940", "url": "https://it.wikipedia.org/wiki?curid=1082886", "title": "Tarsiiformes", "text": "I Tarsiformi (Tarsiiformes ) sono un infraordine di Primati del sottordine degli Haplorrhini.\nTassonomia.\nAll'infraordine vengono ascritti i comuni tarsi e gli estinti omomidi; lo status tassonomico di questi ultimi \u00e8 tuttavia ancora controverso, con studiosi propensi a piazzarli come aplorrini non tarsiiformi e altri che preferirebbero spostarli al di fuori degli aplorrini, in un gruppo correlato agli adapidi."}
{"id": "1082888", "revid": "65435", "url": "https://it.wikipedia.org/wiki?curid=1082888", "title": "Morning Rise", "text": ""}
{"id": "1082895", "revid": "111319", "url": "https://it.wikipedia.org/wiki?curid=1082895", "title": "Yingwen Zhu", "text": ""}
{"id": "1082897", "revid": "767487", "url": "https://it.wikipedia.org/wiki?curid=1082897", "title": "Zhu Yingwen", "text": "Specializzata nello stile libero, ha vinto una medaglia d'argento nella staffetta 4x200\u00a0m sl alle Olimpiadi di Atene 2004."}
{"id": "1082902", "revid": "767487", "url": "https://it.wikipedia.org/wiki?curid=1082902", "title": "Ola H\u00e5kansson", "text": "Biografia.\nEsord\u00ec come cantante nel 1962, entrando nel gruppo garage rock The Janglers che per l'occasione cambi\u00f2 nome in Ola &amp; The Janglers. Con il gruppo pubblic\u00f2 sette album, tra cui \"Pictures &amp; Sounds\", colonna sonora del film \"Ola och Julia\" di Jan Halldoff (in cui lo stesso H\u00e5kansson interpreta il ruolo del protagonista) e \"Let's Dance\", da cui fu estratto l'omonimo singolo che riusc\u00ec ad entrare nella top 100 statunitense.\nDopo lo scioglimento del gruppo, avvenuto nel 1969, H\u00e5kansson diede avvio alla carriera solista pubblicando sei album fino al 1976 servendosi, a partire dal 1972, di un gruppo di supporto chiamato Frukt &amp; Flingor che vedeva tra i componenti il batterista Leif Johansson (gi\u00e0 compagno di gruppo negli Ola &amp; The Janglers) e il chitarrista Tonny Lindberg. Contemporaneamente frequent\u00f2 l'universit\u00e0 di Stoccolma e lavor\u00f2 come dirigente dell'etichetta discografica Sonet.\nA partire dal 1976 H\u00e5kansson svilupp\u00f2, assieme ai musicisti Tim Norell e Ulf Wahlberg, un nuovo progetto solista chiamato \"Ola + 3\", che pubblic\u00f2 un album e prese parte al Melodifestivalen del 1979. Al termine della manifestazione il progetto, che vide l'entrata di Leif Johansson, Tonny Lindberg e Leif Pauls\u00e9n, assunse la forma di un gruppo, il cui nome fu cambiato in Secret Service. I primi album pubblicati dal gruppo (\"Oh Susie\", \"Ye Si Ca\" e \"Cutting Corners\"), contenenti brani musicali con testi scritti dallo stesso H\u00e5kansson (accreditatosi con il suo secondo nome Bj\u00f6rn), riscossero un buon successo anche al di fuori della Svezia e furono premiati con diversi riconoscimenti.\nDal 1984 H\u00e5kansson (che a partire da quell'anno aveva cambiato il suo pseudonimo in Oson), assieme al compagno di gruppo Tim Norell, inizi\u00f2 l'attivit\u00e0 di produttore musicale formando, nel 1987 (anno dello scioglimento definitivo dei Secret Service), il cosiddetto \"Megatrio\" (i cui componenti erano Norell, H\u00e5kansson e Anders Hansson, polistrumentista che partecip\u00f2 alle registrazioni di \"Aux Deux Magots\", ultimo album dei Secret Service). In quello stesso periodo prosegu\u00ec l'attivit\u00e0 di paroliere formando il trio Norell-Oson-Bard (assieme a Norell e ad Alexander Bard, autore di alcuni testi dell'album \"Aux Deux Magots\").\nA partire dal 1992 H\u00e5kansson dirige la Stockholm Records, casa discografica filiale della PolyGram nata dalle ceneri della Sonet, mentre negli anni novanta si occup\u00f2 della sceneggiatura di alcuni episodi di serie tv svedesi."}
{"id": "1082906", "revid": "120708172", "url": "https://it.wikipedia.org/wiki?curid=1082906", "title": "Karaoke (programma televisivo)", "text": "Karaoke \u00e8 stato un programma televisivo andato in onda su Italia 1. La prima puntata \u00e8 andata in onda il 28 settembre 1992, per terminare il suo primo ciclo di trasmissioni il 1\u00ba luglio 1995.\nDopo quasi vent'anni dall'ultima puntata, la trasmissione \u00e8 tornata in onda dal 30 marzo al 29 maggio 2015 con la conduzione di Angelo Pintus.\nIl programma.\nLe origini e l'inaspettato successo con Fiorello (1992-1994).\nIl conduttore storico \u00e8 stato Fiorello, che \u00e8 stato lanciato proprio grazie a questa trasmissione. Ideato da Fatma Ruffini \"Karaoke\" andava in onda tutte le sere alle ore 20:00, e durava 30 minuti. La formula era molto semplice: si alternavano dei concorrenti che cantavano delle canzoni in karaoke. Al termine veniva votato dal pubblico il vincitore. Con questo programma viene lanciata la moda del karaoke anche in Italia. La trasmissione va in onda ogni sera da una piazza in diverse citt\u00e0 italiane, e con gli anni il seguito di pubblico si \u00e8 fatto via via sempre pi\u00f9 massiccio fino a diventare un fenomeno di costume sociale.\nCome raccontato anche dallo stesso Fiorello anni dopo, nelle prime puntate della trasmissione (che esord\u00ec ufficialmente il 27 settembre 1992) furono registrati ascolti bassissimi (addirittura inferiori rispetto al programma di cui aveva preso il posto nel palinsesto di Italia 1, ossia \"Il gioco dei 9\"), tanto che i dirigenti di rete avrebbero volentieri cancellato il programma al termine della messa in onda delle puntate gi\u00e0 registrate. Nonostante ci\u00f2, nei mesi successivi si ottenne un parziale recupero (sebbene non ancora soddisfacente); inoltre, Fatma Ruffini convinse Silvio Berlusconi a prolungare la trasmissione di \"Karaoke\" durante le festivit\u00e0 natalizie. La diversa composizione del pubblico in quel periodo dell'anno contribu\u00ec all'esponenziale e repentina crescita degli ascolti, cos\u00ec da portare Mediaset (allora con il nome di Fininvest) a dare ancora fiducia al format, divenuto presto concorrente fortissimo ai telegiornali trasmessi in contemporanea.\nDal 1994 c'\u00e8 stata anche una versione serale chiamata \"SuperKaraoke\". In una di queste puntate anche l'allora sindaco di Roma Francesco Rutelli si \u00e8 prestato a cantare la canzone \"Roma nun f\u00e0 la stupida stasera\", tratta da \"Rugantino\".\nIl cambio di conduzione e la chiusura (1994-1995).\nNell'ultima stagione, dal 12 settembre 1994 al 1\u00ba luglio 1995 la trasmissione \u00e8 stata condotta da Beppe Fiorello (fratello minore di Rosario Fiorello), allora conosciuto come Fiorellino, al quale dal 21 novembre si aggiunse, nel tentativo di risollevare gli ascolti, Antonella Elia. Gli ascolti migliorarono leggermente, ma il programma venne chiuso lo stesso a fine stagione. Dal 2 maggio 2011 la trasmissione \u00e8 stata replicata sul canale digitale terrestre Mediaset Extra nella fascia preserale, ma le riproposizioni sono state interrotte dopo poche settimane. In passato era stato riproposto nel palinsesto notturno di Italia 1. In primavera, lo storico talent show degli anni '90 compare come parodia ufficiale nella puntata dell'edizione 2012 di \"Scherzi a parte\", in onda su Canale 5 con Luca Bizzarri e Paolo Kessisoglu.\nIl ritorno (2015).\nA distanza di vent'anni dall'ultima puntata, il programma viene riproposto su volont\u00e0 della direttrice di Italia 1 Laura Casarotto, con la conduzione del comico Angelo Pintus. La quarta edizione va quindi in onda dal luned\u00ec al venerd\u00ec, dalle 19.55 alle 20.35, dal 30 marzo al 29 maggio 2015 per 40 puntate: sabato 18 aprile 2015, dalle 11.50 alle 12.25, viene invece trasmessa una puntata inedita e diurna senza competizione intitolata \"Speciale Karaoke\" e realizzata a Verona. Gli ascolti per\u00f2 non rispettarono le attese e il programma non fu confermato.\nIl regolamento e la struttura del programma sono rimasti totalmente immutati, mentre il premio che veniva simbolicamente assegnato al vincitore di puntata \u00e8 stato un mappamondo d'argento nella prima e nella terza settimana e un microfono d'oro a partire dalla seconda settimana di programmazione.\nPartecipazioni.\nGrazie alla trasmissione di Italia 1 \"Matricole\", si \u00e8 venuti a conoscenza che alcuni personaggi dello spettacolo, all'epoca ancora sconosciuti, avevano partecipato come concorrenti al programma. Tra questi figurano Elisa, Silvia Salemi, Tiziano Ferro, Annalisa Minetti, Camila Raznovich, Michele Fenati e Laura Chiatti. In una puntata registrata ad Alghero viene invece inquadrata pi\u00f9 volte tra il pubblico in prima fila una giovanissima Elisabetta Canalis."}
{"id": "1082908", "revid": "1334625", "url": "https://it.wikipedia.org/wiki?curid=1082908", "title": "Iframe", "text": "L'iframe (dall'inglese \"inline frame\") in informatica \u00e8 un elemento HTML. Si tratta infatti di un frame \"ancorato\" all'interno della pagina, equivale cio\u00e8 ad un normale frame, ma con la differenza di essere un elemento (interno) della pagina, non esterno.\nL'iframe viene generalmente utilizzato per mostrare il contenuto di una pagina web, o di una qualsivoglia risorsa, all'interno di un riquadro in una seconda pagina principale.\nNel linguaggio HTML l'iframe viene rappresentato tramite il tag &lt;iframe&gt;&lt;/iframe&gt;.\nL'iframe ha gli stessi attributi del tag &lt;frame&gt;, i principali sono: \"width, height, src, frameborder\" che rappresentano rispettivamente la larghezza, l'altezza, il file d'origine da visualizzare e la dimensione del bordo. Pu\u00f2 inoltre sostenere l'attributo style o comunque una classe di stile CSS.\nSono stati usati soprattutto negli anni 90 e 2000 per:"}
{"id": "1082913", "revid": "39884", "url": "https://it.wikipedia.org/wiki?curid=1082913", "title": "Anna-Karin Kammerling", "text": "Specializzata nelle gare veloci di stile libero e farfalla, ha vinto una medaglia di bronzo alle olimpiadi di Sydney 2000."}
{"id": "1082918", "revid": "125382891", "url": "https://it.wikipedia.org/wiki?curid=1082918", "title": "Cabina telefonica", "text": "Per cabina telefonica si intende una postazione pubblica dotata di un telefono a uso pubblico costituita da un box prefabbricato con all'interno un apparecchio funzionante a moneta e a schede telefoniche.\nStoria.\nIl primo apparecchio telefonico fu brevettato nel 1889 da William Gray. Si dice che l'idea della creazione di un apparecchio telefonico pubblico gli venne quando sua moglie fu colta da un malore, e nessuno nei dintorni gli lasci\u00f2 usare il proprio telefono. Il primo brevetto di quest'apparecchio era molto semplice; il telefono funzionava normalmente, ma inserendo una moneta questa avrebbe fatto suonare una campanella informando del pagamento l'operatore che metteva quindi in contatto il cliente alla persona desiderata. Ovviamente stiamo parlando ancora di sistemi in cui i collegamenti venivano eseguiti a mano dagli operatori incaricati. Gray comunque approvato il brevetto apr\u00ec una sua azienda e cominci\u00f2 ad installare questi apparecchi in molte citt\u00e0. Nel giro di qualche anno questa invenzione arriv\u00f2 anche in Europa. Le famosissime cabine rosse londinesi ad esempio furono introdotte nel Regno Unito nel 1924. Poi man mano vennero introdotte negli altri paesi.\nA partire dagli anni sessanta le cabine telefoniche furono gradualmente sostituite in tutto il mondo dai chioschi aperti dotati di telefono, per garantire un accesso pi\u00f9 facile ai portatori di handicap.\nNegli aeroporti \u00e8 possibile trovare alcune dotazioni speciali installate all'interno delle cabine, come una presa di rete RJ-45 per connettere un computer portatile a Internet, un telefono dotato di telefax o di una tastiera per inviare SMS, o un dispositivo per persone affette da sordit\u00e0. La gran parte delle cabine telefoniche in tutto il mondo sono dotate del logo della compagnia telefonica cui appartiene la struttura.\nDato il crescente utilizzo della telefonia cellulare, il traffico sulla rete di telefonia pubblica nel 2007 si era praticamente dimezzato, avvicinandosi sempre pi\u00f9 allo zero. Le conversazioni da un telefono pubblico hanno raggiunto nel 2007 appena 300 milioni di minuti, contro i circa 600 milioni del 2006 registrando un calo del 43%. Ancora oggi per\u00f2 le cabine telefoniche sono utilizzate.\nCaratteristiche.\nLa cabina telefonica \u00e8 una struttura dotata di una porta per garantire un minimo di privacy a chi la sta usando, e di una finestra, o di una serie di vetrate per mostrare quando la cabina \u00e8 in uso. Nella cabina \u00e8 in alcuni casi possibile, in passato anche in Italia (dove si decise di ritirare gli elenchi verso la met\u00e0 degli anni ottanta del secolo scorso in considerazione dei frequenti furti ed atti di vandalismo), trovare un elenco telefonico locale e negli alberghi anche di carta, penna e un appoggio per sedersi.\nUna cabina telefonica pubblica, sita all'aperto, \u00e8 generalmente costruita di parti resistenti, come l'acciaio e la plastica, per resistere alle intemperie e all'uso; al contrario, una cabina posta all'interno di un edificio \u00e8 generalmente costruita con materiali meno ingombranti. In Italia, le cabine telefoniche sono dei box prefabbricati in materiale metallico, con ante e pareti in vetro trasparente con il logo della compagnia Telecom Italia ex Sip\nFunzionamento.\nLa cabina telefonica normalmente ospita al suo interno un apparecchio telefonico, connesso alla rete telefonica. L'utente pu\u00f2 effettuare la telefonata inserendo monete, tessere prepagate o carte di credito. Prima dell'avvento dell'euro, vi erano in circolazione anche degli appositi gettoni telefonici del valore di uno scatto (200 lire), concepiti appositamente per essere usati con le cabine telefoniche.\nUna volta inserita la scheda o le monete, \u00e8 possibile effettuare la chiamata, che non potr\u00e0 protrarsi per un tempo superiore a quello concesso dal credito a disposizione; un display sull'apparecchio avvisa comunque costantemente del credito disponibile in modo da poter inserire altre monete o cambiare la scheda telefonica per non perdere la comunicazione.\n\u00c8 possibile anche ricevere chiamate su cabina da gestori come Telecom Italia. Per chiamare una cabina \u00e8 necessario chiamare il numero a pagamento 199 229 229. Dopo aver composto questo numero a tariffazione speciale sar\u00e0 possibile chiamare la cabina desiderata digitando il numero del telefono pubblico che si vuole chiamare. I numeri delle cabine ancora si possono avere premendo il tasto \"OK\" sull'apparecchio telefonico della cabina stessa.\nNelle recenti cabine telefoniche Digito, le modalit\u00e0 di pagamento sono due in base alla tipologia di cabina telefonica. Nelle cabine telefoniche scheda + moneta, si pu\u00f2 sia inserire le non pi\u00f9 prodotte schede telefoniche oppure si possono inserire monete da: 10, 20, 50 centesimi, 1 euro. Le monete da 2 euro non sono mai state introdotte nelle recenti cabine telefoniche a causa del credito rimanente troppo elevato, che avrebbe permesso ad altri utenti di svolgere operazioni telefoniche con il credito residuo altrui.\nNel mondo.\nItalia.\nL'installazione della prima cabina telefonica pubblica, risale al 10 febbraio 1952 in Piazza San Babila a Milano, per iniziativa della concessionaria Stipel. La struttura era in metallo e vetro, materiali con la quale vennero realizzate anche nel corso dei decenni successivi. In precedenza i telefoni pubblici erano esclusivamente installati presso esercizi pubblici quali bar, edicole, ecc. o nei posti telefonici pubblici. In Italia le cabine telefoniche hanno ospitato diversi tipi di apparecchi telefonici: dai telefoni con combinatore a disco (U+I) ai telefoni a tastiera, come nel caso dell'apparecchio G+M o Rotor. Oltre al rotor, furono introdotti da parte di Telecom Italia altri tipi di telefoni pubblici utilizzati principalmente, essendo in plastica, nei locali al coperto. Uno di questi \u00e8 un telefono pubblico chiamato tuo (il tuo telefono), un modello only card di colore rosso con cornetta nera. Alla fine con l'avvento in via definitiva dell'euro si \u00e8 passati al modello Digito in funzione dal 2002, e tuttora presente nelle cabine attive.\nDurante gli anni settanta del XX secolo le cabine telefoniche diventarono consuete nel paesaggio urbano italiano. Nel 1971, in Italia, erano installate circa 2.500 cabine, mentre alla fine del decennio, le cabine ammontavano a 33.000. Il telefono pubblico era ormai largamente diffuso per le strade. Nel 1976 furono utilizzate, in via sperimentale, le prime schede telefoniche, diventando negli anni a venire oggetto di collezionismo.\nA partire dagli anni 2000, il calo dell'utilizzo delle cabine telefoniche ha pregiudicato anche l'uso delle schede telefoniche, fino al definitivo stop alla produzione e distribuzione avvenuto nel 2018. Le postazioni pubbliche telefoniche attive sono omologate per ambedue i sistemi di pagamento (moneta e scheda). Le schede telefoniche col tempo sono diventate oggetti sempre meno utilizzati ma collezionate da molti appassionati. I gettoni telefonici infine uscirono dalla circolazione il 31 dicembre 2001 con l'avvento dell'euro.\nNel 2010 la delibera n. 31/10/CONS dell'Agcom - pubblicata nella Gazzetta ufficiale della Repubblica Italiana - ha autorizzato Telecom Italia alla rimozione dei telefoni pubblici non pi\u00f9 strettamente necessari, facendo salvo per\u00f2 il diritto dei cittadini a presentare opposizione. Al 2011 si stimava la rimozione quasi totale delle cabine sul territorio italiano (attualmente 40.000) entro il 2015, tuttavia per\u00f2 nello stesso anno si registr\u00f2 un'inversione di tendenza e la Telecom valut\u00f2 la loro sostituzione con cabine di nuova generazione.\nDurante il governo Monti, un'interrogazione parlamentare dei \"Radicali Italiani\" (in merito alla rimozione delle cabine telefoniche e agli obblighi di Telecom Italia derivanti dallo svolgimento del servizio pubblico universale) il sottosegretario allo sviluppo economico Massimo Vari ha comunicato che al 31 dicembre 2011 erano presenti sul territorio italiano 97.376 cabine telefoniche, di cui, ha comunicato, continuer\u00e0 la rimozione ad esclusione di quelle situate in ospedali, caserme, scuole, aree non coperte dal servizio di telefonia mobile e territorialmente disagiate. La prima \"cabina intelligente\" di Telecom \u00e8 stata installata in via sperimentale il 2 aprile 2012 a Torino ed include l'accesso ad Internet e ad altre informazioni utili, nonch\u00e9 quattro colonnine per la ricarica di scooter e biciclette elettrici."}
